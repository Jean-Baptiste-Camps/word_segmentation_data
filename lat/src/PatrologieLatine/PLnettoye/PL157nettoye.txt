
PATROLOGIAE TOMUS CLuII.

GOFFRIDUS ABB. uINDOCIN. / THIOFRIDUS ABB. EFTERNAC. / PETRUS ALPHONSI. / WERNERUS ABB. S. BLASII / HUGO LUGDUN. / ADELGORIUS MAGDEBURG., ARCHIEPP / PIBO TULL. EPISC. / GALTERUS AB INSULIS MAGALON. EPISC. ET LIETBERTUS ABB. S. RUFI. / S. ROBERTUS ABB. MOLISM. / SUAuIUS ABB. S. SEuERI. / FOLCARDUS ABB. LOB. / THEODORICUS ABB. S. HUBERTI ANDAGIN. / MATHILDIS COMITISSA.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM IN EA, SOLA uERSIONE LATINA DONANTUR

PATROLOGIAE TOMUS CLuII.


GOFFRIDUS ABB. uINDOCIN.



THIOFRIDUS ABB. EFTERNAC.



PETRUS ALPHONSI.



WERNERUS ABB. S. BLASII



HUGO LUGDUN.,



ADELGORIUS MAGDEBURG., ARCHIEPP



PIBO TULL. EPISC.



GALTERUS AB INSULIS MAGALON. EPISC. ET LIETBERTUS ABB. S. RUFI.



S. ROBERTUS ABB. MOLISM.



SUAuIUS ABB. S. SEuERI.



FOLCARDUS ABB. LOB.



THEODORICUS ABB. S. HUBERTI ANDAGIN.



MATHILDIS COMITISSA.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1854


uolume title page
SAECULUM XII

GOFFRIDI

ABBATIS uINDOCINENSIS

OPERA OMNIA

IUXTA EDITIONEM SIRMONDIANAM ACCEDUNT

THIOFRIDI ABBATIS EFTERNACENSIS,



PETRI ALPHONSI EX IUDAEO CHRISTIANI,



WERNERI ABBATIS S. BLASII IN SILuA NIGRA



SCRIPTA QUAE EXSTANT

INTERMISCENTUR

HUGONIS LUGDUNENSIS,



ADELGORII MAGDEBURGENSIS,

ARCHIEPISCOPORUM;

PIBONIS TULLENSIS EPISCOPI,



GALTERI AB INSULIS,



MAGALONENSIS EPISCOPI,



ET LIETBERTI ABBATIS S. RUFI,



S. ROBERTI ABBATIS MOLISMENSIS,



SUAuII ABBATIS S. SEuERI,



FOLCARDI ABBATIS LOBIENSIS



THEODORICI ABBATIS S. HUBERTI ANDAGINENSIS,



MATHILDIS COMITISSAE



OPUSCULA, DIPLOMATA EPISTOLAE

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLuII CONTINENTUR.


GOFFRIDUS ABBAS uINDOCINENSIS.













Epistole. 	Col. 33
Opuscula. 	211
Sermones. 	237
De ordinatione episcoporum et inuestitura laicorum. 	281

THIOFRIDUS ABBAS EFTERNACENSIS.
Flores Epitaphii sanctorum. 	297
Sermones duo. 	405
Fragmenta uite S. Willibrordi. 	411

PIBO EPISCOPUS TULLENSIS.
Diplomata. 	413

SUAuIUS ABBAS S. SEuERI
Statuta pro S. Seueri uilla. 	477

FOLCARDUS ABBAS LOBIENSIS.
Epistola ad Henricum imperatorem. 	481

ADELGORIUS ARCHIEPISCOPUS MAGDEBURGENSIS.
Epistola ad episcopos Saxonie, Francie, etc., et omnes Christi fideles. 	483

THEODORICUS ABBAS S. HUBERTI ANDAGINENSIS.
Epistola ad Leodienses. 	487

HUGO LUGDUNENSIS ARCHIEPISCOPUS
Epistole et priuilegia. 	507

PETRUS ALPHONSI EX IUDAEO CHRISTIANUS.
Disciplina clericalis. 	671

GALTERUS AB INSULIS MAGALONENSIS EPISCOPUS, ET LIETBERTUS ABBAS S. RUFI.
Epistola Galteri ad Robertum prepositum Insulanum. 	713
Diploma eiusdem pro monasterio Gellonensi. 	715
Epistole Lietberti. 	715

WERNERUS ABBAS S. BLASII IN SILuA NIGRA.
Deflorationes SS. Patrum 	721

S. ROBERTUS ABBAS MOLISMENSIS, ORDINIS CISTERCIENSIS FUNDATOR.
Epistole. 	1293

MATHILDIS COMITISSA.
uita et diplomata. 	1293





Main uolume text





ANNO DOMINI MCuII
GOFFRIDUS ABBAS uINDOCINENSIS, S. PRISCAE CARDINALIS





NOTITIA HISTORICA


 Goffridus I, quem Henrici domini du Lion d'Angers, quartogeniti Roberti Burgundi, filium autumat Menagius , at certe claro et nobili apud Andegauos genere natus, Rainaldum Credonis dominum et Mauricium eius filium consanguineos habuit, nutritorem uero Hamerium archidiaconum et Guillelmum magistrum. Prima etate inter monachos monasterii uindocinensis nomen dedit, nec multo post nouitius adhuc et iuuenis ac diaconus tantum, sed moribus maturus, forma modesta, corpore firmus, litterisque maxime instructus, et ceteris bonis ornatus, Bernone abdicante, abbas renuntiatus est XII Kalendas Septembris anno 1093. Tum ab Iuone Carnotensi episcopo inauguratus IX Kalendas mensis eiusdem, professionem ei exhibuit, que dissidioli inter illos postea seminarium fuit. Primo ordinationis sue anno Romam ad Urbanum II Guibertine factionis metu latitantem profectus, immortali pontificem beneficio deuinxit, pecunia unde  Lateranum et turrim Crescentiam, hodie castellum Sancti Angeli dictam, redimeret quindecim diebus ante Pascha anni 1094 affatim collata. Quo nomine primus omnium pedem Urbano in sede pontificia cum Laterano restituta osculatus est, a quo presbyter sacratus, ecclesiam etiam beate Prisce, unde ui a Guibertinis deiecti fuerant uindocinenses, cum annexa cardinalis dignitate postliminio recepit. Reuersus in Gallias, Salmurum ad Ligerim eodem ipso anno ab Hugone legato, ad Fulconis Rechini comitis expiationem accitus est. Tum sequenti mox anno ad celeberrimum apud Aruernos concilium ab Urbano uocatus interfuit, adfuturus etiam Lateranensi Paschalis II et Romano item Callixti II, a quibus pariter euocabatur, nisi alterum iter breuitas temporis, alterum hiemis asperitas exclusisset. Urbano quoad uixit unici filii instar charus fuit, quem etiam uindocini octo dierum spatio hospitem habuit mense Februario anni 1096, a quo monasterii priuilegia  confirmata, irrita et nulla declarata professio, quam Iuoni episcopo fecerat Goffridus, consecratumque altare sancte crucis Iu Kalendas Martii. Anno eodem ordinationis sue tertio Goffridus subscripsit litteris Aquitanie ducis uindocinensibus Sancti Georgii Oleronensis ecclesiam de mandato pape restituentis Iu Idus Decembris, que quidem restitutio confirmata fuit in concilio Sanctonensi anno 1097, cui interfuit Goffridus. Querelam habuit anno eodem cum Goffrido de Prulliaco comite, quam sedauit Iuo Carnotensis episcopus. Bullam accepit anno 1098 ab Urbano II ut abbates a quocunque benedicerentur episcopo, ut ecclesia Sancti Saluatoris apud Andegauum cum ecclesia Sancti Eutropii foret unita, in eademque confirmat ecclesiam Sancte Prisce, ubi uidisse se ait fratres monasterii uindocinensis religiose uiuentes. Anno 1101, a canonicis Sancti Mauricii  ad eligendum episcopum Andegauensem uocatus, Rainaldum de Martiniaco improbauit, eo quod inuitis electoribus arreptus fuisset a uulgo, quicum postea in gratiam rediit. Paschalis II mitram, dalmaticam, sandalia, aliaque dignitatis cardinalitie insignia Goffrido concessit anno 1102. Componit anno 1104 eum Alexandro abbate Talmundi pro medietate oblationum ecclesie S. Hilarii de Castello. Paschalem papam per 11 dies uindocini habuit anno 1107. Circa id tempus societatem iniit cum Cluniacensibus, quorum abbas Hugo concessit illi quandiu uiueret, ut capitulo, mense, totique Cluniacensi ordini uice illius absentis preesset, mortuo uero fieret pro ipso ut pro abbate. Societatem quoque iniit cum monialibus Fontis Ebraldi anno 1114. Concordiam inter uindocinenses et Sancti Albini monachos ab Urbano sancitam confirmauit Paschalis II bulla Goffrido data anno 1115. Huic anno 1117 comes uindocinensis satisfecit nudis pedibus ante altare Dominicum. Bullam  obtinuit pro dignitate cardinalis et ecclesie Sancte Prisce anno 1119, a Calixto II, cui ex urbe Pictauorum Turonos uenienti, noctuque a furibus nudato, Goffridus grisiam pelliceam, uariasque pelles obtulit anno eodem. Adfuit adhuc dedicationi altaris monasterii Roncerei facte ab eodem papa annoque eodem. Fulco comes uxorque Aremburgis huic oblulerunt aquas et piscationes fluuii Meduane a muro ciuitatis Andegauensis ad rupem Cancianensem anno 1124. Electo circa id tempus Honorio gratulatus est, sed ad eum ire obstitit corporis infirmitas ex nimio labore, multiplicique Romano itinere contracta: duodecies enim pro Romane Ecclesie utilitate Alpes transcenderat, terque ab eius aduersariis fuerat captus. uocatus circa annum 1126 ab Humbaldo sedis apostolice legato ad concilium Aurelianense, adesse renuit, quod priuilegiis Romanorum pontificum interdictum esset, ne alodiarius beati Petri abbas uindocinensis ab episcopo uel a quolibet sedis apostolice legato ad concilium uocaretur. Placito de Ecclesia  Belismensi apud Cenomanos adfuit anno 1127. Bullam ab Honorio II obtinuit anno 1129. Concilio Remensi adfuit anno 1131, et subscripsit iudicio lato ab episcopo Aletensi in gratiam Maioris Monasterii aduersus monachos Sancti Iacuti. Denique, dum causa monasterii de Aquaria, quod paulo ante combustum fuerat, reedificandi, fratribusque, qui inibi inerant, necessaria procurandi Andegauum uenisset, corpus quod suum erat terre commendauit, spiritus uero, ut credimus, ad celestia transmigrauit uII Kalendas Aprilis anno 1132, ut legitur in Chronico uindocinensi. Ceterum Goffridus ingenio fuit acri et uiuido, quod in sacris precipue litteris canonibusque exercitatum omnia eius opera testantur. Hec collecta habes a Sirmondo tomo Iu, preter Commentarium in psalmos.





NOTITIA LITTERARIA.


 1o Les lettres de Geoffroi sont partagées en cinq classes. La première classe en contient trente-une, qui sont adressées aux papes Urbain II, Pascal II, Calixte II, Honoré II, et aux légats de ces souuerains pontifes; la plus grande partie a été écrite par notre auteur pour implorer la protection du saint-siége contre ceux qui attaquaient les priuiléges de son abbaye et en enleuaient ou retenaient les biens; il appuie sa demande sur ce que les biens de son monastère étaient par sa fondation un aleu du saint-siége. C'est effectiuement ce que portent la plupart des titres de l'abbaye de uendôme, comme le remarque le P. Sirmond dans sa note sur la deuxième lettre. Il rapporte à ce suiet la charte par laquelle Geoffroi Martel, fondateur de cette abbaye, en cédant à Foulques, fils de sa seur, le comté de uendôme, excepte l'abbaye, qu'il déclare être un aleu et le patrimoine de l'Eglise Romaine  ; et ne se réserue pour lui et ses successeurs que la défense et la protection de ce monastère. On trouue dans  cette charte l'origine des comtes de uendôme.

Dans la troisième, Geoffroi se plaint au pape Pascal de la comtesse de uendôme, qu'il ne nomme point; de l'éuêque du Mans, qui retenait un de ses religieux; de celui d'Angers, qui auait autorisé l'établissement d'une chapelle dans une paroisse de son diocèse appartenant à l'abbaye de uendôme. Ce qui fait uoir que les abbés prétendaient qu'on ne pouuait sans leur consentement éleuer des chapelles dans les terres de leur dépendance: cela est conforme à la bulle du pape Luce II en faueur de l'abbaye de Cluni.

La quatrième lettre est adressée à Pascal II, au nom de toute la communauté et de l'abbé, qui s'y plaignent des uexations qu'ils éprouuent de la part de l'éuêque de Chartres. Dans la septième, Geoffroi exhorte Pascal II à réuoquer le traité qu'il auait fait auec Henri u. Ce pape, ayant été surpris et arrêté dans Rome, l'an 1111, par l'empereur, lui accorda  les inuestitures pour sauuer la uille et l'Italie de leur ruine et les prisonniers de la mort dont ils étaient menacés. Quoique la nécessité et les circonstances où s'était trouué Pascal semblassent deuoir porter à excuser sa démarche, elle fut néanmoins blàmée hautement et en particulier par l'abbé de uendôme, qui lui écriuit sur ce suiet auec beaucoup de force. Après lui auoir remis deuant les yeux les trauaux des apôtres saint Pierre et saint Paul, le zèle auec lequel ils ont prêché la foi, le courage qu'ils ont montré en répandant leur sang pour sa défense, la gloire dont ils iouissent dans le ciel, où ils attendent leurs successeurs qui ne dégénéreront pas de leur courage, il aioute que celui qui, étant assis sur leur siége, a renoncé à la glorieuse destinée de ces saints, par une conduite opposée à la leur, doit casser ce qu'il a fait et réparer sa faute en pleurant comme un autre Pierre  . Si la faiblesse de la chair l'a fait tomber, dit-il, que la force de l'esprit le fasse  releuer et qu'il ne rougisse point de se corriger, emendare non erubescat. Geoffroi réfute ensuite ce qu'on pouuait alleguer en faueur du pape, qui craignait pour la uie des prisonniers que l'empereur auait entre les mains, s'il lui refusait les inuestitures; et il soutient que la faute est inexcusable, et qu'en uoulant l'excuser, on ne fait que l'augmenter: ainsi il faut, dit-il, la réparer promptement en renonçant à l'erreur, afin que notre mère spirituelle, qui semble être sur le point de rendre le dernier soupir, ne meure pas  . Notre auteur prétend que l'inuestiture est une hérésie, selon la tradition des SS. Pères; que celui qui l'approuue mérite d'être retranché, qu'il cesse d'être catholique et est hérétique. Après plusieurs traits aussi uifs que ceux que nous uenons de rapporter contre ceux qui reçoiuent l'inuestiture de la main des laïques, il aioute qu'il parle de la sorte, parce que le prophète s'étant laissé corrompre par Satan, il est necessaire que l'ànesse sur laquelle il est monté lui reproche sa folie. Et  puisque nous auons uu de nos iours, dit-il encore, Lucifer tomber du ciel, ne dissimulons pas son impiété, afin de ne pas tomber auec lui dans l'abîme du désespoir. Il finit en disant que, s'il n'en a pas dit autant qu'il deuait, on doit l'attribuer à l'ignorance; et que si, au contraire, il en a trop dit, on doit lui pardonner, parce qu'il ne l'a fait que par la haine de l'iniquité et par l'amour de l'équité. Nous ne croyons pas que personne puisse reprocher à Geoffroi d'être tombé dans la première faute.

La huitième lettre, adressée à Pascal II, regarde un différend qu'il auait auec l'abbé de Saint-Aubin d'Angers. Il y parle de son attachement pour le saint-siége, et des marques efficaces qu'il en auait données à Urbain par les seruices qu'il lui auait rendus. Dans la neuuième, adressée au même pape, il se iustifie sur quelques accusations formées contre lui: on accusait cet abbé de communiquer auec le persécuteur de l'Eglise et auec Guillaume, comte de Poitiers,  qui auait été excommunié plusieurs fois. Il prie le pape de ne point aiouter foi aux faux bruits que ses ennemis faisaient courir contre lui. Ce qui le met dans la nécessité de dire des choses qu'il uoudrait taire touchant son monastère, qui est le mieux réglé qu'il y ait en France, et les seruices qu'il a rendus au saint-siége. Il espère qu'à cette considération Pascal uondra bien le rétablir en possession de l'église de Sainte-Prisque, que ses prédécesseurs Alexandre II et Grégoire uII auaient accordée aux abbés de uendôme. Alexandre II auait donné en 1062 à Ordric, abbé de uendôme, pour lui et pour ses successeurs à perpétuité, l'église de Sainte-Prisque au mont Auentin, auec le titre de cardinal. Grégoire uII auait confirmé ce priuilége en 1079. L'abbé de uendôme en ayant été dépouillé du temps du schisme de Guibert. Urbain II l'auait rétabli; mais comme la restitution que ce pape en fit à Geoffroi n'eut peut-être pas tout son effet, cet abbé  la poursuiuit auprès de Pascal II, successeur d'Urbain, et il l'obtint enfin de Callixte II. Honorius II confirma, en 1129, ce qu'auait fait son prédécesseur en faueur de Geoffroi. Les successeurs de cet abbé en furent encore dépouillés dans la suite; Innocent III la rendit à Hamelin auec quelque exception. Depuis ce temps iusqu'an concile de Constance, les abbés de uendôme demeurèrent en possession du titre de cardinal qu'ils ont perdu depuis, ainsi que l'église de Sainte-Prisque.

Les quatre lettres suiuantes sont adressées à Calliste II, auec lequel Geoffroi auait été lié d'amitié auant qu'il fût éleué sur le siége de saint Pierre. La quatorzième et la quinzième, à Honorius II: il se plaint dans la dernière de l'éuêque d'Angers, qui en agissait mal à son égard; mais c'est sans s'écarter de la carité qui défend de mentir et ordonne de dire la uérité, soit qu'il s'agisse d'un ami, soit qu'on parle d'un ennemi. Dans la seizième, à Pierre, cardinal diacre, légat, il lui témoigne la part qu'il prend à sa  maladie et lui fait offre de ses seruices, le priant de s'adresser à lui comme à un ami, pour toutes les choses dont il pourrait auoir besoin; il lui dit que l'amitié n'est uéritable qu'autant qu'on en donne des marques par les seruices qu'on se rend réciproquement dans le besoin  .

La dix-septième est adressée à Richard, cardinal, éuêque d'Albane, légat du saint-siége; Geoffroi se isutifie des accusations que Radulphe, archeuêque de Tours, auaient portées contre lui. La dix-huitième est adressée à Conon, cardinal, éuêque de Préneste, légat de Pascal II. Dans la dix-neuuième, adressée à Girard, éuêque d'Angoulême, légat du saint-siége, il implore sa protection contre les uiolences qu'on exerçait contre son monastère. Dans la uingtième, au même Girard, il témoigne sa surprise de ce qu'un prélat aussi prudent a auancé contre lui des choses qu'il n'aurait pas même dû penser, ne pouuant être regardées que comme des calomnies inuentées par ses  ennemis. Les suiuantes, iusqu'à la uingt-septième, sont encore adressées à Girard d'Angoulême; la uingt-huitième à Hugues, archeuêque, légat du saint-siége, qui est, selon le P. Sirmond, l archeuèque de Lyon de ce nom, qui fut légat du pape Urbain II. La uingt-neuuième est écrite à Umbauld, archeuêque de Lyon, qui l'auait inuité à un concile; Geoffroi lui répond qu'en uertu d'un priuilége accordé par les papes aux abbés de uendôme, il ne peut ni ne doit assister à un concile conuoqué par un éuêque ou par un légat du saint-siége. Les deux dernières lettres du premier liure sont adressées, l'une, à Radulphe, archeuêque de Tours; l'autre, à Renaud, archeuêque de Reims, le même qui auait été élu éuêque d'Angers l'an 1101, et à l'élection duquel Geoffroi s'était opposé.

Le second liure contient trente-deux lettres, dont dix-neuf sont adressées à Yues de Chartres, et les autres à Geoffroi, successeur d'Yues. Notre auteur  y défend auec beaucoup de fermeté et de respect les priuiléges de son abbaye contre l'éuêque de Chartres, qui, en lui donnant la bénédiction, auait exigé de lui une profession qui y était contraire et qui fut cassée par les papes Urbain II et Pascal II. Les auteurs de la nouuelle Gaule chrétienne  disent que cette profession fut dans la suite cause d'un petit différend entre Yues et Geoffroi, que dissidioli inter illos postea seminarium fuit. Il paraît néanmoins, par les lettres de Geoffroi et par celles d'Yues de Chartres, que ce differend fut porté assez loin; les récriminations de l'éuêque et de l'abbé en sont la preuue. Dans la dix-neuuième, Geoffroi prétend qu'on ne doit point réitérer l'onction des malades; il blâme mème et taxe d'erreur considérable l'usage de ceux qui la réitèrent: il desire cependant sauoir  là-dessus le sentiment d'Yues, qui lui fit une réponse par laquelle il confirma celui de l'abbé de uendôme, en s'appuyant sur ce que disent saint Augustin et saint Ambroise de la pénitence publique, qui ne se réitérait pas. Raisonnement friuole, dit le P. Sirmond . Il est urai qu'on ne réitérait pas la pénitence publique; mais cela ne regarde pas l'onction des malades, qui n'appartient point à la pénitence publique, et qui, n'étant point du nombre des sacrements qui impriment caractère, peut se réitérer non-seulement en différentes maladies, mais encore dans la même, lorsqu'après quelque interualle la maladie se renouuelle et le malade retombe dans un nouueau danger. Le P. Sirmond aurait pu remarquer une autre chose qui n'est pas moins singulière, c'est que ces deux auteurs ne paraissent pas auoir la même idée de l'extrême-onction que nous en donnent nos catéchismes, qui nous enseignent que c'est un sacrement institué par Iésus-Christ, ainsi que les  autres. Geoffroi, au contraire, semble ne pas regarder l'extrême-onction comme un sacrement proprement dit, et croire qu'elle a été insituée par le saint-siége: cum ab apostolica sede sacramentum uocetur, secundum apostolice sedis institutum, genus est sacramenti. Le lecteur peut uoir la lettre 255 d'Yues de Chartres à Radulphe abbé, qui était malade, dans laquelle il l'auertit de ne point réitérer l'onction des malades.

Les douze lettres suiuantes du second liure, adressées à Geoffroi, successeur d'Yues sur le siége de Chartres, ont la plupart le même obiet que les précédentes. Dans les unes  notre abbé a recours au prélat contre les uexations de la comtesse de uendôme, des religieux de Marmoutiers, etc. Dans d'autres  il défend les priuiléges et l'exemption de son monastère contre le prélat lui même: »Nous ne sommes point pour cela acéphales, dit l'abbé de uendôme en répondant  dans une de ses lettres  aux reproches de l'éuêque de Chartres; nous auons Iésus-Christ pour chef, et après lui le pontife romain. Notre monastère a touiours eu ce chef depuis sa fondation, et l'aura, auec le secours de Dieu, iusqu'à la fin des siècles.« Quelque zèle, au reste, que Geoffroi ait fait paraître pour la défense des priuiléges de son monastère, il a touiours témoigné un profond respect pour les éuêques contre lesquels il les défendait. Il proteste qu'il n'a iamais rien uoulu enleuer à l'Eglise de Chartres; qu'il uent seulement conseruer à l'abbaye de uendôme la possession de ce qui lui fut accordé lors de sa fondation, et qu'il rendra à l'éuêque de Chartres tout ce qu'il s'était réserué alors dans cette abbaye.

Le troisième liure des lettres de Geoffroi en contient quarante-trois écrites à différents éuêques, particulièrement aux éuêques d'Angers et du Mans. La première est écrite à Geoffroi, éuêque d'Angers,  qui se retira à Cluni l'an 1101. Dans la seconde, adressée à Renaud de Martigné, successeur de Geoffroi, il l'exhorte à défendre l'Eglise contre le comte d'Aniou. Il lui dit que celui qui craint l'exil et la mort, et fait quelque chose de contraire à l'équité par la crainte de la mort ou de l'exil, n'est pas un uéritable éuêque. Les suiuantes, iusqu'à la dixième, sont adressées au même Renaud d'Angers. Dans la huitième l'abbé de uendôme parle d'un moine de Saint-Nicolas qui auait répondu aux accusations formées contre lui par son abbé, en se seruant, non de la langue latine, parce qu'il était laïque et qu'il ne l'auait point apprise, mais de sa langue naturelle: ad cuius obiecta monachus, quia laicus est, non Latina, quam non didicit, lingua, sed materna respondet. Cela fait uoir que dès le douzième siècle  le latin n'était plus la langue uulgaire, et que les laïques en auaient une autre qui s'appelait la langue maternelle. Cela peut seruir encore à expliquer pourquoi nous auons quelques sermons de saint Bernard à la fois en latin et en français.

L'éuêque d'Angers ayant ordonné à un moine de Saint-Nicolas, nommé Sauaric, de retourner dans son monastère, Geoffroi lui écriuit à ce suiet ; il loue la bonne intention du prélat, mais il lui représente qu'un moine accusé par son abbé ne doit pas être laissé sous sa conduite à discrétion, et que cela est contraire aux canons  .

Renaud s'étant plaint à Hamelin que Geoffroi auait trauersé son élection , notre abbé lui écriuit encore sur cela une lettre dans laquelle il lui dit sans détour que ce qui est contraire aux règles et aux constitutions des SS. Pères lui auait déplu, et qu'il ne serait pas le seruiteur de Iésus-Christ, mais du diable, s'il n'auait pas été affligé de uoir  fermer l'unique porte de la sainte Eglise pour ouurir, en foulant aux pieds la doctrine des apôtres et le saint Euangile, celle par laquelle les uoleurs et les larrons entrent dans la bergerie. Geoffroi aioute que Renaud a tort de lui faire un crime personnel de s'être opposé à ce qu'il appelle son élection, puisque tous s'y opposèrent; et que ce fut moins une élection qu'une conspiration du peuple, dans laquelle on n'eut aucun égard aux saintes règles. Il lui reproche encore d'auoir reçu l'inuestiture des mains d'un laïque, et la traite d'hérésie et de simonie. Notre abbé prétend qu'il n'est personne qui ne doiue s'éleuer contre une si détestable impiété; et que si on n'a pas l'autorité de prélat, on le doit en qualité de chrétien  . Quand mème on serait coupable de quelque crime qui rendrait infâme, ce n'est pas une raison de garder le silence, comme on le uoit par l'exemple du bon larron, parce que tout pécheur peut défendre la foi commune de l'Eglise, dont il fait profession, contre  ceux qui l'attaquent.

Renaud, à qui cette lettre est adressée, ayant été transféré sur le siége de Reims, on élut pour son successeur, sur celui d'Angers, Ulger, qui renouuela le différend de ses prédécesseurs auec les abbés de uendôme touchant le rachat des autels, condamné par Urbain II comme un pacte simoniaque dans le concile de Clermont, l'an 1095. C'est ce qui fait le suiet de la douzième lettre de Geoffroi, adressée à Ulger. Les dix-sept lettres suiuantes sont écrites à Hildebert, éuèque du Mans. Dans la treizième et la quatorzième il est question de l'élection irrégulière de Renaud, éuêque d'Angers, à laquelle Hildebert s'était opposé. Dans la quinzième, Geoffroi se plaint des uexations de la comtesse de uendôme. La seizième roule sur le même suiet, ainsi que quelques autres. Les uingt-quatrième, uingt-cinquième, uingtneuuième et trentième sont écrites au suiet d'un religieux fugitif de l'abbaye de uendôme, que l'éuêque  du Mans retenait, quoiqu'il eût promis de le renuoyer à l'abbé qui le redemandait. Dans la uingt-sixième et la uingt-septième il reproche modestement à Hildebert de lui auoir manqué de parole en n'exécutant pas la promesse qu'il lui auait faite, parce que le clergé de Tours s'y opposait. Geoffroi regarde  cette opposition comme un attentat contre la dignité d'Hildebert, et une insulte faite à l'Eglise du Mans de la part de ces clercs qui, au mépris de toutes les règles, se sont éleués au dessus d'un éuêque, qu'il ne leur est même pas permis de reprendre, sinon dans le cas où il s'écarterait de la foi. L'archeuêque de Tours, lui-mème, aioute notre abbé, quoique supérieur de ces clercs, n'aurait aucun droit de uous empêcher de me faire la grâce que ie uous suppliais de m'accorder; et s'il auait uoulu uous en empècher, uous n'auriez point dû lui obéir. On doit à la uérité obéir à son supérieur, non toutefois dans toutes les choses qu'il ordonne, mais seulement dans celles que Dieu commande. Car si les supérieurs ordonnent quelque chose de contraire à ce que Dieu ou les Pères ont prescrit, ils perdent l'autorité de commander et on ne doit point leur obéir: comme les apôtres nous l'apprennent par leur exemple. Ils auaient assurément appris les règles de l'obéissance  d'un bon maître, qui leur auait donné cette instruction en parlant des Scribes et des Pharisiens: Faites tout ce qu'ils uous diront. Cependant lorsque dans la suite ces mêmes Scribes et Pharisiens leur défendirent de prècher au nom de iehsu-Christ, ils éuitèrent sagement de tomber dans le piége d'une fausse obéissance, en répondant qu'il faut obéir à Dieu plutôt qu'aux hommes  . Le lecteur sent qu'il ne faut pas prendre à la lettre ce que dit notre auteur, que les supérieurs qui ordonnent quelque chose de contraire à ce que Dieu et les Pères ont prescrit perdent l'autorité de commander. Ces paroles signifient seulement que, dans un tel cas, les supérieurs n'ont point d'autorité pour commander ce qui est contraire à la loi de Dieu, puisqu'ils ne l'ont reçue que pour enseigner la uérité et faire obseruer la loi de Dieu; et qu'ainsi, lorsqu'ils font des commandements par lesquels ils s'en écartent, on ne doit point leur obéir, in illa re, quoique d'ailleurs ils conseruent  l'autorité qu'ils ont reçue pour l'édification, et non pour la destruction; autorité à laquelle on est obligé de se soumettre, lorsque ceux qui en sont reuètus en font le légitime usage pour lequel ils l'ont reçue.

Parmi les lettres qui suiuent, il y en a sept adressées à Ranulphe, éuëque de Saintes, et à Pierre, son successeur. Le P. Sirmond coniecture que la quarante-deuxième est écrite à Geoffroi de Chartres, et la quarante-troisième à Renauld d'Angers, qui ne sont désignés l'un et l'autre que par la première lettre de leurs noms.

Dans la trente-neuuième, adressée à Pierre, éuêque de Saintes, notre abbé prie le prélat d'empecher un duel entre un clerc et un moine; ce qu'il dit n'etre point permis par les lois et auoir été condamné par les sacrés canons. L'éditeur, dans une note curiense sur cette lettre, rapporte trois exemples de ces sortes de combats; le premier entre Haimeric,  uicomte de Thouars, et Thierry abbé de Saint-Aubin, au suiet d'une redeuance exigée par le uicomte et refusée par l'abbé, comme n'étant point due. Le duel n'eut pas lieu, le uicomte s'étant relâche de sa demande. Dans le second exemple, le combat se liura en présence d'Hamelin, éuêque de  Rennes, du comte Conan, de Robert de uitré, alors excommunié, etc. La querelle ne se décida point par le combat, mais elle fut accommodée. Enfin dans le troisième exemple le duel s'exécuta entre Etienne, le champion du comte d'Angoulême, et un nommé Guillaume, qui était celui d'une femme accusée de maléfices. Etienne fut uictorieux, et alla rendre grâces à Dieu au tombeau de saint Eparchius, où il auait passé la nuit précédente. Guillaume fut emporté du champ de bataille le corps tout brisé des coups qu'il auait reçus. Ces duels, dont le P. Sirmond ne rapporte pas la date, paraissent fort postérieurs au temps de Geoffroi. Ainsi le zèle que témoigne cet abbé contre un usage si contraire à la loi de Dieu n'eut pas l'effet qu'il scrait à souhaiter qu'il eût eu. Eh! plût à Dieu qu'il eût été tellement aboli qu'il n'en fùt resté aucune trace dans les siècles suiuants, ou que du moins il n'en restât aucune dans le nôtre.

 Le quatrième liure contient cinquante lettres écrites à des abbés ou à des moines. La plus remarquable est la quarante-septième, adressée à Robert d'Arbrisselles, deuenue célèbre par les efforts que quelques disciples du pieux instituteur de Fonteuraud ont faits pour prouuer qu'elle n'est point de l'abbé de uendôme. Le succès n'a pas été heureux; mais s'ils n'ont point réussi à prouuer la supposition de cette lettre, elle leur a du moins procuré l'occasion de se faire connaître dans la république des lettres. Le P. de la Mainferme, plein de zèle pour l'honneur de son saint patriarche, a publié un ouurage sous le titre de Bouclier de l'ordre naissant de Fonteuraud, dont le but principal est de iustifier Robert des reproches que lui fait Geoffroi, en tâchant de prouuer que cette lettre n'est point de l'abbé de uendôme, mais de l'hérétique Roscelin. Il était aisé au P. de la Mainferme de iustifier la mémoire du B. Robert, et de détruire tous les faux  bruits qui ont donné occasion aux lettres de Geoffroi de uendôme et de Marbode de Rennes. Si l'apologiste de l'instituteur de l'ordre de Fonteuraud en fùt demeuré là, il aurait pu se flatter d'auoir tout le succès qu'il désirait. Mais uoulant aller plus loin, et entreprenant de prouuer que ces lettres sont supposées, il s'est donné une peine inutile. Toutes les coniectures qu'il allégue sont trop faibles pour pouuoir faire seulement douter que cette lettre ait été écrite par celui dont elle porte le nom. Elle se trouue parmi les lettres de Geoffroi non seulement dans le manuscrit de la Couture du Mans, sur lequel le P. Sirmond l'a publiée, mais encore dans deux anciens manuscrits, l'un de la bibliothèque de Christine, reine de Suède, l'autre de la bibliothèque de Sainte-Croix de Florence, qui sont du temps même de Robert d'Arbrisselles. C'est le iugement qu'en porte le P. Mabillon , qui a uu et examiné ces manuscrits, dont il fait mention dans la relation de son uoyage d'Italie. Le P. Pagi   témoigne aussi auoir lu la lettre de Geoffroi dans le manuscrit de Sainte-Croix de Florence, qui est un monastère de son ordre. Enfin elle se trouue encore en partie dans le manuscrit de uendôme parmi les lettres de Geoffroi. Celui qui a arraché le feuillet où était le commencement de la lettre, a respecté le feuillet suiuant, et a laissé une suite qui trahit sa fausse précaution, et constate l'authenticité de la pièce qu'il uoulait faire disparaître. Ce qui en reste démontre qu'elle y était autrefois et y faisait, comme dans l'imprimé, la quarante-septième du quatrième liure. Nous ne parlons pas du style de la lettre qui est le même que dans  les autres, en sorte qu'il n'est pas possible d'en méconnaître l'auteur. Qu'oppose-t on à des preuues si conuaincantes? De friuoles coniectures, qui les laissent subsister dans toute leur force, sans y donner la moindre atteinte. Aussi le dernier apologiste de Robert, qui a publié, l'an 1701, à Anuers, une dissertation contre ce que Bayle a dit de lui dans son Dictionnaire, auoue-t-il de bonne foi que la lettre en question est uéritablement de l'abbé Geoffroi, et qu'elle se trouue dans le manuscrit de uendôme. En uain le P. de la Mainferme , les Bollandistes , et le P. Dubois de l'Oratoire dansson Histoire de Paris , etc., uoudraient-ils la faire passer pour une production de l'hérétique Roscelin qui publia, selon le témoignage d'Abaylard, une lettre remplie de calomnies contre Robert d'Arbrisselles. Ces critiques n'ont point pris le sens d'Abaylard. Car Abaylard ne dit point que Roscelin eût écrit  une ou deux lettres sous le nom d'autrui, pour décrier Robert d'Arbrisselles, mais qu'il auait fait une lettre contre lui et contre saint Anselme . Ce qui n'a aucun rapport auec la lettre de Geoffroi. D'ailleurs l écrit de Roscelin contre Robert était un uéritable libelle diffamatoire, selon l'idée que nous en donne le théologien de Paris, qui réfuta les erreurs de cet hérétique . Or c'est ce qui ne conuient point à la lettre de l'abbé de uendôme, qui, quoique préuenu par les faux bruits qu'on répandait dans le public contre Robert, ne laisse pas dans sa lettre de témoigner beaucoup de respect pour sa personne, et se recommande instamment à ses saintes prières: Et nos tuarum sanctarum precum, suppliciter precamur, participes effice. En un mot, la lettre de Geoffroi de uendôme ne peut et ne doit être regardée que comme la lettre d'un ami à un ami qui l'auertit librement et caritablement des bruits désauantageux qui courent  sur son compte, afin qu'il se corrige si ce qu'on dit de lui est urai  . Il ne paraît pas même qu'il aioute foi à ces bruits, car bien loin d'en parler affirmatiuement, il ne le fait qu'en doutant  . Une telle lettre peut-elle être prise pour un libelle diffamatoire, tel qu'était l'écrit de Roscelin? Nous ne nous étendrons pas dauantage sur ce point de critique, qui paraît si éuidemment décidé, qu'il est étonnant qu'on puisse former là-dessus quelques difficultés. S'il en restait cependant encore quelquesunes, on les trouuera entièrement leuées par deux solides réflexions que D. Riuet a faites sur ce suiet dans l'article de Roscelin. Le P. Pagi  auance que le P. Sirmond, éditeur des ouurages de Geoffroi, a cru que cette lettre était supposée. Cependant le P. Sirmond l'a mise parmi les lettres de l'abbé, sans témoigner aucun doute qu'elle fût de lui. Le P. de la Mainferme lui en a même fait un crime. Il est urai que les Bollandistes   ont prétendu depuis que le P. Sirmond s'était repenti de l'auoir publiée, et qu'il auait dessein d'en rendre un témoignage public dans une seconde édition. Mais Ménage, qui était très-lié auec le P. Sirmond et auait eu auec lui des entretiens particuliers sur cette lettre, assure dans son Histoire de Sablé que iamais le P. Sirmond n'a eu ce dessein et qu'il ne s'est iamais repenti d'auoir donné cette lettre.

Le cinquième liure des lettres de Geoffroi en contient uingt-huit. Dans la seizième, notre auteur donne des leçons sur la nécessité de la confession, à Guillaume, qui auait été son maître. Ce Guillaume prétendait qu'il n'y auait que quatre sortes de péchés  que l'on était obligé de confesser; et que, pour tous les autres, Dieu les remet sans confession; il s'appuyait même d'un passage du uénérable Bède  pour prouuer son sentiment. Mais le disciple, plus éclairé et plus habile que son maître, lui apprend quel est le uéritable sens des paroles de Bède, et lui soutient que la confession et la pénitence sont nécessaires pour tous les crimes, et que rien n'est plus certain  .

On uoit dans la dix-huitième un trait remarquable de la fermeté de Geoffroi et de son zèle pour le bon ordre, qui le faisait passer par-dessus tout respect humain. Guillaume, duc d'Aquitaine, lui ayant demandé qu'il renuoyât un moine nommé Rainaud, dans une obédience dont il l'auait retiré, et dans laquelle il était utile au duc et nécessaire à la maison, Geoffroi lui fit réponse que cette demande, étant contraire à la règle de Saint-Benoît, il ne pouuait lui obéir. A l'égard des raisons qu'alléguait  le duc d'Aquitaine, Geoffroi lui marqua que l'àme de ce religieux, dont il rendrait compte au iour du iugement, deuait lui être plus chère que tous les intérêts temporels; il finit en le priant de ne point se mêler de ce qui regarde le salut des âmes confiées à ses soins  . Le nombre des lettres de notre auteur est de cent quatre-uingt-quatre, auxquelles il faut en aiouter une, dont le P. Sirmond n'a pas eu connoissance, qui est adressée aux religieux de Cluni. D. Mabillon l'a publiée dans le troisième tome de ses Analectes , et on l'a depuis insérée dans la collection des ouurages du P. Sirmond, au troisième tome, où sont les ouurages de l'abbé de uendôme .

2o Les lettres de Geoffroi sont suiuies de plusieurs opuscules, où il traite, auec assez d'ordre et de lumière, diuers points de doctrine et de discipline ecclésiastique.

Dans le premier traité, qui est Du corps et du  sang de Iésus-Christ, l*auteur établit de la manière la plus claire la présence réelle dans l'Eucaristie. »On met d'abord, dit-il, du pain et du uin sur l'autel; mais, de même qu'auant la consécration il n'y a que du pain et du uin, ainsi, après la consécration, il ne reste rien du pain et du uin que la saueur, l'apparence et l'odeur, et cela à cause de la faiblesse et de l'infirmité de l'homme; car si la chair glorieuse de Iésus-Christ et son sang sacré paraissaient dans leur nature propre, les hommes n'en pourraient pas soutenir l'éclat et n'auraient pas le mérite de la foi . . . Croyons donc fermement, et sans aucun doute, que ce que les chrétiens reçoiuent à l'autel, après la consécration, n'est autre chose que ce que la uérité elle-même déclare en disant: Receuez, ceci est mon corps; . . . c'est cette même, unique et uéritable chair qui a été conçue par l'opération du Saint-Esprit, qui est née de la uierge Marie, qui a été attachée à la croix, qu'il a  ressuscitée par la toute-puissance de sa diuinité, etant Dieu lui-même. Les méchants le reçoiuent; mais comme ils le reçoiuent mal, ils en deuiennent plus méchants. Les bons qui le reçoiuent, ayant la carité dans le ceur, en deuiennent meilleurs.« Ce traité, dans sa brièueté, renferme tout ce que l Eglise enseigne aux fidèles touchant l'auguste mystère de nos autels, et renuerse toutes les hérésies des nouateurs des derniers siècles qui ont osé l'attaquer.

3o Le second traité, sur l'ordination des éuêques et l'inuestiture des laïques, est adressé à Pierre de Léon, cardinal. Geoffroy y enseigne que l'élection et la consécration sont aussi essentielles pour faire un  éuêque que l'inuocation du Saint-Esprit et l'eau le sont pour faire un chrétien; de même l'élection sans la consécration, ou la consécration sans élection, ne suffit pas pour être fait éuêque. Quand notre auteur parle d'élection, il ueut qu'on entende une élection canonique, qui doit précéder et est absolument nécessaire. Un éuêque dont l'élection n'est pas canonique est un arbre sans racine qui, quoique reuêtu de feuilles, ne peut porter de fruits. C'est faire iniure à l'Eglise et la couurir d'opprobre que de lui donner des ministres dont l'élection ne soit pas canonique, et de mettre des personnes sans lumières, sans piété, sans meurs, dans des places qui sont dues au mérite, à la science et à la uertu. Relatiuement à l'inuestiture donnée par la main des laïques, Geoffroi renuoie au premier article du concile tenu par Grégoire uII pour sauoir ce que l'Eglise catholique enseigne et ce qu'elle a décidé sur ce suiet. Il soutient que l'inuestiture  est une hérésie comme la simonie, et même encore pire que la simonie, parce que celle-ci se fait ordinairement dans le secret, au lieu que l'inuestiture est touiours publique; qu'elle a été interdite aux laïques par Iésus-Christ et par les apôtres. La raison pour laquelle l'abbé de uendôme traite d'hérésie l'opinion de ceux qui pensaient que les laïques peuuent donner l'inuestiture, c'est qu'il regardait l'inuestiture comme un sacrement, et il lui en donne même le nom, prétendant qu'elle est un signe sacré par lequel l'éuêque est distingué des autres hommes et est établi sur le troupeau de Iésus-Christ pour en auoir soin; qu'ainsi il ne peut receuoir l'inuestiture que des mains de celui de qui il reçoit la consécration. De plus l'hérésie de l'inuestiture est encore une simonie; car la puissance séculière ne serait pas si ialouse de ce droit si elle n'y trouuait un intérêt temporel, soit en extorquant de l'argent, soit en s'assuiettissant,  ce qui est encore plus graue, la personne de l'éuèque. Les laïques doiuent receuoir les sacrements de la main des ecclésiastiques, mais ils n'ont pas le droit de les leur administrer. L'anneau et le bâton sont des sacrements de l'Eglise, comme le sel, l'eau, les saintes huiles, le chrème, lorsqu'ils sont donnés par ceux qui en ont le pouuoir et auec les cérémonies requises. En conséquence, Geoffroi prononce hardiment que celui qui reçoit l'inuestiture par une main laïque n'est point membre du pasteur qui a donné sa uie pour ses brebis; mais qu'il est un uoleur, un rauisseur et un loup, qui ne uient que pour uoler, piller et massacrer.

4o Le troisième opuscule, adressé au pape Callixte Il, traite encore de l'inuestiture laïque, qu'il attaque auec les mêmes arguments; il exhorte le souuerain pontife à la combattre en toute occasion.

5o Dans le quatrième notre auteur continue de parler de la même matière. Il commence par dire  que les empereurs et les rois ne doiuent pas trouuer mauuais ce qu'il auance, ni s'attribuer, en uertu de la coutume, ce que la uérité elle-même, en parlant par la bouche de ses apôtres, a déclaré ne leur point appartenir. Toutefois Geoffroi, en soutenant que la puissance séculière ne peut donner l'inuestiture par l'anneau et le bâton pastoral, auoue que les princes peuuent donner aux éuêques l'inuestiture des biens temporels que l'Eglise possède. »Autre chose, dit-il  , est l'inuestiture qui fait l'éuêque, autre chose est celle qui le fait subsister. La première est de droit diuin, la seconde est de droit humain. Otez le droit diuin, uous ne faites plus d'éuêque; ôtez le  droit humain, il perd les biens temporels qui le font uiure: car l'Eglise n'aurait point de possessions si elle ne les auait reçues des rois.« Ce qu'il confirme par l'autorité de saint Augustin ; puis il aioute: »Les rois peuuent donc, après l'éléction canonique et la consécration, donner à l'éuêque l'inuestiture des biens ecclésiastiques et lui accorder leur protection. N'importe par quel signe ils le fassent: cela ne fait tort ni aux princes, ni à l'éuêque, ni à la foi catholique. Iésus Christ a uoulu que le glaiue spirituel et le glaiue temporel fussent employés à la défense de l'Eglise. Que si l'un émousse l'autre, c'est contre sa uolonté. C'est là ce qui bannit la iustice de l'Etat et la paix de l'Eglise; ce qui cause des scandales et des schismes, et la perte des âmes: cette diuision de l'empire et du sacerdoce met l'un et l'autre en danger.« Notre auteur auertit ici qu'il faut, en défendant la liberté de l'Eglise, se conduire auec beaucoup de sagesse et de prudence,  afin de ne pas briser le uase dont on ueut ôter la rouille. Il cite à ce suiet le célèbre passage de saint Augustin  dans sa lettre à Parménien, où ce saint docteur dit qu'il ne faut point excommunier celui qui a la multitude pour lui, parce qu'il uaut mieux épargner un seul homme que d'occasionner un schisme qui en ferait périr plusieurs. M. Fleuri dit que cet écrit est le premier où l'on obserue l'allégorie des deux glaiues, pour marquer les deux puissances, la spirituelle et la temporelle, deuenue si célèbre dans la suite.

6o le quatrième opuscule est adressé, comme le précédent, au pape Callixte II, et a du rapport auec la matière des inuestitures. Geoffroi y établit les règles qu'on doit suiure dans l'Eglise sur les dispenses: »Il faut, dit-il, accorder quelquefois des dispenses dans l'Eglise, non par intérêt et par faueur, mais par une pieuse condescendance, en permettant pour un temps quelque chose de moins parfait,  plutôt que de mettre la foi en péril, auec intention de rétablir la règle dans un temps conuenable.« C'est ainsi qu'en ont agi les bienheureux apôtres saint Pierre et saint Paul, pour ne point scandaliser les Iuifs; et qu'ils ont quelquefois obserué, en différentes occasions, les cérémonies légales, quoiqu'ils fussent persuadés de leur inutilité. Leur conduite en cela était une pieuse condescendance, et non une dissimulation trompeuse. »On peut aussi, continue Geoffroi, changer par dispense les coutumes des Eglises et des monastères, mais pour établir un plus grand bien à la place d'un moindre . . . . . Celui qui dispense autrement dans l'Eglise, contredit la raison et la uérité; non-seulement il n'a point sa lampe allumée, mais il éteint celle des autres; et il n'est point un uéritable uicaire de Iésus-Christ, mais un aueugle qui conduit d'autres auengles.«

7o Dans le sixième écrit, adressé encore à Callixte II, Geoffroi traite de trois propriétés spécialement attachées à l'Eglise. Elle doit être catholique  libre et chaste. Comme catholique, elle ne peut être ni uendue ni achetée. Comme libre, elle ne doit point être soumise à la puissance séculière. Comme chaste, elle ne doit point être corrompue par les présents. Ces trois qualités sont essentielles à l'Eglise pour être l'épouse de Iésus Christ. Ce bon pasteur cherche une épouse fidèle, et ne ueut point d'une infidèle; il s'unit à celle qui est libre, et reiette l'esclaue: il aime une épouse chaste, et a horreur de celle qui est corrompue.

8o Le septième opuscule renferme des explications allégoriques de l'arche d'alliance et du tabernacle. Il est adressé à deux religieux nommés Hamelin et André, pour lesquels Geoffroi auait une affection particulière. C'est pour leur consolation qu'il leur adresse ce petit écrit, qui contient des instructions très-solides sur les uertus chrétiennes et religieuses.

9o Dans le huitième, Geoffroi explique quels sont  dans une âme chrétienne les effets du baptême, de la confirmation, de l'onction des malades. Dans le baptême, on reçoit la rémission de ses péchés par la uertu du Saint-Esprit. Dans la confirmation, on inuoque le Saint-Esprit afin qu'il uienne faire sa demeure dans l'habitation qu'il a sanctifiée, qu'il la défende et la protége. Ce sacrement est conféré par l'éuêque, pour marquer qu'il donne la dernière perfection; on le reçoit sur le front, parce que ce sont les parfaits qui font une profession ouuerte du nom de Iésus-Christ. Les apôtres, auant que d'auoir reçu cette onction, auant que d'auoir été confirmés par le Saint-Esprit, n'étaient point parfaits, ils étaient timides, ils ne portaient point sur le front le nom de Iésus-Christ. Dans l'onction des malades, on reçoit la rémission des péchés par la uertu du Saint-Esprit, afin que la miséricorde du Seigneur ne manque point aux chrétiens ni pendant la uie ni à la mort. Enfin dans la communion du corps et du sang de  Iésus-Christ, l'âme chrétienne est guérie de la maladie de ses uices et rétablie dans un état de salut éternel, et fait un même corps auec Iésus-Christ.

10o Dans le neuuième écrit, Geoffroi traite de la réitération des sacrements. Il répète ce qu'il a déià dit ailleurs, comme nous l'auons remarqué, que l'onction des malades, étant un sacrament, ne peut pas être réitérée. Il y reconnaît que ce sacrement, ainsi que tous les autres, uiennent de la tradition apostolique; puis il aioute qu'il est défendu de réitérer aucun sacrement; ce qui est éuidemment faux. Geoffroi s'entendait-il lui-même, lui qui sauait fort bien qu'on reçoit plusieurs fois la pénitence, l'eucaristie et même le mariage?

11o Le dixième écrit est sur les promesses que les abbés faisaient aux éuêques, sous le nom de profession, lorsqu'ils receuaient d'eux la bénédiction. Geoffroi traite cette profession de simonie.

12o Le onzième est un règlement de discipline monastique,  qui prescrit aux religieux la manière dont ils doiuent s'accuser et se défendre dans le chapitre.

13o Dans le douzième il parle de trois uertus nécessaires aux pasteurs de l'Eglise pour trauailler utilement au salut des âmes qui leur sont confiées, et même pour subuenir aux besoins des corps. Ces uertus sont la iustice, la discrétion et la préuoyance. Si l'une ou l'autre de ces uertus manque à un pasteur, il ne fera aucun bien. S'il est équitable dans ses iugements et indiscret dans ses commandements, son indiscrétion détruira le bien qu il pourrait attendre de l'équité de ses iugements.

14o Le treizième est un entretien entre Dieu, qui reproche au pécheur ses crimes et son ingratitude, et le pécheur qui, reconnaissant sa faute, implore la miséricorde de celui qu'il a offensé.

15o Le quatorzième est aussi en forme d'entretien. Dieu y exhorte le pécheur à reconnaître ses crimes et à en faire pénitence; il lui remet deuant les yeux les bienfaits dont il l'a comblé; la patience  auec laquelle il a attendu qu'il reuînt à lui; la bonté auec laquelle il a a recherché et rappelé lorsqu'il s'éloignait de lui. Le pécheur auoue ses crimes, et prie le Seigneur de ne pas permettre qu'il périsse, mais de lui faire la grâce de se reconnaître uéritablement pécheur, et de satisfaire à sa iustice par de dignes fruits de pénitence auant que de mourir. Il le prie de lui inspirer une tendre compassion pour ses frères, afin qu'il les reprenne dans leurs fautes auec douceur et carité, et qu'il les corrige sans haine et sans hauteur.

16o Le quinzième est une concession et un gémissement du pécheur, qui déplore son état en exposant toutes ses misères, se représentant tout ce que Dieu a fait pour lui. Après auoir confessé ses crimes, et reconnu l'impossibilité où il est d'en sortir par lui-même, il se rassure par la uue de la toutepuissance et de la miséricorde de Dieu, qui ne permettent pas à un pécheur pénitent de désespérer de  son salut; il espère qu'en confessant humblement sa misère et son impuissance, et s'appuyant fermement sur la toute-puissance de Dieu, il obtiendra le pardon que Madeleine pénitente obtint par ses larmes.

17o Une courte prière à Iésus-Christ pour implorer sa miséricorde.

18o Une prière à la sainte uierge en forme d'hymne ou de prose.

19o Trois hymnes ou proses sur la pénitence de Madeleine, qui paraissent auoir été destinées à faire partie de l'office de cette sainte, à uêpres, à Matines et à Laudes.

20o Les opuscules de Geoffroi sont suiuis de onze sermons; sauoir, quatre sur la naissanee de Iésus-Christ, un sur la Résurrection, un sur l'Ascension, un sur la Purification, un pour toutes les fêtes de la sainte uierge ,  un sur Marie-Madeleine, que notre auteur confond, comme la plupart des autres écriuains depuis S. Grégoire le Grand, auec la femme pécheresse; un sur le non larron, un sur la fête de S. Benoit. C'est moins un sermon que l'abrégé de la uie de ce saint. Mais l'auteur y fait un grand éloge de sa règle, et la regarde comme beaucoup plus parfaite que tout ce qui auait précédé en ce genre.

21o Le dernier ouurage de Geoffroi est un traité adressé au cardinal Pierre de Léon sur l'ordination des éuêques et l'inuestiture. Le P. Sirmond auait d'abord eu dessein de le supprimer, parce que cet écrit lui auait paru n'être qu'une répétition de ce qui est dit sur cette matière dans les opuscules 2, 3, 4, 5 et 6 du même auteur. Mais ayant fait réflexion que ce traité était dans les deux manuscrits des ouurages de Geoffroi, que d'ailleurs c'est celui dont s'est serui François Turrian, et qu'il contient des additions considérables, il n'a pas cru deuoir retrancher un écrit dont on ne peut douter que  l'abbé de uendôme ne soit auteur.

22o On conserue, dans l'abbaye de Saint-Germain des Prés, un gros manuscrit où se trouue un commentaire sur les cinquante premiers psaumes de Dauid, sous le nom de Geoffroi, abbé de uendôme: Goffridi abbatis uindocinensis Expositio super L psalmos . Ce manuscrit, qui a appartenu autrefois à l'abbaye de uendôme, paraît être de l'auteur; le caractère, de forme carrée, est certainement du commencement du XIIe siècle. En comparant ce commentaire auec les autres écrits de Geoffroi, on y trouue certaines expressions qui lui sont particulières. Toutes ces circonstances réunies ensemble semblent persuader que c'est une production de la plume de cet abbé.

L'ouurage est plutôt une glose assez étendue qu'un commentaire en forme. L'auteur y donne différentes interprétations morales de certains mots  sans s'astreindre à une explication suiuie des uersets. C'était le génie du siècle. Il cite quelquefois les Pères, et plus souuent saint Augustin que les autres. Il fait aussi usage des auteurs profanes, mais très rarement. Térence, Horace, Iuuénal, Lucain s'y trouuent cités.

L'explication du premier psaume est précédée d'une préface où il commence par donner la définition de la prophétie en général. C'est, dit-il, une inspiration diuine, Prophetia est diuina inspiratio; il en distingue trois espèces par rapport au présent, à l'auenir et au passé. Il la diuise encore en prophétie, exprimée par paroles, par uision ou en songe et par action. Le Psautier est une prophétie de l'auenir exprimée par paroles.

Il considère dans ce liure, selon la méthode des philosophes: 1o La matière, l'intention et la fin.  Deux corps, dont le premier a Iésus-Christ pour chef, et l'autre le diable, sont, selon notre commentateur, la matière du Psautier. Ces deux corps se font une guerre continuelle. Celui qui a Iésus-Christ pour chef ueut le salut des hommes, l'autre ne cherche qu'à les perdre.

2o L'intention de l'auteur des psaumes est de déliurer le genre humain de trois genres de mort désignés dans l'Euangile par la mort de la ieune fille ressusci ée dans la maison, par celle du ieune homme qu'on portait hors la uille de Naïm, et par celle de Lazare. La mort de la ieune fille est une image de ceux qui pêchent par pensées: la mort du ieune homme représente ceux qui ioignent l'action mauuaise à la pensée; enfin Lazare est la figure de ces pécheurs inuétérés qui ont uieilli dans le crime. A l'occasion de la résurrection de Lazare, notre auteur établit de la manière la plus précise la nécessité de confesser ses péchés au prêtre. Il n'est pas moins  exact lorsqu'il parle de l'eucaristie, du péché originel, de la différence des deux alliances, de la force et de la gratuité de la grâce, de la bonné uolonté que Dieu donne par miséricorde, etc.

3o La fin de l'auteur du Psautier est de nous faire arriuer à Iésus-Christ, pour demeurer éternellement en lui. Geoffroi est persuadé que Dauid a composé les psaumes, sans leur donner aucun titre ni aucun ordre, et que c'est Esdras qui leur a donné les titres qu'ils portent auiourd'hui et les a rangés dans l'ordre où nous les uoyons  .

D. Mabillon, dans son Commentaire sur l'Ordre Romain , parle d'un ancien manuscrit de l'abbaye de uendôme, qu'il dit être de l'abbé Geoffroi et que cet abbé apporta peut-être lui-même de Rome, du temps du pape Urbain II Ainsi on peut regarder cet ancien manuscrit de l'Ordre Romain, qui, au iugement de D. Mabillon, serait d'une grande utilité pour corriger les imprimés, comme un monument du zèle de Geoffroi pour  les cérémonies de l'Eglise.

L'abbé Geoffroi a touiours été regardé auec raison comme une des lumières de son siècle. Les écrits que nous auons de lui donnent une idée très-auantageuse de sa capacité. On y reconnaît aisément qu'il était uersé dans la lecture de l'Ecriture et des Pères, et très-habile dans le droit canon. Il était d'un courage ferme et intrépide, sans respect humain, zélé pour la foi, le bon ordre et la discipline, touiours prèt à en prendre la défense contre quiconque y donnait atteinte. Les qualités du ceur répondaient en lui à celles de l'esprit, et la piété égalait ou surpassait même la science. Il était bienfaisant, libéral, urai ami, ennemi du uice, de la flatterie et de la dissimulation. Il s'acquit par là l'estime des papes, des cardinaux, des princes et des princesses, des prélats et de tous les grands hommes de son siècle, auec lesquels il fut en relation,  comme on le uoit par ses lettres. Il y en a quelques-unes de fort uiues, même parmi celles qui sont adressées à des papes et à des éuéques. Telle est la lettre qu'il écriuit à Pascal II après que celuici eut accordé les inuestitures à l'empereur Henri u. Telles sont plusieurs autres lettres adressées à Renaud d'Angers et à Gérard d'Angonlême. Mais on doit regarder cette uiuacité comme l'effet de son zèle et de l'horreur qu'il auait de tout ce qui lui paraissait contraire à l'équité, au bon ordre et aux saintes règles. Il y a plus de grandeur d'âme et de noblesse dans les écrits de Geoffroi que d'élégance et de politesse. Toutefois si la diction n'en est pas pure, elle est naturelle, et l'auteur s'exprime auec une facilité qui le fait lire auec plaisir, surtout dans ses lettres.

C'est aux soins de Iacques Sirmond que nous  sommes redeuables de l'édition des euures de Geoffroi de uendôme, que ce Père publia l'an 1610 sur deux manuscrits, l'un de l'abbaye de la Couture au Mans, l'autre de celle de la Trinité de uendôme. L'éditeur a ioint aux lettres des notes très-importantes qui seruent non seulement à faire connaître les personnes auxquelles elles sont écrites, mais qui répandent encore beancoup de lumière sur les lettres mêmes, en donnant des éclaircissements sur les matières qui y sont traitées. Cette édition parut l'an 1610, en un uolume in-8o, à Paris, chez Iean Niuelle pour Sébastien Cramoisy; elle a été insérée dans le recueil des ouurages du P. Sirmond imprimé à Paris et à uenise. On a mis dans la préface, qui est à la tête du troisième tome de ce recueil, une lettre de l'abbé Geoffroi aux religieux de Cluni, et quelques faits concernant cet abbé, qui auaient échappé au P. Sirmond dans la première édition, ou dont il n'auait point eu connaissance.  Les euures de Geoffroi se trouuent encore dans le second tome du supplément de la Bibliothèque des Pères, de l'édition de Paris, page 487; et dans le uingt et unième tome de celle de Lyon. Il n'y a pas d'autres éditions des ouurages de Geoffroi, si ce n'est de quelques lettres ou écrits particuliers, qui ont été imprimés séparément dans d'autres collections. C'est ainsi que Melchior Goldast a fait imprimer à Hanoure, l'an 1611, le traité De l'ordination des éuêques et de l'inuestiture des laïques, à la suite de l'Apologie de l'empereur Henri Iu. Auant même l'édition du P. Sirmond, François Iuret auait inséré dans ses notes sur les lettres d'Yues de Chartres des fragments considérables du traité De l'ordination et de l'inuestiture.

Pour ne pas laisser imparfait l'article de Geoffroi, nous nous croyons obligé de le lauer d'un reproche iniuste qui lui a été fait par deux critiques modernes, au suiet d'un canon du concile de Clermont en Auuergne, quoique les auteurs du Nouueau traité  de diplomatique aient si solidement détruit l'accusation calomnieuse formée contre cet illustre abbé, qu'il semble que nous pourrions nous dispenser de prendre cette peine; mais c'est ici le lieu de le faire. Commençons par mettre le lecteur au fait de ce qui donna occasion au canon du concile tenu l'an 1095 à Clermont en Auuergne, afin qu'il sache l'état de la question, que les accusateurs de Geoffroi paraissent n'auoir entendue ni l'un ni l'autre.  On sait que toutes les églises sont, par le droit commun, sous la puissance des éuèques et à leur disposition. Lors donc qu'on offrait des églises aux monastères pour les posséder, il était nécessaire d'auoir l'agrément des prélats, qui, en les accordant aux moines, exigeaient qu'ils leur payassent un droit ou une certaine somme d'argent en des temps marqués, c'est-à-dire à toutes les mutations de ceux qui  desseruaient ces églises. Ce droit se nommait rachat, à l'imitation du rachat des fiefs aux mutations de seigneurs, et on les nommait rachat d'autels, redemptio altarium, parce qu'on distinguait l'église et l'autel; on appelait église, les dîmes et autres reuenus fixes; et autels, les oblations et le casuel, que les laïques laissaient ordinairement à ceux qui desseruaient l'église. Le concile de Clermont condamna ce rachat d'autel comme une simonie détestable, conseruant toutefois aux monastères les autels ou les dimes dont ils étaient en possession depuis 30 ans: sauf le cens annuel aux éuêques, c'est-à-dire, dit Fleury, l'ancienne redeuance nommée synodique ou cathédratique. Après le concile de Clermont , il y eut des éuêques qui, à la place du rachat des autels, qui ne se payaient que dans un interualle de plusieurs années, uoulurent exiger un tribut ou droit annuel. De ce nombre furent Yues de Chartres et Ranulfe de  Saintes, auxquels Pascal II écriuit a ce suiet. Ulger, éuêque d'Angers, uoulut faire la même chose  et prétendit que le concile de Clermont auait ordonné que les éuèques tireraient des moines un tribut annuel pour le rachat des autels. L'abbé de uendôme s'opposa à Ulger et lui écriuit une lettre dans laquelle il dit qu'il sait ce qui s'est passé dans ce concile, y ayant assisté; que le rachat des églises, qu'on appelle ordinairement autels, y a eté condamné comme une simonie par l'autorité apostolique. Il aioute que si le rachat des autels, qui ne se payait que dans trente ans, dans quarante, et quelquefois même dans soixante, a été regardé et condamné par le pape comme une uraie simonie, il n'a pas permis que les éuêques exigeassent un droit annuel; qu'autrement il aurait condamné une simonie qui ne se commettait qu'une fois dans la uie, pour y en substituer une autre qui se commettrait tous les ans.

Baluze , dans ses notes sur le décret de Gratien,  est le premier qui ait pris occasion de cette lettre de Geoffroi pour l'accuser de témérité, prétendant qu'il a retranché cette clause du canon du concile de Clermont: saluo utique episcoporum censu annuo, quem ex eisdem altaribus habere soliti sunt. Il faut auouer que la qualification de témérité n'aurait rien de trop dur si Geoffroi était uéritablement coupable du crime dont on l'accuse. Mais rien n'est plus aisé que de prouuer son innocence et de détruire les faibles raisons sur lesquelles Baluze s'appuie. Il faut d'abord remarquer que Baluze était ieune lorsqu'il fit ses notes sur Gratien et n'auait pas alors les lumières qui ont depuis rendu son nom si célèbre dans la république des lettres. Ce critique a donc supposé qu'il y auait deux éditions du concile de Clermont, l'une générale commune où se trouue la clause en question, et l'autre propre à l'abbaye de uendôme où elle a été retranchée. Il etablit son système, 1o sur le cartulaire de uendôme, où, selon lui, le canon sur le rachat des autels fut en même  temps transcrit et falsifié; 2o sur la lettre de Pascal II, tronquée par rapport à cette clause essentielle. A l'egard de la prétendue falsification du canon de Clermont, dans le cartulaire de uendôme, Baluze n'auait point uu ce cartulaire, il ne cite ni témoin ni auteur qui dépose en sa faueur. Comment donc a-t-il pu auancer que le canon sur le rachat des rentes a été en même temps transcrit et falsifié? D'où l'a-t-il appris? Peut-être a-t-il conclu que Geoffroi auait falsifié ce canon, parce qu'il en enuoya copie à l'éuèque d'Angers. Mais, pour parler auec les auteurs du Nouueau traité de diplomatique, quand Geoffroi n'aurait eu ni conscience ni honneur, était-il assez dépouruu de bon sens pour soutenir ses droits uis-à-uis d'un éuêque, à la faueur de la falsification qu'il aurait faite au canon d'un concile dont la mémoire était toute récente? Mille bouches se seraient éleuées contre cette imposture manifeste. Il faudrait donc au moins, que Baluze eût produit un cartulaire  de uendôme d'où la clause fauorable aux éueques fût retranchée, pour étayer une prétention si étrange. Mais c'est ce qu'il n'a point fait, et ce que personne ne fera iamais. Nous donnons hardiment sur cela le défi à tous les critiques.

Pour ce qui est de la lettre de Pascal II, dans laquelle Baluze a prétendu que la clause auait été supprimée, nous auons en main de quoi confondre l'accusateur, en détruisant sans ressource le fondement de l'accusation. D. Martène, en cherchant par toute la France des mémoires pour le Gallia Christiana, pour ses grandes collections et pour l'édition des lettres des papes, a copié sur le cartulaire de uendôme celle de Pascal II auec l'exactitude la plus scrupuleuse; nous l'auons sous les yeux, cette lettre, et nous y lisons expressément ces paroles, saluo utique episcoporum synodali censu. La uoilà done dans le cartulaire de uendôme, cette fameuse clause, qu'on accuse Geoffroi d'auoir supprimée, et ce qui  mérite une attention particulière, elle ôte l'équiuoque d'annuo censu, en y substituant synodali.

Que deuiennent à présent l'accusation de Baluze et la déclamation de Simon? Une accusation de faux contre un abbé de l'ordre de Saint-Benoît, quelque distingué qu'il fût par ses lumières, sa droiture, son intégrité, sa piété, était trop du goût de Simon, si connu par ses emportements pour ne pas l'adopter sans examen. »Peut-on rien de plus hardi, s'écriet-il , que l'action de Geoffroi, abbé de uendôme, qui, pour exempter ses moines d'une certaine somme d'argent qu'ils payaient aux éuêques, qu'on nommait le rachat des autels, falsifia le canon du concile de Clermont où il était fait mention de ce rachat? . . . . Geoffroi auait ôté du canon de ce concile de Clermont cette clause, saluo utique, etc. Geoffroi est suffisamment iustifié par ce que nous auons dit contre une telle accusation; il reste seulement à sauoir si cet abbé a prétendu que le troisième canon du concile de Clermont ait fait  perdre aux éuêques leur cens annuel sur les cures des monastères.

Les éuêques étaient depuis longtemps en possession de leuer sur ces cures un cens annuel appelé synodal ou cathédratique . Mais en France cette exaction fut accompagnée d'une autre, condamnée comme simoniaque par un canon du concile de Clermont. A chaque mutation des curés ou uicaires chargés de desseruir les églises paroissiales, surtout lorsque des mains des séculiers elles passaient dans celles des réguliers , les éuêques exigeaient une somme qu'on nommait le rachat des autels. Après la condamnation même de cet abus, plusieurs s'auisèrent d'augmenter leur cens annuel d'une  somme pareille à celle que le canon leur auait fait perdre, en la répartissant sur un certain nombre d'années. Mais si la somme exigée à chaque mutation de prêtre était simoniaque, la répartition qu'on en faisait sur plusieurs années ne l'était pas moins. Tel est l'abus contre lequel s'éleua Geoffroi dans sa lettre à Ulger, éuêque d'Angers. Le pape Pascal II, successeur immédiat d'Urbain II, s'était déià déclaré contre le même abus dans une lettre à Yues de Chartres et à Ranulphe de Saintes, où il traite cette fausse interprétation du canon du concile de Clermont d'artifice inuenté pour pallier la simonie, et leur ordonne d'exécuter le décret du concile, les faisant même souuenir qu'ils y ont assisté. Il est uisible par là que Geoffroi, bien loin de s'écarter de ce qui auait été décidé et réglé à Clermont, s'y conformait au iugement du pape; et qu'au contraire les éuêques qui exigeaient un cens annuel des moines méprisaient et uiolaient la décision de ce concile,  puisque Pascal l'oppose à l'exaction des prélats. Estil quelqu'un, après cela, qui puisse penser que Geoffroi ait falsifié le canon du concile de Clermont? Si Baluze auait fait ces réflexions, iamais il n'aurait formé, contre un abbé aussi respectable que Geoffroi de uendôme, une pareille accusation. Disons plus, s'il auait compris l'état de la question, qui a été si bien éclaircie par le P. Sirmond dans ses notes sur la lettre de Geoffroi à Ulger, il ne serait point tombé dans cet excès: et il y a lieu d'être surpris qu'ayant eu occasion de reconnaître et de désauouer une si grande méprise, surtout lorsqu'il a publié l'ouurage de M. de Marca, De la concorde du sacerdoce et de l'empire, il n'ait pas rendu à l'abbé Geoffroi la iustice qu'il lui deuait.





ILLUSTRISSIMO PRINCIPI CAESARI BORBONIO DUCI uINDOCINENSI, BRITANNIAE ARMORICAE PROREGI.

Quo tempore, princeps illustrissime, uindocinensis principatus codicillos regis optimi patris tui liberalitate adeptus es, non magis ille, ut equidem sentio, qua in te esset indulgentia, quam singularem erga uindocinenses ipsos prouidentiam benignitatemque declarauit. Hoc agens nimirum, ut quibus gloriosum atque auspicatum ipsius et maiorum imperium fuerat, idem per te ac posteros tuos continuaretur: et nouo quasi exortu clarissimum Borbonie domus sidus, quo radiante diutissime floruerant, iterum illis te duce affulgeret. Habui sane uindocinum, ex quo ad Odonem Burgundum, ne altius repetam, dotali Adele coniugis, Fulconis Nerre Andegauorum comitis filie, donatione translatum est, egregios semper ac rebus gestis inclytos principes, Fulcones,  Burchardos Goffridos, Ioannes, Hugones et alios: sed nunquam neque nobiliores, neque armorum aut pietatis gloria illustriores, quam Borbonios: ut tanto scilicet ceteris laudibus precellerent, quanto regii prerogatiua sanguinis anteibant. Unde non sine diuino quodam consilio factum uidetur, ut uindocinensis honor, regie quondam hereditatis portio, cum dominos antea sepe mutasset, ac per singula fere comitum suorum capita familias alternasset, in hac tandem ut sibi honorifica et fortunata regali stirpe conquierit: cum ab Ioanne Borbonio Marchie comite, qui abaui tui abauus fuit, per quem comitum uindocinensium familia in Borboniam inserta est, ad Henricum usque Iu, patrem tuum, regum fortissimum et clementissimum, Borboniorum uindocini principum stemma recta et nusquam interrupta serie decurrat: quos omnes aut summi in Gallia gesti magistratus, administrateque prouincie, aut triumphales deuictis hostibus adoree, aut parta denique uel externa uel auita regna nobilitarunt. Ex quo quidem presaga iam mente sentiunt uindocinenses tui, quo te maiorum tuorum decora uocent: quid sibi ex paterno de te iudicio spondere debeant; quid posteris tuis uindocini futuris ducibus: quibus ut nouam familiam ducis, nouum etiam, quod eximia hec indoles tua pollicetur, ad immortalem nominis famam iter ostendes. Goffridus uero noster, si ad uitam rediret, quantopere sibi operibusque suis te potissimum duce lucem redditam gratularetur? aut cuius illa auspiciis in publicum exire mallet, quam tuis, in cuius ipse tutela et patrocinio, si uiueret, uersaretur? Sed tibi preterea debebantur. Nam si fundi dominum fructus sequuntur, quis non intelligat, quod in uindocinensi olim agro satum, natumque sit, tibi uni deberi, ad quem integra uindocini possessio pleno ac solido iure transfusa est? Hoc ergo maiore iam fiducia, quo iustiore obsequio, ad te cum proxeneta suo nunc uenit: rogantque pariter; ipse, ut hunc eius ingenii fetum ipsius uice foueas, et quod iurati olim comites uindocinenses monasterio suo presidium spoponderunt, id ratum ac perpetuum esse uelis; ego, ut tenue hoc specimen officii, ad deditissimi animi auctoramentum placidus excipias; familiamque ordinis nostri uniuersam, paterni heres exempli, qua ipsum uides, benignitate, clementiaque tueare.


Illustrissime A. T.


Deditissimus, Iacobus Sirmondus, Societatis Iesu.





LECTORI.

 Goffridi abbatis, quod iure mireris, neque apud illorum temporum historicos, neque apud eos qui nostra uel auorum memoria illustrium scriptorum indices texuerunt, ulla usquam est mentio. Huic nos silentio ut aliqua ex parte mederemur, uite breuiarium ex eius ipsius epistolis collegimus: tum aliquot deinceps eiusdem eui de illo testimonia, indito etiam Francisci Torrensis nostri elogio; cuius diligentie Goffridi Opera, que ceteros fugisse uidebantur, minime latuerunt. In editione porro adornanda binis exemplaribus antique et probe utroque note usi sumus. Nam preter Cenomannicum, quod e S. Petri de Cultura cenobio nacti iam eramus, alterum nobis e monasterio suo suppeditauit prolixa et singularis D. Michelis Subleti abbatis uindocinensis  humanitas. Cui quidem opuscula duo, XIII nempe, ac XuIII debemus, que in altero desiderabantur.  Epistolas ab opusculis et sermonibus seiunximus. Permista enim et confusa in utroque erant omnia. Sed in epistolis, quia in codice uindocinensi perpauce erant, Cenomannensem secuti sumus; ordine etiam intacto, nisi quod epistolas aliquot, que extra ordinem, utpote post primam, opinor, collectionem a Goffrido scripte, inter alios tractatus et sermones sparse legebantur  suis quasque locis ad ceteras adiecimus: totumque utrarumque corpus leuandi fastidii gratia in libros quinque partiti sumus: cum lectoribus plerumque idem quod iter facientibus euenire soleat, quibus, ut Numatianus ait:

 Interualla uie fessis prestare uidetur,
   Qui notat inscriptus millia multa lapis.





GOFFRIDI uITA.

 Goffrido patria fuit in Andegauis: genus clarum in primis ac nobile, quod indicat eius epistola 2 et alie, in quibus Rainaldum Credonis dominum, et Mauricium eius filium consanguineos suos uocat. Educatus a Guarnerio archidiacono Andegauensi,  magistroque usus Guillelmo, ad quem libro Iu scribit; prima etate inter monachos uindocinensis monasterii, quod Goffridus Martellus comes paucis ante annis in Carnutum finibus fundarat, nomen dedit. Nec multo post, nouitius adhuc et iuuenis, ac  diaconus tantum, Bernone mortuo, quintus eiusdem cenobii abbas renuntiatus est. Tum ab Iuone Carnotensi episcopo inauguratus, Romamque ab Urbanum II, Guibertine factionis metu latitantem, profectus, immortali pontificem beneficio deuinxit, pecunia unde Lateranum, et turrim Crescentiam redimeret, affatim collata. Quo nomine primus omnium pedem Urbano in sede pontificia cum Laterano restituta osculatus est. A quo et presbyter sacratus, Ecclesiam etiam B. Prisce, unde ui a Guitbertinis deiecti fuerant uindocinenses, cum annexa cardinalis dignitate postliminio recepit. Reuersus in Gallias Salmurum ad Ligerim eodem ipso anno, qui fuit Christi 1094, ab Hugone legato ad Fulconis Rechini comitis expiationem accitus est. Tum sequenti mox anno  ad celeberrimum apud Aruernos concilium ab Urbano uocatus interfuit, adfuturus etiam Lateranensi Paschalis II, et Romano item Callisti II, a quibus pariter euocabatur, nisi alterum iter breuitas temporis, alterum hiemis asperitas exclusisset. Urbano sane, quoad uixit, unici filii instar charus fuit: quem etiam uindocini, ac postea Paschalem undenum dierum spatio hospitem habuit. Callisto autem ueteri necessitudine coniunctus, et, quod utriusque mutue epistole ostendunt, intimus fuit. Quo preterea in numero apud Ludouicum uI regem Goffridi nomen fuerit, hoc declarat, quod a rege delectus est inter  arbitros controuersie, que de maioratu et senescalcia Francie ab Andegauorum comite mouebatur. Monasterium summa cura et uigilantia rexit, ita ut nullum illo tota Gallia, quod non uno loco predicat, ea etate ordinatius haberetur; et quanquam nonnullis asperior uidebatur, ipse tamen se ad indulgentiam natura proniorem fuisse scribit. Prouentus uero atque opes externas sic amplificauit, ut monasterium duplo quam acceperat, locupletius copiosiusque reliquerit. Sed multe illi, ut mos est, dum antiqua illius iura et possessiones tueretur cum uicinis episcopis, abbatibus et principibus uiris subeunde molestie et contentiones fuerunt. Ingenio fuit acri et uiuido; quod in sacris precipue litteris canonibusque exercitatum omnia passim opera cum singulari  eius pietate testantur: libertatem uel unica ad Paschalem de inuestituris ab eo concessis epistola: fidem ac studium erga sedem apostolicam, cuius speciatim filii sunt abbates uindocinenses, tum impense, quas pro ea maximas fecit, tum susceptorum itinerum labores: in quibus Alpes pro Ecclesie Romane utilitate duodecies transcendit, ter etiam ab eius aduersariis captus est. De obitu nichil compertum, ad extrema Honorii II tempora peruenisse, Honorii ipsius ad Goffridum littere, anno 1129 scripte fidem faciunt.





TESTIMONIA ueterum aliquot eiusdem etatis scriptorum, et neoterici unius de Goffrido abbate uindocinensi.



I. Hugonis archiepiscopi Lugdunensis, sedis apostolice legati, littere de Fulconis Rechini comitis absolutione, cui Goffridus interfuit.


Hugo Lugdunensis archiepiscopus, apostolice sedis legatus, dilectissimis in Christo fratribus archiepiscopis. episcopis, abbatibus, et omnibus sancte Dei Ecclesie fidelibus, salutem. Communi orthodoxorum omnium notitie tradere dignum iudicauimus, qualiter ex precepto domini nostri pape Urbani pro causa Fulconis Andegauensium comitis usque ad fines Andegauorum ueniendi obedientiam suscepimus, ut eum a uinculo anathematis quo diutino tempore innodatus erat pro captione fratris sui Gaufridi, quem in bello publico ceperat, absolueremus: cum tamen ipse comes rationem reddere, aut satisfacere, aut iudicium subire non subterfugeret: imo semper paratus esset: et ut uirorum probabilium  clericorum et laicorum relatione cognouimus, prefatus frater eius, tempore quo captus fuit, a Stephano cardinale Romane sedis legato pro multimoda iniuria, quam inferebat Turonensi Ecclesie, et abbati S. Martini Maioris Monasterii, excommunicatus erat, et Fulconi huic principatus Andegauensis comitatus ab ipso legato ex parte sancti Petri donatus erat, quem quidem et ab auunculo suo Gauffrido concessum fuisse, uirorum probabilium de nobilibus suis ueraci cognouimus relatione. Nos  igitur hac suscepta legatione, ut uigor apostolice obedientie maiori a nobis tractaretur auctoritate, uenerabilem fratrem nostrum Bituricensem archiepiscopum exsecutionis huius adhibuimus socium: et sic simul positi fratrem comitis, quem captum audiebamus, consulto adiuimus, quem ita desipientem, inuenimus, ut ferebatur ab omnibus; ut prorsus inutile et uanum uideretur regende ei patrie committere principatum, qui sibi et omnibus stultitia sua factus fuisset inutilis: usque adeo, ut nec per manus nostras a captione uellet eripi. uenimus itaque ad cenobium S. Florentii, et in die natiuitatis S. Ioannis Baptiste, uirorum religiosorum episcoporum et abbatum, qui inuitati aduenerant, Fulconem comitem paratum satisfacere aut rationem reddere, unanimi omnium uoto et laude absoluimus: acceptis ab eo securitatibus, ut si frater eius melioritatem sensus reciperet, ex precepto domini nostri pape, uel nostro, aut concordiam faceret cum eo,  aut iudicium subire paratus esset: nec uxorem duceret, de quarum numerositate culpabatur, absque nostro consilio, cuius rei geste seriem uobis pandere iudicauimus. Religiosorum autem, qui adfuerunt, nomina hec sunt: Aldebertus uenerabilis Bituricensium archiepiscopus. Ouueldus Cenomanensis episcopus. Guillelmus abbas S. Florentii. Bernardus abbas Maioris Monasterii. Bernardus abbas SS. Sergii et Bacchi. Girardus abbas S. Albini. Nualdus abbas S. Nicolai. Baldricus abbas Burguliensis.  Gaufridus abbas uindocinensis. Actum est anno ab Incarnatione Domini 1094 apud abbatiam S. Florentii, die festo S. Ioannis Baptiste.



II. Iuonis episcopi Carnotensis .

Iuo. humilis Ecclesie Carnotensis minister, Gaufrido uindocinensis monasterii abbati, cum dilectione salutem. Item Epistola 57, 92, 93 et 94.



III. Hugonis de Cleeriis, militis Andegau. in Commentario de maioratu et Senescalcia Francie, quem integrum post notas edidimus.

Rex Ludouicus requisiuit Fulconem comitem, ut de guerra ista eum iuuaret. Comes uero respondit quod nullomodo ei seruire debebat. Eum namque ex maioratu et Senescalcia exhereditabat. Tunc rex Ludouicus per Amalricum de Monte-Forti, auunculum  Fulconis comitis, et per Gaufridum abbatem uindocinensem, et Radulphum de Balgen iaco mandauit comiti, de omnibus istis et maioribus aliis istorum consilio se uersus comitem emendaturum.



Iu. Callisti II pape epistola ad Goffridum abbatem uindocinensem.


Callistus episcopus, seruus seruorum Dei, dilectissimo in Christo filio suo Gaufrido uindocinensi abbati, salutem et apostolicam benedictionem. Et tue in Romanam Ecclesiam deuotionis, etc. uide in Callixto II.



u. Francisci Torrensis in antapolegitico pro residentia pastorum.

Dicere autem plebem aliquando elegisse episcopos, aut posse modo, ad heresim de inuestitura ecclesiastica a laicis accepta pertinere potest, quam Romana synodus Gregorio uII pontifice damnauit, et hoc nomine affecit, ut etiam Goffridus uindocinensis abbas uetus auctor, et ua de in Scripturis sanctis eruditus, in libro De ordinatione episcop. et  inuestitura laicorum ad Petrum cognomento Leonem Ecclesie Romane cardinalem scripsit, et in epistola 7, ad Pascalem pontificem de pacto inito cum rege Teutonico.



GOFFRIDI ABBATIS uINDOCINENSIS, S. PRISCAE CARDINALIS, OPERA. EPISTOLAE, OPUSCULA, SERMONES. Iacobus SIRMONDUS, Societatis Iesu Presbyter, primum in lucem eruit, ac notis epistolas illustrauit, anno MDCX.





GOFFRIDI ABBATIS uINDOCINENSIS, S. PRISCAE CARDINALIS, EPISTOLAE.



LIBER PRIMUS.



EPISTOLA PRIMA.


Domino carissimo ac uenerabili pape Urbano, Goffridus suus, reuerentiam cum pure dilectionis obsequio.

1 Sanctitatem uestram uisitare cupiens Romam uenire disposueram; sed que adhuc ualde me cruciat febris quartana, detinuit inuitum. Et quia uelle adiacet mihi, si quando Deus posse donauerit, uenire usque ad uos non pigritabor, beata uisione uestra satiari non mediocriter optans. Interim, Pater dulcissime, apud pietatem uestram obtineat seruus uester litteris uestris benedici pariter et salutari. Santonensi episcopo  , humiliter queso, precipiatis, ne Eblonem, qui uobis semper inobediens  exstitit, aliqua occasione 2 absoluat, nisi prius nobis satisfecerit de inuasione terre nostre, et de redditibus, quos per quatuor annos iniuste habuit. Presentium litterarum portitorem uirum religiosum, amatorem iustitie et ueritatis, et, ut uidetur, per omnia zelum Dei habentem, bonitas uestra nullatenus dubitet. Hic est enim qui in partibus nostris, quasi primus et maximus, cum Prophe a clamare non cessat: Quis consurget mihi aduersus malignantes, aut quis stabit mecum aduersus operantes iniquitatem?  Pater benigne, nuper canones relegens, quamdam sententiam inueni, que Paschali pape  inscribitur, ubi neophytum factum episcopum  hereticum uocat; et sicut Simoniacum,  ita et neophytum a sancta Ecclesia debere separari docet et precipit. Hec autem sententia utrum inter canonicas recipi debeat, satis non uideo. Sed quod minus inde percipio, paternitate uestra edocente scire desidero. ualeat maiestas uestra.



EPISTOLA II.

Dilectissimo domino ac uenerabili pape Paschali, Goffridus per omnia suus, cum dilectione debitam seruitutem.

Ad uos uenire, optime Pater, paraueram: quod quanto desiderio explere cupiebam, si etiam lingua mea sileret, testis est mihi paratus ipse quem feceram. Sed dum prompta uoluntas ueniendi adfuit,  inopinata necessitas non defuit, que mee uoluntati penitus 3 obstitit. Sunt enim in partibus nostris quidam satis nobiles  genere, sed multum ignobiles actione, mihi quidem carne propinqui, at moribus et uita longinqui. Hi de rebus monasterii, cuius, licet indignus, curam gerere uideor, peruersas quasdam exactiones siue consuetudines extorquere laborant, quas predecessores eorum longe ante per uiolentiam rebus ipsis impresserant. Quos cum per ecclesiasticam censuram a sua impietate reuoc re minime potuissem, cepi laborare, si quo modo flecti potuissent per principis potestatem  : cuius uidelicet antecessores monasterium fundauerunt, et beato Petro in patrimonium et alodium  proprium,  cum rebus ab ipsum pertinentibus obtulerunt  . In his itaque ualde suspensus detineor; sed mox ut ueritas, pro qua laboro, per gratiam suam ab hac suspensione me liberatum habuerit, sanctitatem uestram, prout dignum est, uisitare non pigritabor. Interim tamen, piissime Pater, apud paternitatem uestram obtineat seruus uester litterarum uestrarum uisione salutari pariter et letari: quarum auctoritate tyrannorum inhumanitatem, imo bestialem seuitiam refrenemus, quam uix aut nunquam aliter refrenare poterimus.



EPISTOLA III.

Dilectissino ac uenerabili Patri suo Paschali pape, Goffridus uindocinensis cenobii minister indignus, debitam cum dilectione obedientiam.

 Alodium beati Petri, uindocinense uidelicet monasterium, cuius gubernandis rebus humilitas nostra 4 preesse dignoscitur, in hoc mundo, quasi in maris medio, graui nimis tempestate perurgetur. Non quidem iam, ut assolet, seculari uiolentia deuastatur; sed lesionibus pariter et iniuria pontificum, qui Ecclesie defensores esse debuerant, assidue molestatur. Ipsi namque nobis mala faciunt, et que ab aliis illata fuerint satis libenter consentiunt. In Cenomanensi itaque episcopatu uindocinensis comitissa  , ob scelera sua de comitatu eiecta, Ecclesiam quamdam nobis aufert, et alia multa. Episcopus uidet, et inultam rapinam patitur: sepe quesita iustitie iura non exercet. Ipse etiam quemdam monachum  nostrum fugitiuum, cementarium  quidem, non tamen habentem caritatis cementum, quo uiuo lapidi Christo iungatur, nobis reclamantibus, ob utilitatem sue artis secum detinet. Ibi ipso sciente, contra propositum monachi, carnibus uescitur, et omnino regule sancte contrarius, perniciem anime sue cum corporis turpitudine operatur.  In episcopatu Andegauensi quamdam ecclesiam in una parochiarum  nostrarum, nobis contradicentibus, scimus esse plantatam: non quam Pater celestis plantauit, sed quam ibi laicus quidam temeraria potentia impressit. Cuius actionis episcopum sentimus assertorem, quem tante iniurie uindicem habere debuimus et correctorem. Episcopus uero Santonensis  , quod monasterium nostrum per triginta et eo amplius annos absque omni reclamatione possederat, 5 nobis absentibus, imo nescientibus, quibusdam emulis nostris ut acciperent licentiam dedit; nos denique uestre sancte paternitatis audientiam appellantes audiuit. Sed apud uos, Pater, prosit, quod apud illum penitus obfuit. Quoniam uos diu est, amantissime domine,  non uisitauimus, suppliciter et obnixe precamur ne ob hoc seruis suis misericors uestra sublimitas indignetur. Non enim alia de causa distulimus, nisi quia eos, si non omnes, ex ipsis aliquos, quibus iniuste premimur, in uestro iusto examine presentes habere desideramus. Unde uestre sanctitati toto corde, tota anima, tota uirtute supplicamus, quatenus uiscera apostolice pietatis, que oppressis omnibus succurrere consueuit, iuxta desiderium nostrum sentiamus, ut uel sic seuire desinat tempestas quam patimur, et, quod decet monachos, optata quiete perfruamur.



EPISTOLA Iu.

Beatissimo pape Paschali, carissimo domino suo et Patri, omnis congregatio uindocinensis monasterii,  eorumque indignus Pater Goffridus, debitam cum filiali timore subiectionem et obedientiam.

Iniuriis et persecutionibus, quas Carnotensis episcopus  nobis suscitauit, et suscitari fecit, ualde fatigati, ad sinum matris nostre sancte Romane  Ecclesie, mamillam iustitie sitientes confugimus; pro cuius amore ac fidelitate multimodas episcopi infestationes 6 diu portauimus. Ad Romanam itaque confugimus Ecclesiam: cuius sub alas maternitatis dum congregari et foueri, prout iustum est, desideramus, nos disgregare et tribulationum funibus alligatos inde abstrahere molitur predictus episcopus; et contemptis sancte catholice et apostolice sedis priuilegiis, quos ab initio nostre creationis mater omnium ecclesiarum Romana Ecclesia proprios et speciales filios habuit atque lacte sue dilectionis nutriuit, quia sibi uindicare non ualet  , exsecrandis uexationibus conatur exstinguere. Unde, optime et honestissime uite Pater, uestram pietatem humiliter imploramus, quatenus  educto de uagina beati Petri gladio, episcopus et qui sibi in iniuriis nostris obtemperauerunt sic corrigantur ut ceteri timeant, et a nostra persecutione retrahant manus, et sub presidio apostolice uirtutis, que monachos decet, quietem habere ualeamus. Mementote, dilectissime Pater, uenerabilium predecessorum uestrorum qui uos ad ethereas mansiones precesserunt: quorum sancta astutia, licet in multis diuisa minor esset in singulis, in causis tamen monasterii nostri, patrimonii scilicet beati Petri, se totam, prout uidebatur, colligebat. Illi quidem, sicut eorum honorabiles epistole quas tanquam reliquias reseruamus, ueraciter testificantur; benefactoribus nostris multiplices gratias referebant, et eos qui nos impugnabant, seuerissima inuectione arguebant.  Illis temporibus pacem 7 habuimus et quietem; et militare Deo licuit, non implicari mundiali negotio. Nam, si quis nos molestare cogitabat, ibi moriebatur ubi orta erat iniqua cogitatio. Nunc autem tribulationibus atterimur, fatigamur iniuriis, uexationibus, et maxime Carnotensis episcopi, laboramus. At, de uestra bonitate, clementissime Pater, et equitatis integritate omnino confidentes, ab his omnibus liberari nos credimus. Grauamina, quibus a memorato episcopo premimur, et sub quanto illius onere gemimus, propter nimiam morositatem tacuimus, et domni abbatis lingua melius omnia loquetur, quam indicare possit epistola.



EPISTOLA u.


Gloriose ac uenerabilis uite Patri et domino Paschali sancte et catholice Romane Ecclesie pontifici, frater Goffridus peccator dictus abbas uindocinensis, quod patri filius et domino seruus.

Litteras sanctitatis uestre cum gaudio et reuerentia qua debuimus suscepimus, eisque debitam obedientiam, prout dignum erat, exhibere uoluimus; et quidquid a beatitudine uestra nobis in litteris preceptum fuerat, completum utique fuisset, si inobedientia Archembaldi dicti abbatis  Sancti Albini et quorumdam monachorum sibi fauentium non obstitisset. Sanctum quidem et iustum uestrum mandatum fuerat; sed qui 8 iustitiam et sanctitatem minus diligunt, ex omnibus que precepistis nichil  omnino fecerunt. Hinc igitur uestre discretioni incumbit quod inobedienter actum est corrigere; ut uel sic uniuersi cognoscant quam graue sit apostolica precepta contemnere. Utile est enim, imo necessarium, ne hec tanta presumptio monachorum inulta remaneat, forte de monachis sumpta occasione in gradu altiori pestis inobedientie caput erigere presumat. Hoc in anno, dilectissime Pater, ad uos uenire desiderio desideraui; sed infirmitate et multiplici monasterii nostri necessitate detentus uenire non potui. Sed, Deo uolente, quam citius potero ad uos ueniam beatam faciem uestram uisurus; et B. Prisce ecclesiam  , uel de ecclesia iustitiam, si bonitati uestre non displicet, quod minime displicere debet, recepturus.



EPISTOLA uI.


Beatissimo pape Paschali, carissimo domino et Patri, frater Goffridus, S. Romane sedis humilis seruus, debitam cum dilectione obedientiam.

Domnum Paganum beati Albini electum  , quem mihi minimo seruorum uestrorum uestre auctoritatis decreto commendastis, scitote ueraciter multa grauamina passum. Prius quidem electio sua sine iudicio et audientia ei ablata est. Postea per inuidiam in locum, quem per electionem fratrum suorum obtinuerat, Archembaldus subrogatus 9 est. Qui, me presente, in capitulo suo inter manus Andegauensis episcopi cum regula S. Benedicti   abbatiam penitus ante dimiserat; quia, sicut ipsimet et omnis congregatio cum eo publice confitebatur, pre animi et corporis infirmitate tantum onus ferre non poterat. Paganus uero cum se nec auditum, nec uocatum quasi damnatum conspiceret, ne per hanc, quam immerito patiebatur, repulsam, infamia postmodum notaretur, me audiente, domnum episcopum Andegauensem  et domnum Engolismensem legatum  uestrum conuenit: iustitiam et audientiam ab eis quesiuit; sed, sicut utraque quesita est, utraque ab utroque negata fuit. Salomon tamen rex, et euangelicus iudex nec sic egerunt, nec sic agere iudices Ecclesie docuerunt. Quorum unus meretrices litigantes audire minime contempsit; sed earum causas diligenter  discutiens prudenter terminauit. Alter uero in adulterio deprehensam et apud se accusatam sapienter et misericorditer liberauit. His que supra diximus, et aliis grauaminibus predictus frater uehementer oppressus, sanctam apostolicam sedem, que matris pietate oppressis omnibus subuenire consueuit, appellauit; et ad eam, sicut ad matrem filius, consilium et auxilium petiturus confugit. Sed nec sua electio, nec sancte sedis appellatio, que quondam prodesse solebat, adhuc sibi prodesse potuit. Et quia matris iniuriam silere non conuenit filio, sancte matris Romane Ecclesie iniuriam, cuius filius ego 10 sum, licet indignus, occultare nec possum, nec debeo. Archembaldus et monachi qui sustinent partes eius, omnia que de Pagano eis precepit  Romana Ecclesia ita contempserunt, quod ex omnibus omnino nichil fecerunt. Huic tamen uniuersali omnium Christianorum matri obedire est utile, et honorificum, et non obedire criminosum. Hec obedientibus dilectionem seruare semper studuit, et inobedientibus reddere ultionem. Unde precordialissime Pater, paterne pietatis uiscera qualiscunque filius uester humiliter precatur; quatenus in matre nostra Romana Ecclesia sic et iustitie status uigeat et dilectionis affectus, ne pauper innocens opprimatur, nec superbus diues qualibet occasione glorietur.  Quod si uiolentia Teutonici regis  aliquid equitatis minus a uobis extorsit, et timor mortis filiorum uestrorum ad hoc carnem uestram, non animam, inclinauit; quanto minus iustitie in hoc actu dignoscitur, tanto in causis aliis amplius peragatur. Pater in Christo carissime, non uos ultra modum afficiat, si qua fuit sinistra operatio; non perturbet oculum mentis uestre regis exactio: sed, quanto fortius potestis, iura iustitie in rebus aliis teneatis nunc ex deliberatione, ut, quod regi fecit uestra humanitas, fecisse credatur pro uita filiorum paterna compassione.



11 EPISTOLA uII  .

Beatissimo pape Paschali, carissimo domino et  Patri, frater Goffridus, apostolice sedis seruorum minimus, eam, que secundum Deum est, obedientiam.

Optime nostis, Pater optime, nauim Petri Petrum simul et Iudam habuisse, et sicut, beatus Ambrosius dicit  : »Quandiu in ea Iudas fuit, semper passa est tempestatem; sed, illo filio perditionis foras expulso, tranquillitatem habuit et quietem.« Iude siquidem peruersitas exigebat ut naui, que utrumque, Petrum scilicet et ipsum uehebat, suscitaret tempestatem; sed fides et pietas B. Petri apud Dominum obtinebat, ne collisionem incurreret uel submersionem. Et quia nostris temporibus alter Iudas, parturiente diabolo, contra sanctam Ecclesiam natus agnoscitur, qui catholicam iidem, libertatem et beatam eius castitatem modis omnibus detestanda  presumptione sibi auferre conatur: ualde necesse est ut nunc etiam fides B. Petri in sua speciali sede, que nunquam errare consueuit, tantum uigeat; quatenus in primis sue sancte Romane Ecclesie et a collisione prouideat, et eam a submersione defendat, ne forte, quod absit! Satana triumphante, erroris fluctibus intolerabiliter oppressa succumbat; et sic credentium omnium multitudo Scyllam et Charybdim cum illo patiatur et pereat, et B. Petrus sub undis latere credatur, qui olim super undas 12 ambulabat. Firmiter credimus, nec erramus, Dominum  nostrum duobus discipulis, Petro uidelicet et Paulo, Ecclesie dedisse principatum. Petrum fidei catholice principem fecit; Paulum doctrine. Quorum unum elegit adhuc in terra corporaliter manens; alium uero in celo iam residens. In terra quidem Petrum elegit, ut Ecclesiam suam eius fidei robore firmaret; Paulum postea de celo, quatenus eius sancta doctrina fide firmatam Ecclesiam exornaret. Isti gloriosi triumphatores operibus ueritati fidem seruantes non sanguini, maluerunt alter obedienter subire patibulum crucis, alter ensem suscipere diligenter submissa ceruice; unde amplius lactis exiuit quam sanguinis; quam Ecclesie sibi commisse uirtutem fidei et libertatem, quam bonus eorum magister et Dominus fuso sanguine sui sacratissimi corporis  comparauerat, paterentur auferri. Isti sancte memorie et uenerabilis uite martyres suo capiti Christo fideliter inherentes, quam ueraciter eius membra fuerunt, mori potius pro illo quam contra illum uiuere eligentes, factis amplius quam uerbis clamauerunt. Quorum uictorioso sanguine laureata sancta Romana Ecclesia olim superatis hostibus triumphauit; que in suis doctoribus et mori pro Christo semper optauit, et sibi uiuere recusauit. Hi sancti uiri in ethereis mansionibus cum suo Domino iam exsultant, ubi pro morte temporali beatam immortalitatem adepti, suos sed non degeneres successores exspectant. Quod si alicui eorum 13 uictoria non adfuit passionis, non illud timor negauit;  nec tam passio defuit quam dies certaminis. Talibus patronis terra letatur, celum exsultat: et, quia felix eorum uita mortem meruit gloriosam, hinc sancta eorum solemnia plebs Christiana celebrando frequentat, et per supplicabiles ipsorum preces se tota deuotione suo Creatori commendat. Horum itaque solemnia celebrare est utile et religiosum; se piis eorum precibus commendare utile pariter et necessarium. A quorum sorte beata qui in eorum sede residens et aliter agens se priuauit, factum suum ipse dissoluat, et uelut alter Petrus lacrymando corrigat quod fecit. Si metu mortis titubauit ad horam carnis infirmitas, in corrigendis carnis operibus mentis integritas perseueret, et emendare non erubescat, causans de carne, uelit nolit, moritura,  quod acquisita immortalitate uitare potuisset. Si uero timore mortis filiorum suorum potius quam sue, ea fecisse uel facientibus assensum dedisse conuincitur, que Christus per semetipsum correxit, et B. Petrus abominatus est, atque sacri canones penitus exsecrantur, nullo uelamine tegi potest uulnus tam manifestum; quia pater sic filiis propitiare non potuit, sed salutem impedire filiorum. Mortem siquidem, que fructum facit meliorem differre subito morituris, et in eternum uicturis uitam a Deo paratam auferre, nulla nos docent exempla sanctorum. Nam, si Paulus ad horam uitauit mortem, in aliquo fidem non lesit, neque deseruit 14 ueritatem; et se morti magis reseruasse creditur, quam subtraxisse, ut fructum deinceps faceret potiorem. Unde  nec iustitie nec misericordie fuisse consilium ueraciter agnoscitur, sed Satane incitamentum, eos subtraxisse morti, que diu deesse non potest mortalibus, qui cum utilitate totius Ecclesie uite statim sociari potuissent eterne. O quam uenerabilis, et quam pretiosa esset in conspectu Domini mors, imo uita illorum, quibus si pati pro fide datum fuisset desuper, uel in terra permissum, sancta Ecclesia heretica prauitate superata, suo sponso, qui pro ea mortuus est et resurrexit, usque in finem seculi fideles filios procreasset, nec frangi, nec flecti deinceps fides catholica potuisset! Si obiicitur, quod inuiti forsitan paterentur, et idcirco eorum passio crederetur infructuosa, quod spontanea minime uideretur; et iterum :  Pena martyrem non facit, sed causa, causa utique idonea et multum idonea erat, quia causa fidei, qua melior non poterat inueniri. Pro hac etiam, si aliter non possent, contra suam uoluntatem mori debuissent; quia nec sic martyrii palma fraudari potuissent. Innocentes etenim sancti, qui nec uoce nec uoluntate martyrium quesiisse leguntur, quoniam pro Domino pertulerunt, corona martyrii non priuantur. Hos sancta Ecclesia non solum martyres esse, uerum etiam martyrum flores confitetur. Unde firmiter credendum est et nullatenus dubitandum quod supplicium mortis pro fide Christi homini collatum, etiam si pro carnis 15 infirmitate noluerit, et tamen non negauerit, martyris uindicat nomen et  premium. Si autem adeo fuissent degeneres filii, quod a porta paradisi, cui non Teutonici regis impietate, sed qui bene malis uti consueuit, Domini pietate iam propinquauerant, retro pedem dare negando uoluissent: constantia patris et ratio spiritui propitiare potius debuerat quam carni, eosque in fide sancta exhortatione firmare: si necessitas incumberet, primus pro ueritate succumbere; et sicut B. Sixtus beatum Laurentium ad uitam preuenit eternam, ita et ipse eos preuenire, ne illorum imperfectione uniuersalis Ecclesia chartam fidei castitatis ac libertatis perderet, quam Saluator ore suo dictatam et sigillatam in cruce manibus propriis Christianis omnibus tradidit in pignus et tenorem dilectionis. Et, quoniam culpa hec inexcusabilis  nullatenus dubitatur, et excusando augeri potest, non minui; relicto errore scienter commisso sine dilatione corrigatur, ne mater nostra spiritualis, que quasi nouissimum spiritum trahit, omnino moriatur; fide, castitate ac libertate uiuit, ac uiget Ecclesia: que si non habet, languet et separatur a uita. Nam fide fundatur, ornatur castitate, libertate tegitur. Sed, cum laicam inuestituram, que secundum traditiones sanctorum Patrum heresis comprobatur, non contradicit, sed precipit; cum corrumpitur ipsa muneribus, cum seculari potestati subiicitur, fides, castitas et libertas ei simul aufertur; et que uitam non habet, nec immerito 16 mortua creditur. Huius mortis auctorem uel nouissimum Ecclesie membrum credere, etiam si pastor  uideatur, errare est. Huic errori quicunque inheserit, merebitur ab ipsa uite radice precidi. Super his autem si quis aliter senserit, non est catholicus, manifestetur, et ueritatis argumento probabitur esse hereticus. Tolerandus quidem est pastor  , ut canones dicunt, pro reprobis moribus; si uero exorbitauerit a fide, iam non est pastor, sed aduersarius, a quolibet peccatore tantum catholico detestandus. Licet enim, secundum sanctorum decreta Romanorum pontificum, etiam meretrici communem Ecclesie fidem, quam suam credit et confitetur, defendere. Multo igitur amplius atque perfectius religiosum catholicum decet hereticam prauitatem impugnare; nec Christiane legis ueritatem, qui Christianus est, in tali negotio debet occultare.  Sunt quidam episcopi, quos nec clerus, nec populus elegit, sed eos tantum laica persona inuestiuit, qui contra catholicorum statuta Patrum, et maxime contra ueridicam B. Gregorii septimi pape uocem, qui pro defensione huius fidei mortuus est in exsilio  , inuestituram palliantes, eam negarent heresim esse  uerbis ad seducendum compositis, si possent. Quorum stateris dolosis, uiris fidei non appenditur: hos enim custodit Dei spiritus, quo reguntur. Fratres isti, utinam si fieri posset, fratres catholici, qui non a suo consecratore, sed contra claues Ecclesie a laicis inuestituram susceperunt 17 uel suscipiunt, dum quemlibet auctorem huius criminis moliuntur defendere, sub illius defensione se,  sed quasi productis uerendis natibusque nudatis operiunt. Nam, cum castitatem sponse Dei sepelire, et nimium sordida pollutione sepultos suscitare fallaciter conantur, se faciunt amplius manifestos, sed, quia hereticus heretici testimonio in eo heresis genere quo conueniunt, minime damnatur, mirum non est si tam nefanda loquuntur. In eum autem qui talia credit et profitetur, de pharetra ueritatis Dauid rex et propheta hoc modo iaculatur: Non est Deus in conspectu eius; inquinate sunt uie illius in omni tempore ; et illud: uerba oris eius iniquitas et dolus : noluit intelligere ut que sunt fidei sequeretur. Qui talis est preesse, non prodesse, et que sua sunt tantum querere, non que Iesu Christi  desiderat, et per  quelibet deuia oues precipitentur nullatenus curat. De quibus lac et lana sibi non sufficit; sed illarum deuorat carnes et ossa corrodit. Se tamen estimat pastorem ouium, cum sit potius lupus earum. Et  merito lupus non pastor ouium creditur, qui eas non pascit, sed de ipsis pascitur. Hec a nobis idcirco dicuntur, quia, dum a satana propheta corruptus agnoscitur, qui non solum uerbo, sicut Balaam, sed etiam scripto in Christiani populi necem consilium pariter et assensum dedisse conuincitur; ualde necesse est, ut cui residet, asina loquatur et prophete corripiat insipientiam, qui sacra diuine legis precepta transgressus est, sacrilegi regis secutus 18 insaniam. Et, quoniam Luciferum nostris temporibus e celo lapsum indubitanter agnoscimus, non ei qualibet occasione illius impietatem dissimulantes inheramus, ne in puteum desperationis cum eo, quod Deus abnuat, corruamus. Si minus dixi quam debui, ignorantie deputetur; si amplius, quia de  odio iniquitatis et equitatis amore processit, ignoscatur.



EPISTOLA uIII.

Dilectissimo Patri et domino Paschali pape uenerabili, frater Goffridus, sancte Romane Ecclesie seruorum minimus, debitam cum dilectione obedientiam.

Placuit sanctitati uestre, Pater carissime, abbatem B. Albini  uocare, et ut in presentia uestra usque ad festiuitatem omnium Sanctorum mihi iustitiam exsequeretur, decreto uestre auctoritatis admonere. Quid ipse olim contra sedem apostolicam fecerit, beatitudo uestra melius nouit. Nunc autem uobis inobediens esse non audet; quoniam si ad  istam uocationem uestram non ueniret, comes Andegauensis  possessionem, quam monachi B. Albini per subreptionem abstulerunt, monasterio nostro restitueret. Ego uero ad predictum terminum ineuitabili monasterii nostri necessitate detentus, sicut predicto abbati ante dixi, uenire non potero. Sed, si Deus uitam et prosperitatem mihi concesserit, usque ad festiuitatem sancti Clementis beatam faciem uestram uisitabo, de abbate, et 19 de monachis B. Albini iustitiam accepturus; et quia uenerabilis memorie dominum papam Urbanum deceperunt, multis auctoritatibus sanctorum Romanorum pontificum probaturus. Ipse postea dominus papa, uisis priuilegiis nostris, se fuisse deceptum asseruit, et auctoritate priuilegii sui, quod  contra nos fecerat ita retractauit, quod Ecclesiam de qua querela manet, et quidquid predecessores sui monasterio nostro firmauerant, sine exceptione firmauit. Unde, dilectissime Pater, discretam  paternitatem uestram, non adoptiuus, sed proprius et specialis filius uester  precatur humiliter, ne prosit illis que de iustitia diffidunt, si aduentum preuenerint nostrum. Monasterium S. Albini Romane Ecclesie nunquam seruiuit uel seruiet, nisi pro sua tantum necessitate. Monasterium uero nostrum ita B. Petri est proprium, quod ad ipsis fundatoribus suis alodium ei datum exstitit, et patrimonium. Ab ipso nostre congregationis initio predecessores nostri sancte Romane Ecclesie optime seruierunt: et, si gloriari oportet, imo quia gloriari oportet in Domino, nemo illorum melius quam ego. Unde, salua ueritate, profiteor quod, postquam monasterium regendum suscepi, tredecim millia solidorum  nostre monete in Romane Ecclesie  seruitium expendi, sola uidelicet dilectione, non mea qualibet necessitate. Hec autem dico, Deus scit, non fallaciter exprobando; sed dilectionem nostram erga Romanam Ecclesiam ueraciter approbando: ut, qui Romanam Ecclesiam diligunt, et 20 me diligant, et mecum contra meos aduersarios elypeum defensionis opponant. Inter cetera, que mea humilitas Romane Ecclesie in sua necessitate fecit seruitia, unum, quia celeberrimum fuit, nec possum, nec debeo silere: quo audito, qui catholicam fidem diligit, me nunquam poterit non amare. Primo anno, quo  , Deo uolente uel permittente, nomen abbatis suscepi; audiui pie recordationis dominum papam Urbanum in domo Ioannis Fricapanem  latitare, et contra Guitbertistam heresim   uiriliter laborare. Licet locus noster pauper esset, Romam tamen ueni, illius persecutionum et laborum uolens particeps fieri, et suam pro posse meo desiderans supplere inopiam: quod et Dei gratia feci. Mala que in itinere et in ciuitate passus sum, nostrorum per omnia, ne agnoscerer, factus famulus famulorum longum est enarrare. Quasi alter  Nicodemus ad dominum papam in domum predicti Ioannis nocte ueni: ubi eum pene omnibus temporalibus bonis nudatum, et alieno ere nimis oppressum inueni. Ibi per Quadragesimam mansi cum illo; et, si fas est profiteri ueritatem, eius onera in quantum potui, caritatis humeris supportaui. Quindecim uero diebus ante Pascha, Ferruchius, quem Lateranensis palatii custodem Guitbertus fecerat, per internuntios locutus est cum domino papa, querens ab eo pecuniam et ipse redderet illi turrim et domum illam. Unde Dominus papa cum episcopis et cardinalibus, qui secum erant, locutus, ab 21 ipsis pecuniam quesiuit; sed modicum quid apud ipsos, quoniam persecutione et paupertate simul premebantur, inuenire potuit. Quem ego, cum  non solum tristem, uerum etiam pre nimia angustia lacrymantem conspexissem, cepi et ipse flere, et flens accessi ad eum dicens, ut secure cum Ferrachio iniret pactum. Ibi aurum et argentum, nummos, mulas et equos expendi; et sic Lateranense habuimus, et intrauimus palatium. Ubi ego primus osculatus sum domini pape pedem, in sede uidelicet apostolica, in qua longe ante catholicus non sederat papa.



EPISTOLA IX.

Beatissimo pape Paschali, frater Goffridus, quod carissimo patri humilis filius, et bono domino fidelis seruus.

Litteras uestras, dilectissime Pater, triginta quinque diebus ante concilium  uidi: in quibus audiui  quod noluissem, et quod audire peccando non merui. Peruenit enim ad aures uestras nescio cuius relatione, me persecutoribus Ecclesie, et comiti Pictauiensium  participare; quod Deus scit, nunquam feci; nec paternitatem uestram optassem de me rem huiusmodi credidisse. Hec namque seminauit inimicus homo, et fallacie spiritus erat in  eo. Monasterium siquidem nostrum, quidquid melius habet, et unde pene penitus uiuimus, in terra comitis Pictauiensis noscitur habere. 22 Et ideo mutare non possum, quin aliquando cum eo loquar; sed testem in animam meam inuoco Spiritum sanctum; hoc necessitate fit monasterii nostri, non mea uoluntate. Occasione quondam accepta, quia predecessor noster  non potuit ad eum uenire uel noluit, quamdam nobis abstulit obedientiam, quam me postea uiginti quinque millia solidorum redimere oportuit. In quibus tamen me ab excommunicato debeo abstinere, si ei communicaui; uel quandiu fuerit excommunicatus, communicauero, nunquam mihi a Deo illius peccati fiat remissio. Hec et si quelibet alia uobis de me dicta sunt amara, credite  firmiter ea fallaciter et inuidiose fuisse inuenta. Unde, si iustum est, competens terminus ponatur; et qui me sagittant in occulto, notificentur contra quos scilicet canonice me preparare debeam, et de quibus forsitan aliquid dicam, et sine misericordia iudicemur. ueritatem, dulcissime Pater, attendite, non uerborum relationem. Aemulantur enim me quidam, scilicet diaboli emulatione. Quorum  falsis detractionibus compellor palam profiteri ueritatem, quam satis tacere uoluissem. Nullus itaque ueraciter dicet emulorum, quod in tota Francia monasterium sit ordinatum melius quam nostrorum. Quod nostro tempore per Dei gratiam amplius creuit, quam prius deuotio fundatorum ei contulerit: licet nunquam Ecclesiam, nunquam alterius Ecclesie decimam, uel quamlibet possessionem ecclesiasticam eo modo acquisierim, quo faciunt quidam. Tempore 23 predecessorum nostrorum Romana Ecclesia uel debitum censum, duodecim scilicet solidos  , per annum uix inde habere potuit. Quod non propter iactantiam, sed propter gratiarum actionem dico, in seruitio Romane Ecclesie amplius quam duodecim millia solidorum nostra paupertas  expendit. In spatio triginta quinque dierum, reuerendissime domine, me preparare et ad uos uenire non potui, corporis etiam pressus infirmitate. Iter nostrum quam citius potero, preparabo, et, si Deus mihi uitam et sanitatem donauerit, uos, sicut carissimum patrem, ad presens uidebo, uobis diligenter seruiturus, et B. Prisce misericorditer recepturus ecclesiam  , uel de ecclesia, si placet,  iustitiam. Dignum satis et iustum esset, si discretioni uestre uideretur, ut quod sanctorum predecessorum uestrorum, Alexandri secundi uidelicet et Gregorii septimi auctoritate nobis donatum est, et sub eorum anathemate firmatum, et postea pro fidelitate Romane Ecclesie a Guitberto heretico ablatum exstitit, a Romana Ecclesia nobis redderetur, que mala pro bonis reddere non consueuit. Hec est enim retributio quam Deus non docuit, nec B. Petrus agnouit. De Guitberto quidem me optime uindicaui; quia post beate memorie papam Urbanum, et precipuum sancte Romane Ecclesie filium, Petrum Leonis  , ei abstulit Lateranense palatium. ualeat dominus papa et uigeat; et qui eum odit, uel decipit, conuincatur, ne pereat.



24 EPISTOLA X.


Dilectissimo domino suo uniuersali pape Calixto, frater Goffridus suus quidquid est, quidquid potest, quidquid sapit et habet.

In primis, dulcissime Pater, pro uniuersis beneficiis uestris multiplices grates et gratias agit benigne paternitati uestre humilis seruus uester. Mihi quidem seruo suo precepit uestra dilectio, ut infra uel circa abbatiam nostram exspectarem, donec uiderem nuntium uestrum, ad uos uenire paratus, quia de charo cariorem, et de familiari familiariorem me facere disponebat uestra sancta et sincera intentio. Charissime domine, obedientie uestre seruaui mandatum: exspectaui et adhuc exspecto promissum. Quod si obliuione uel aliqua necessitate exstitit  prolongatum, eo tamen fraudari qualibet occasione non potero. Sunt etenim tria maxime, que de gratuite bonitatis uestre promissis me desperare nulla ratione permittant: nobilitas scilicet generis  , ueritas apostolice dignitatis amica, et antique uinculum dilectionis. Iubeat igitur bonus dominus meus me uenire ad se, quod suo seruo, licet indigno, promisit, et scripsit facturus. Ego autem, si ipse iusserit, quando et quomodo iusserit, sum ad eum uenire  paratus. Hec humilitas mea suo precordialissimo domino scripsit, et si quid 25 minus scriptum est, cum presens fuerit, non tacebit. ualeat benignissimus dominus noster semper, et uigeat; et omnis eius inimicus aut conuertatur, aut pereat.



EPISTOLA XI.

Dulcissimo patri suo, et carissimo domino uniuersali pape Calixto frater Goffridus, quod patri filius, quod domino seruus.

Loquar ad dominum meum, quamuis non sim omnino utilis seruus, sed tamen fidelis. Loquar ad patrem meum, quem toto corde, tota anima, tota uirtute dilexi; et probatio mee dilectionis fuit quondam exhibitio operis. Nihil aliud dicam, nisi quod diuina Scriptura loqui me docuit. Apud Ne pium et  iustum patriarcham, nec Iaphet patris amator perdere, nec Cham patris derogator percipere patris benedictionem promeruit: maxime Cham ille, qui non solum patris pudenda detexit, uerum etiam que in patre non erant pudenda finxit, et publicauit. Unde nullatenus dubito, imo fiducialiter credo, quod nec censura iustitie, nec iura nature, nec uinculum antique dilectionis, nec ueritas apostolice dignitatis amica, me diutius fraudari patientur promissa mihi patris benedictione. Scit enim pius Pater, quid mihi, licet indigno filio, promiserit; quid mihi postea litteris apostolice ueritatis significauerit. Faciat 26 igitur Pater bonus; ne facies filii, qui Patrem semper dilexit, de non completa Patris promissione erubescat ne ille qui iniquo odio semper habebit  utrumque, de contumelia Patri irrogata se eius gratiam adeptum glorietur, et de filii repulsa adgaudeat. Ascendat in mentem piissimi Patris et domini, et in memoria fixum teneat, quantum illum, antequam nouissem, dilexi; quam deuote ei, antequam charam eius faciem uidissem, seruiui. Ego sum, ego sum ille, qui Armannum monachum missum ab eo ad dominum papam Urbanum honorifice pro eius amore suscepi; et qui apud dominum papam, qui me quasi  unicum filium diligebat, pro causis ipsius diligenter peroraui, et totum eius compleui negotium, testis est mihi conscientia sicut melius potui. ualeat Pater meus semper et uigeat; et omnis eius inimicus aut conuertatur, aut pereat.



EPISTOLA XII.

Dilectissimo Patri et domino uniuersali pape Calixto, frater Goffridus suus quidquid est, quidquid potest, quidquid sapit et habet.

Mihi, dulcissime Pater, precepit uestra dilectio, ut ad uos uenirem, quia de charo cariorem  et de familiari familiariorem me facere, personam scilicet nostram honorare, et Ecclesie nostre conferre utilitatem disponebat uestra sancta et sincera intentio. ueniam certe, Deo auxiliante, ad dominum  meum ei seruire paratus, et recepturus ab eo quod 27 uerbo et scripto mihi promisit, nec ero ingratus. Interim humiliter rogo pium Patrem et dominum, quatenus misso ad Carnotensem episcopum  sue auctoritatis decreto, excommunicationem confirmet, quam episcopus ipse litteris apostolice sedis coactus reddidit in Niuelonem et Archembaldum, qui plurima damna et multiplices iniurias monasterio uindocinensi, alodio B. Petri et eius patrimonio fecerunt, et adhuc facere non desistunt. Predicto etiam episcopo apostolica sinceritas penitus interdicat, ne quidquam a nobis contra Romane Ecclesie priuilegia exigere presumat. Dictum est mihi quod Hugo prepositus Carnotensis Ecclesie ad uos uenit, qui, sicut dicitur, sacrilego et excommunicato Niueloni  communicat, et eum in rapina possessionum nostrarum manutenere conatur. Si unquam bene aliquid promeruit de celsitudine uestra humilis seruus uester, pium erga me sentiat ille uestre dilectionis affectum, nec uerborum eius relationem suscipiatis; sed nostram potius exspectare ueritatem, quia me ad presens, preuio Spiritu sancto, presentem habebitis. Si quid minus dixit humilitas nostra, presentium latoris lingua supplebit. Hoc intersigno presentes litteras meas esse Pater meus agnoscat, quod Armanno monacho  Rome pro eius amore bene seruiui; et cum apud Turonum nocte nudatus  esset a furibus  , non dimidiam uestem, ut sanctus Martinus, sed grisiam pelliciam atque uarias pelles obtuli Patri meo, quem nimia caritate semper dilexi et diligo. ualeat 28 dominus et Pater meus, et uigeat; et omnis eius inimicus aut conuertatur, aut pereat.



EPISTOLA XIII.

Dulcissimo Patri et domino uniuersali pape Calixto, frater Goffridus, quod patri filius, quod domino seruus.

Clericus, quem ad uos misi, carissime Pater, octo diebus ante Pentecosten ad me rediit: qui ex parte bonitatis uestre mihi nuntiauit ut cum comite uindocinensi  , qui iturus est Ierusalem, uenirem Romam, B. Prisce recepturus ecclesiam  .  Unde dulcissime paternitati uestre quantas possum refero grates et gratias. Presentium etenim bonorum exhibitio est quedam certitudo futurorum. ueniam itaque, Deo auxiliante, cum comite illo, sicut precepistis, et ante, si potero; et quot et quantos labores et timores, nostrarumque rerum distractiones, dilectissimum Patrem et dominum uidere desiderans, anno preterito passus sum in eius presentia non tacebo. Confido, imo fiducialiter credo quod humilis seruus et fidelis filius adhuc de bono domino ualde letabitur, de cuius benignitate etiam inimici quod desiderant, assequuntur. Nunc utique uenissem; sed societatem inuenire non potui securam, et mortiferos Italie calores timebam. Baiulare quidem crucem Christus iubet, non querere sepulturam.  Et quoniam B. Prisce ecclesiam non bene paratam satis agnoui, ad uos, dulcissime 29 Pater, fratrem hunc premittere dignum duxi, qui ibi nobis preparet, ubi aliquantulum honeste possimus conuersari. ueritatem, Pater optime, non uerborum relationem attendite. Aemulantur nos multi, sed non Dei emulatione; nullus tamen ueraciter dicet emulorum, quod a mari usque ad mare monasterium melius ordinatum sit quam nostrum. Quod nostro tempore per Dei gratiam amplius creuit, quam prius deuotio fundatorum ei contulerit. Nunquam tamen ecclesiam, uel quamlibet possessionem ecclesiasticam  quolibet ingenio comparaui, uel de manu laici accepi: quod utinam nostro exemplo uitarent alii. Tempore predecessorum nostrorum Romana Ecclesia, uel debitum censum, duodecim scilicet solidos, per annum uix inde habere potuit. Quod non propter iactantiam, sed propter gratiarum actionem dico, in seruitium Romane Ecclesie, non qualibet nostra necessitate, sed sola dilectione amplius quam duodecim millia solidorum ante uos et in tempore uestro, quod ualuit centum marcas argenti, nostra paupertas expendit. Hinc igitur mihi retribui desidero bona pro bonis: quam retributionem Christus beatum docuit Petrum; et B. Petrus post ipsum hanc tenendam docet et precipit.



30 EPISTOLA XIu.

 Dilectissimo domino uniuersali pape Honorio, frater Goffridus, quod patri filius, quod domino seruus.

Multo desiderio desideraui uenire ad uos, Pater optime, et in Ecclesia Romana non ad horam, sed ad moram manere decreueram; sed infirmitas corporis affectum quidem non mutauit, sed negauit effectum. Hanc utique infirmitatem ex nimio labore et multiplici Romano itinere contraxi: et, quod non propter iactantiam dico, sed propter gratiarum actionem, propter utilitatem Romane Ecclesie, pro qua ter captus sum, et ter quater transalpinaui. Pro cuius preterea seruitio et maxima eius necessitate, tempore Guitberti corpus nostrum, et pene quidquid habui, expendi. Ego sum, ego sum ille, qui Rome pane tribulationis cibatus, et aqua potatus angustie,  cum honorabilis memorie papa Urbano in domo Ioannis Fricapanem multos labores et timores diu passus sum: et quid ibi egerim pro fidelitate Romane Ecclesie, et quomodo omnia nostra usque ad nouissimam equitaturam pro acquisitione Lateranensis palatii seminauerim, nouit Deus et B. Petrus, et nouerunt Romani illius temporis. Eo etiam tempore Rome presbyter ordinatus, inuestituram de ecclesia B. Prisce per manum domini pape Urbani recepi, quam predecessores nostri longe ante possederant: 31 sed, quia noluerunt obedire Guitberto, inde fuerant eiecti. Et, quamuis etas et infirmitas nostra quietem potius desiderent quam laborem, animo trahente ad uos, pie Pater, quam citius potero uenire aggrediar, licet animus  ipse peregrinam non mediocriter timeat sepulturam. Interim ad carissimum Patrem mitto latorem presentium  aliqua nostre caritatis signa ferentem: cuius lingua supplebit quod minus dixit epistola. ualeat dominus papa semper et uigeat; et nos de sua prosperitate et dilectione letificet.



EPISTOLA Xu.

Bono domino et pio Patri uniuersali pape Honorio,  totus uindocinensis conuentus, quod patri filii, quod domino serui.

Saluatoris sequentes consilium, ad ianuam uestre pietatis pulsamus et illius euangelice mulieris exemplum imitantes, post uos humiliter clamamus, de iniuriis et uexationibus Andegauensis episcopi  conquerentes. Pater sancte, ei quidem mandastis ut pro reuerentia B. Petri et uestra monasterium nostrum, quod ad Romanam precipue et singulariter spectat Ecclesiam, et res monasterii manuteneret, et nullis iniuriis siue molestiis inquietari permitteret. Ipse uero litteras uestras, que archiepiscopo Turonensi et Cenomanensi episcopo, sicut et ipsi misse fuerant, in presentia legati uestri Engolismensis episcopi suscepit; sed nec tunc legere nec  nobis deinceps 32 reddere dignatus est: et sic aliis quibus eas misistis postea non potuimus ostendere. Preterea aliorum iniurias non compescuit, sed ex sua parte exaggerauit et exaggerat, et quos potuit raptores seculi uerbo et exemplo incitauit. Monasterium nostrum, alodium Romane Ecclesie, pro cuius amore et timore ei honorem et reuerentiam olim episcopi et archiepiscopi deferebant, dominus iste de his que multo tempore tenuit, sine iudicio et audientia exspoliauit, et in proposito exspoliationis perseuerat. Unde non contra Susannam testes sumus; sed de domino episcopo germana loquimur caritate, que et de amico et de inimico nos dedocet loqui mendacium, et de utroque edocet profiteri ueritatem. Nos quidem, quoniam monasticam professionem  retractare Philippicam  in pontificem minime decet, non dicimus quod mentis tempestate nos persequatur, siue mole sue magnitudinis premat; sed tamen quo sanctitatis genere hoc faciat ignoramus, quod in ueteri Testamento preceptum non legimus, nec in Nouo promissum et canonum regulis non dubitatur esse contrarium. Humilitas utique nostra predicto episcopo in sua necessitate diligenter seruiuit, sed salua eius reuerentia dicimus, quod retribuit nobis mala pro bonis, retributionem quam Deus non nouit. Unde, clementissime Pater et domine, uobis toto corde supplicamus ut de quibus sine iudicio exspoliati sumus ab eo, nos inuestiri faciatis. Quod si deinceps contra nos, 33 qui specialiter uestri sumus, causari uoluerit, inter  ipsum et nos, quoniam ad uos uenire non possumus iudicem qui non sit nobis suspectus, constituite. Aemulantur enim nos quidam non bona emulatione: et propter hoc maxime, quia sub tutela et defensione apostolice sedis positi sumus. Domnus abbas noster ad uos uenire desiderans, usque uizeliacum profectus, ibi per aliquot dies remansit non modica infirmitate detentus. ualeat pius Pater, et bonus  dominus, et sibi placeat, et faciat ut quam predecessorum suorum temporibus habuimus quietem, suo tempore habeamus.



EPISTOLA XuI.

Petro sancte Romane Ecclesie cardinali diacono  , carissimo domino et precordiali amico, frater Goffridus eiusdem Ecclesie seruorum minimus, quod habet, et potest, et seipsum.

Infirmitatem uestram audiuimus quam et compassionis affectu et totius anime nostre uisceribus nostram reputamus. Rogamus itaque, et rogando discretam dilectionem uestram suppliciter admonemus ut, si nobis uel quibuslibet rebus nostris indigetis, significare nullatenus erubescatis. Amicus enim erga amicum erubescere non debet, nisi tantum  cum illum offendit. Quibus licet sit aliquando corporum dissimilitudo, una semper esse debet imago animorum. Preterea 34 nuda, imo nulla est amicitia, quam mutua, et maxime in necessitate, non probant obsequia. ualete, et quod placuerit, rescribite.



EPISTOLA XuII.

Richardo beate uite episcopo, apostolice sedis uenerabili legato  , Goffridus eiusdem sedis seruorum minimus, dilectionem, et dilectionis seruitutem.

Fratre, quem ad uos cum litteris domini pape misimus, referente didicimus, Radulphum Turonensem dictum archiepiscopum in presentia uestri de nobis uerbis inhonestis fuisse conquestum. Quod  si ita est, uehementer miramur, quia unde de nobis iuste conqueri debeat ignoramus. Mirari autem nec possumus nec debemus, si inhoneste loquitur, qui pene uniuerso mundo clamante, sed nullo adhuc uindicante, multa inhonesta et peruersa operatur. ueniat tamen, si placet uestre sanctitati, uobiscum uindocinum in alodium B. Petri, et burgenses quorum mercede conducitur secum adducat; et quantum iustitia dictauerit, exsequatur et accipiat.



EPISTOLA XuIII.

Cononi uite laudabilis episcopo, sancte, apostolice  sedis legato  9 frater Goffridus eiusdem sedis alodarius, et seruus, dilectionem et totius dilectionis seruitutem.

uindocinense monasterium, alodium B. Petri et patrimonium, quid libertatis, 35 uel immunitatis, seu dignitatis nunc usque habuerit, et usque in finem seculi, Deo patrocinante, habebit; beatissimorum apostolorum Petri et Pauli auctoritas sancta per uenerabiles eorum successores eidem loco concessa uos melius edocebit, et uobis, ut credimus, maiorem diligendi nos occasionem prebebit. Nos enim non potest non diligere, nisi qui eorum irretractabilem auctoritatem non diligit. Quedam Ecclesie nostre priuilegia uobis idcirco mittimus transcripta; quia quam speciali, imo quam singulari  dignitate sancta catholica Romana Ecclesia locum nostrum ab ipso sue creationis initio sibi coniunxerit, bonitatem uestram nolumus ignorare. Nam, quidquid illa sublimauit et dilexit, uos omnino diligere credimus, et uelle honorare nullatenus dubitamus. Optime memorie papa Urbanus, et qui nunc est, dominus Paschalis papa in Ecclesia nostra, ubi sue caritatis gratia per undecim dies manserunt, ista et multa alia priuilegia nostra uiderunt, et ore proprio legerunt, et sue auctoritatis decreto firmauerunt. Sancta itaque octo catholicorum Romanorum pontificum  auctoritate, et confirmatione monasterium nostrum uiguit, et quietum mansit, et nulli penitus persone  , nisi soli pape potestatem  aliquam aut dominationem in eo exercere uel eius rectores qualibet occasione sollicitare licuit. Et quidem satis iuste; quia ab ipso sui principio per uenerabiles et religiosos fundatores suos ab apostolica sede hanc inuiolabilem 36 dignitatem obtinuit. Hac tanta a successoribus B. Petri predecessoribus nostris dignitate concessa, nullus eorum alicui concilio  unquam adfuit, quod ab ipso summo Romano pontifice non exstitit celebratum. Illis tamen temporibus, Hildebrandus archidiaconus  Romane Ecclesie, deinceps papa factus, Giraldus  Ostiensis episcopus  , Stephanus  , et Raimbaldus  atque multi postea magne auctoritatis uiri a latere B. Petri in legationem missi, ad has partes uenerunt, et monasterium nostrum, et libertatem eius atque dignitatem dilexerunt, et illibatam omnino seruauerunt. Nos siquidem ad uos uenire, quem carissimum dominum et amicum credimus, et uobis honorifice seruire desiderauimus, et desideramus: et desiderium nostrum diligenter compleretur, si necessitas corporis et quorumdam peruersitas hominum pateretur. Sunt etenim in itinere quidam Ecclesie nostre inimici quorum iniurias, quia res B. Petri nobis commissas eis relinquere nolumus, usque ad proprii corporis captionem iam sumus experti: qui nunc etiam nobis  captionem solummodo non minantur, sed mortem: uiziliacensis abbatis  nobis obitum exprobrantes, quem sine uindicta capite dicunt fuisse truncatum. Unde discretioni uestre humiliter supplicamus, quatenus aut conductum nobis queratis, aut locum significetis securum, ubi possimus uobis occurrere, et quedam ad utilitatem domini pape uestre dilectioni reuelare.



37 EPISTOLA XIX.

Charissimo domino et precordiali amico Girardo honorabili Engolismensi  episcopo, sancte Romane sedis uicario, Goffridus eiusdem sedis alodiarius et seruus, dilectionem et dilectionis seruitutem.

Pressuras, quas monasterium nostrum, alodium  B. Petri et eius patrimonium patitur, uestre sanctitati notificare curauimus; et, ut eas uestras faciatis compassionis affectu, uos humiliter rogare presumimus.  Magna quidem est hec, sed de magna uestra bonitate presumptio. Noueritis itaque, dilectissime Pater, Petrum de Monte aureo  quoddam cemeterium nostrum uiolenter infregisse duasque uillas nostras, rebus omnibus ablatis, pene penitus destruxisse. Mauricius iterum Rotuniardus unam ecclesiam et terram ad ecclesiam nostram pertinentem iniuste possidet, quam nobis abstulit. Qua de re a Cenomanensi episcopo et ab Andegauensi  sepe admonitus, semper ablata reddere contemnit. Unde de sinu matris nostre sancte Romane Ecclesie, mamillam iustitie filiali dilectione requirentes, uestram bonitatem multum suppliciter precamur, quatenus predictis episcopis, misso ad eos uestre auctoritatis decreto precipiatis ut uindocinense  monasterium, B. Petri patrimonium, nullatenus a parochianis suis uexari, uel rebus exspoliari consentiant. Et quia uenerabiles Romani pontifices suorum irretractabili auctoritate priuilegiorum 38 omnes persecutores nostros excommunicationis uinculis alligarunt, quandoquidem, quod ab illis ligatum est, ipsi soluere non possunt, tandiu Petrum et Mauricium, qui contra nos inique egerunt, excommunicatos teneant, donec illa, que nobis iniuste abstulerunt, canonica lege restituant.



EPISTOLA XX.

Girardo Northmanno Engolismensi episcopo, sancte Romane sedis legato, frater Goffridus eiusdem sedis catholicus seruus, discordias non seminare, nec cito credere mendacia proferenti.

 Miror te, tante discretionis pontificem contra me, licet absentem, ea publice protulisse que in cor tuum, quod armarium ueritatis esse debuerat et puritatis  sigillum, nunquam debuissent uenisse. Illa siquidem a te, ut arbitror, non fuerunt prius dicta; sed undecunque processissent, ea non dubito inuidiose et malitiose fuisse inuenta, et sicut uerum est quod falsam beatitudinem Northmannorum  sequetur uera miseria, ita uerum est quod ista que contra me dicta sunt fuerunt falsa. Non sum ego adeo perturbati cerebri, nec sanctarum inscius Scripturarum, quod in eum, qui soli celo innocentiam debet, sine causa posuissem os meum, in patrem uidelicet spiritualem, quem brachiis filialis dilectionis amplecti debeo, et pura ueritate uenerari, a cuius sancta obedientia non potero uel mortuus 39 separari. Si quis de me aliter sentit, desipit; nec dominum papam  honorare satagit, sed publicare,  si quid minus uel nimium egit. Nam quicunque contra puritatem mee mentis, paterne derogationis se fecerit assertorem, ueniat palam, et me statim inueniet sue falsitatis ueridicum correctorem.



EPISTOLA XXI.

Girardo glorioso Engolismensi episcopo, apostolice sedis legato, frater Goffridus uindocinensis abbas, et eiusdem sedis fidelis filius, boni operis fructum, et pure dilectionis amplexum.

Quoniam sancta Romana Ecclesia non quidem uestris meritis, sed gratia sola, humilitatem uestram adeo sublimauit quod minimus digitus uester dorso Patris uestri grossior uidetur, sicut sublimia uerba, que sepius multum gloriose profertis, testificantur,  tanto fidelius ei debetis obedire, dulci uerbo multiplicare  amicos, inimicos mitigare, eam factis potius predicare quam uerbis, ne qualibet sinistra operatione eius amici scandalizentur, et ei inimici ualeant derogare. Quod si aliter agitis, uel egistis, sublimitas uestra, quam uenerabilis dominus noster papa  sua bonitate satis de exili loco creauit, mala pro bonis illi retribuit, retributionem scilicet quam Deus non nouit. Nos autem quod audiuimus, unde etiam, quod peius est, cantilenam composuit uulgus, quoniam 40 publicatum est, uobis occultare nec possumus, nec debemus. Audiuimus itaque, et dolemus, Andream de uitreio  filie sue uobis coniugium uendidisse, illud etiam a uobis filium uicecomitis de Maloleone comparasse. Quorum alter quingentos solidos uobis pretium dedit coniugii; alter uero  quindecim marcas argenti. Hoc episcopus Pictauiensis  , et Guillelmus archidiaconus eius, et quidam alii qui adfuerunt, si ueritatem sepelire noluerint, non negabunt. Carrofensem abbatem  non regulariter electum, sed uiolenter, ut dicitur, intrusum, pro mille solidis barbarinorum  , barbara nimis auctoritate consecrari, imo, si uerum est, exsecrari fecistis, nolente suo consecratore, et eius clero, modis quibus poterat, reclamante, et qui uidit et partem habuit, abbas quidam uester uicinus testimonium perhibuit, et multi dicunt eius testimonium uerum esse. Abbatem preterea alium, quem pro reuerentia ordinis nominare erubesco, in detestabili corporis turpitudine deprehensum, et ab abbatis potestate,  ipso proprium crimen confitente, depositum, nullo precedente iudicio, non modica suffragante pecunia,  contradicentibus illius congregationis fratribus, in pristinum gradum ita restituistis quod sola marcarum congregatio fuit illi culparum purgatio. Hoc Bernerius abbas Boneuallensis  testatur, qui hoc facinus pene ubique predicans detestatur. Fulco Biennensis abbas  litteras uestras pro facienda 41 sibi iustitia quesiuit; quas illi prudentia uestra tandiu negauit donec illas centum solidis comparauit. Sed uir ille perdidit pecuniam, nec per uos potuit habere iustitiam. Hoc ipsemet profitetur, qui simul utrumque perdidisse conqueritur. Illud itaque quod contra comitem Andegauensem  egistis esset satis silentio supprimendum, sed occultari minime potuit quod multis populis exstitit diuulgatum. Asserunt quidam uos, quasi Balaam alterum, regis  Anglici pecunia fuisse corruptum, et idcirco iniustam in predictum comitem excommunicationis protulisse sententiam. Et licet excommunicatio uestra uires etiam unius diei habere non potuerit, amicis tamen Romane Ecclesie peperit uerecundiam, et eius inimicis detrahendi dedit materiam. Hoc solum remedium fuit, quod dominus papa excommunicationem illam confirmare sapienter uitauit, et sic ora clausit detrahentium, et quod a uobis seminatum fuerat, apostolice sedis deleuit opprobrium. Inter cetera debuissem unum silere, si amico liceret amicum non premunire. Abbati Angeriacensi  , ut dicitur, promisistis, quod si trecentos solidos Pictauiensium masculorum  uobis daret, Rainaldum Chesneili   deponeretis: unde capitula, quibus illum accusaret, ei transcripta misistis. Hoc abbas ipse fatetur, et testem in animam suam Deum inuocat, quod uerum loquitur. Hec pauca de multis, modica de magnis uobis 42 significauimus, dilectionis uidelicet causa, ut, si uera sunt que contra uestram astutiam uentilantur, preteritorum transgressio fiat uobis futurorum cautela. Nam, quicunque priuilegio utitur Romane Ecclesie, sanctam eius auctoritatem peruersis operibus non debet impugnare. Et cum Christus Dominus solam B. Petro que liganda erant, ligandi, et que soluenda, soluendi potestatem contulerit , uos amplius, uel aliud pro legatione uobis commissa non debetis usurpare. Quod me presente etiam coram laicis predicastis;  uos uidelicet episcopos deponendi habere potestatem, nouum genus presumptionis putauimus, quia nulla ratione legatis apostolice sedis conceditur quod ad solius Romani pontificis pertinet dignitatem. Sed si  ita est ut a uobis publice predicatum agnoscitur, quasi alterum papam uos fecistis, et ad Romanam Ecclesiam, quam nunc usque in sua necessitate libere quisquam appellare potuit, uox appellationis negatur. Nos tamen credebamus mediocritatem uestram legationem habere sedis apostolice, non apostolicam sedem esse et a domino papa partem suscepisse sollicitudinis, quam solummodo ceteri legati suscipiunt, non plenitudinem exercere potestatis.



43 EPISTOLA XXII.

Dulcissimo domno, et precordiali amico, domno Girardo uite laudabilis episcopo, sancte Romane sedis legato, frater Goffridus eiusdem sedis seruorum minimus, a Deo salutem eternam, quod ipse est, et a se quidquid sapit et potest.

 In primis uestre dilectioni, que se circa me integram et inuiolatam seruauit, multiplices refero gratiarum actiones. Deinde paternitati uestre notificare dignum duxi, quod apud dominum papam  ipso die, quo legatus noster ad cum peruenit, sua bona gratia, et meorum mala gratia emulorum, quidquid uolui, impetraui. uisione uestra perfrui, et colloquium uestrum habere desidero, et ubi, et quando, quod uehementer opto, obtinere ualeam, mihi dignemini aut uerbis, aut litteris significare. Hoc enim Ecclesie Dei est necessarium, et uobis utile.



EPISTOLA XXIII.

Domno Girardo honeste uite episcopo, sancte Romane Ecclesie uenerabili legato, frater Goffridus  uestre religionis seruus, dilectionem, et totius dilectionis seruitutem.

Audiuimus, dilectissime domine, quod abbas Sancti Nicolai  abbatiam suam in manu uestra deseruerit, eo siquidem tenore ut non eam deinceps, nisi in misericordia uestra 44 reposceret, et eo etiam pacto ut conuentus ille B. Nicolai cum eo firmam pacem et concordiam haberet. Pactum utique, quod monachi illi de pace et concordia ante uos et per uos fecerunt, uix octo diebus, sicut ipse dicit et nos credimus, tenuerunt. Unde uobis, magne discretionis Pater, multum suppliciter pro eo supplicamus, ut in adipiscenda abbatia, quam uestre uoluntatis consilio dereliquit, dulcedo uestre pietatis  pro amore Dei, et nostro suffragetur, et de monachis illis, qui promissam sibi pacem et concordiam nec tenuerunt nec tenent, debitam iustitiam consequatur. Quod si feceritis, scitote ueraciter quod me ingratitudinis  arguere nullatenus poteritis. Ad ianuam autem misericordie Andegauensis  ulterius non pulsabit, quia ibi misericordiam deesse experimento iam didicit. Quidquid tamen de illius promotione actum est, non censura iustitie, sed sola et immensa misericordia fecit. ualete, et misericordiam uestram nobis notam facite.



EPISTOLA XXIu.

Domino de uenerabili Engolismensi episcopo Girardo, sancte Romane sedis predicabili legato, frater Goffridus, salutem a Deo, et a se pure dilectionis seruitutem.

Nouerit dilectio uestra, Pater carissime, quod semel et secundo de fratribus nostris Pictauiensi  episcopo misimus, deprecantes ut nos ad uos usque  dignaretur conducere. 45 Quod ipse benigne, suscipiens, in assumptione B. Marie seipsum ad Fontem Ebraldi  spopondit uenturum, et quod petieramus diligenter facturum. Nos autem, sicut mandauerat, ad predictum locum uenimus; ubi nec ipsum, nec eius nuntium inuenientes, fatigati incassum a loco recessimus. Rogamus igitur, humilitate qua possumus, ne sit uobis molestum, fidelis serui et ueracis amici supplicationem suscipere, et qualiter usque ad uos transire ualeamus, apud predictum episcopum impetrare. Quedam enim uestre sanctitatis consilio facere disposuimus, que nec scripto, nec ore alieno uolumus reuelare.



EPISTOLA XXu.

Domno Girardo laudabilis uite episcopo, sancte Romane  sedis legato, frater Goffridus eiusdem sedis allodiarius, et seruus, et a Deo bone operationis fructum, et a se pure dilectionis obsequium.

Significastis mihi per fratrem, quem uobis ob aliam causam miseram, quia istam penitus ignorabam,  ut in concilio, quod mediante Quadragesima celebraturus est is, abbati Batiacensi  de ecclesia B. Marie  , et ecclesia B. Nicolai, quas in Olorone per septuaginta annos absque canonica reclamatione monasterium nostrum possedisse noscitur, exsequerer iustitiam. Unde mando uobis, quod predicto termino predicto abbati, quantum sancta Romana auctoritas docet et precipit, respondebo, nisi canonico fuero impedimento detentus. Interim etiam, si domnus abbas ille uoluerit, omnem sibi 46 iustitiam offero, quocunque saluo conductu ire potuero. Quod si neutrum horum placuerit, domini pape, cuius proprii iuris et uindocinense monasterium, et res ad ipsum pertinentes esse noscuntur, opto et offero illi iudicium. Cuius iudicii equitatem  qui refugit audire, B. Petrum ne sentiat iratum, debet timere. Monasterium nostrum patrimonium B. Petri, et eius alodium  noueritis, et loco nostro predictas Ecclesias, perpetuo iure, Romanorum pontificum irretractabili auctoritate firmatus esse, nullatenus dubitetis. Quod abbas Batiacensis dixit me pro causa sua litteras uestras habuisse, scitote eum uerbum ueritatis non protulisse, sed quod per litteras nostras uobis mandaui de famulo, qui uestras nobis afferre debuit, uerum credite.



EPISTOLA XXuI.

Girardo laudabilis uite episcopo, sancte Romane sedis legato, domino suo et precordiali amico, frater Goffridus, quidquid mandari potest, et haberi salubrius.

 Apud bonitatem uestram, honorabilis Pater, cum dolore cordis, et nimia mentis anxietate conquerimur de Petro de Monte Contorio  , qui infra terminos uestre legationis  in episcopatu scilicet Pictauiensi, fratres nostros a monasterio reuertentes  cepit, et equos, et quidquid habebant eis abstulit uiolenter. Partem quidem rerum per comitem Andegauensem  habuimus; alteram uero adhuc 47 crudeliter detinet ille sacrilegus. De iniuria uero personis monachorum illata amplius cruciamur; quam sic a uestra discretione uindicari humiliter exposcimus, ut raptores qui audierint, timeant, et ab huiusmodi scelere retrahant manus. Ad uos uenire desiderio desideramus, sicut olim uobis mandauimus, sed propter multiplices guerras, que in episcopatu Pictauiensi excreuerunt, nec ad uos uenire, nec loca, que in partibus illis habemus, uisitare audemus. Preterea sexum femineum  , quem etiam amicis nouimus inimicum, inimicari nobis, et in itinere insidiari, uera relatione  didicimus. Unde uestre dilectioni precordialiter supplicamus, quatenus per Pictauiensem episcopum  , uel per quemlibet alium nos ad uos conduci faciatis, quia ultra fontem Ebraldi progredi secure non possumus. ualeat dominus legatus et uigeat, et ut ad ipsum transire, et cum ipso loqui ualeamus, sue gratia caritatis efficiat.



EPISTOLA XXuII.

Bono domino, et precordiali amico, G. uenerabilis uite episcopo, apostolice sedis legato, frater Goffridus suus, quod potest, quod sapit, et quod est.

uestre dilectioni notum facio quod fratrem Paganum Alerici ad dominum papam  mitto, quedam ei nostre caritatis signa ferentem. Si per illum quod opto efficere potuero, ad presens Romam non  ibo; alioquin 48 Romam ire paratus sum, et Romanam Ecclesiam per memetipsum uisitare, in qua a bone memorie papa Urbano presbyter ordinatus sum. uestre autem discretioni grates et gratias multiplices refero, qui Andegauensi episcopo  semel, bis, et ter, imo quater precepistis, ut que monasterio nostro abstulerat, restitueret, et priuilegiis  apostolice sedis obediret. Ipse non solum contempsit utrumque; uerum etiam de me in synodo sua presbyteris suis conquestus est, eo quod apud dignitatem uestram de illo clamorem feci. Decretum illud, quod idem dominus papa Urbanus in Aruernensi concilio statuit contra Simoniam, que sub nomine uicariorum olim fieri solebat ab episcopis, annullare machinatur. Redemptionem etenim ecclesiarum, que in illo magno concilio heretica prauitas uocata est, et ab apostolica sede damnata, licet in pluribus annis non nisi semel per uicarios fieret, nunc sub nomine annui census a simplicitate nostra extorquere conatur. Et quia ego et fratres nostri hoc esse scelus putamus, e ideo refutamus, diuinum ecclesiis nostris interdixit officium. Huius sceleris suscitator  est precipue et auctor Richardus archidiaconus  eius. Et, quoniam neuter eorum a persecutionibus cessat, nos a clamoribus cessare non possumus. Ad uos itaque clamamus: a uobis, qui apostolice sedis uices habetis, et qui B. Petri alodium maxime defendere debetis, consilium et auxilium postulamus. Et, si pro eo quod amici sumus, facere non uultis, saltem 49 pro improbitate nostra facite quod rogamus. Quid comes Andegauensis de iustitia nobis facienda bonitati uestre rogando scripserit, uos ignorare non credimus. ualete, et nos uestre sanctitatis humiles seruos de constantia uestra et iustitie integritate letificate.



EPISTOLA XXuIII.

Hugoni uere religioso archiepiscopo  sancte Romane sedis uicario, domino suo carissimo et precordiali amico, Goffridus uindocinensis cenobii Abbas indignus, cum dilectione reuerentiam.

Litteras sanctitati uestre a domino papa directas audiui, in quibus, ut mihi relatum est, dicitur quod Andegauensem episcopum apud cum accusaui. Quod si dominus papa dicit, refellere nec possum, nec  debeo; sed salua eius reuerentia dico, quod predicti episcopi me in nullo accusatorem fuisse recognosco, nec ideo ut eum accusarem, Romam iui. Quod alia negotia plenius manifestant, que ibi perpetraui, domino siquidem papa adiurante, et sua constrictus adiuratione, quedam de illo celare non potui. Que sicut in domini pape presentia tacere non licuit, nec in uestra, si uobis placuerit, tempore competenti reticebo.



50 EPISTOLA XXIX.

Dulcissimo domino et precordiali amico domno Um. honorabilis uite archiepiscopo  et apostolice sedis legato, frater Goffridus eiusdem sedis allodiarius, et seruus, quod habet, quod sapit, et seipsum.

 Quemdam monachum, ut audiui, ad monasterium nostrum misistis, qui si me inuenisset, me ad concilium uestrum inuitasset. Ad uos quidem uenire et uobis, et Ecclesie uestre, que me multum honorauit, et mihi seruiuit, seruire desidero, et uos Aurelianis ante concilium, uel post concilium, si infirmitas corporis permiserit, eo die, qui uobis placuerit, diligenter uidebo. Ad concilium autem legatorum, quod salua uestra dico reuerentia, uocatus uenire nec possum, nec debeo. Nam nouerit dilectio uestra, priuilegiis Romanorum pontificum, uictoris, Nicolai, Alexandri, Gregorii, Urbani, Paschalis, et Calixti  sub anathemate confirmatum esse et interdictum ne allodiarius Beati Petri abbas uindocinensis, ab episcopo, uel a quolibet apostolice  sedis legato ad concilium uocetur, nec ullo modo uenire cogatur. ualete.



51 EPISTOLA XXX.

Radulfo laudabili Turonensium archiepiscopo  , Goffridus uindocinensis monasterii humilis seruus, diligere quod Deus diligit, et odio habere quod odit.

Super Arduino de Malliaco  apud uos sepe conquesti sumus, et propter multa grauamina, que monasterio nostro iniuste, et uiolenter fecerat, eum a uobis iuste et rationabiliter cognouimus excommunicatum. Sed absque precedente satisfactione illum  impenitentem audimus absolutum Quod si ita absolui potuisse creditur, quid peccatum noceat, et quid penitentia prosit, non uidetur. Nam si uera miseria impenitentibus negatur, profecto eis qui de peccatis suis penitent, falsa beatitudo promittitur. Multo, ut diximus, grauamine memoratus nequam monasterium nostrum uexare consueuit; unde illum, ut que inique contra nos gesserat, corrigeret, admonuistis, et ipse propter uos promisit se nobis facturum peiora; quod ad iniuriam uestram falsa ueritate compleuit. Ubi enim seruauit ueritatem, qui nocuit proximo, fidem amisit. Hinc igitur, uenerabilis Pater, humiliter precamur, quatenus peruersi hominis iniquitas educto de uagina uestre equitatis gladio sic feriatur ut que nobis iniuste  abstulit, restituat, et in iniuria uestra pupillam etiam oculi Saluatoris lesisse, uel inuitus agnoscere cogatur. Quod si sic egeritis, dignam mercedem a Deo, et a nobis debitam retributionem accipietis. 52 Si uero inimico Ecclesie Dei timore uel amicitia parcitis, mutare non possumus quin ad sedem apostolicam recurramus, ubi necessit ate cogente tacere non licebit quas in episcopatu uestro tribulationes et angustias uobis consentiente sustinemus.



EPISTOLA XXXI.

Dulcissimo domino, et precordiali amico, domno R. honorabilis uite Remorum archiepiscopo  , frater Goffridus, quod potest, quod sapit, et seipsum.

Pater bone, esurio, et sitio uos uidere, et dominum papam uobiscum uisitare desidero. Dilectam  mihi paternitatem uestram humiliter precor, ut si Romam usque ad Pascha ire debetis, seruo uestro diem et locum notificare dignemini, quo humilitas nostra comitatui uestro ualeat sociari. Insuper, etiam ego et mecum nostra congregatio suppliciter et diligenter oramus, ut benignitas uestra episcopum Andegauensem, et R. archidiaconum eius aut monere, aut rogare dignetur, ne concessionem Ecclesiarum, quam monasterio nostro benigne fecistis, perturbare conentur. Quod si sanctitatis uestre precem siue admonitionem contempserint, nobis  quidem laborem generabunt, sed suam sollicitabunt quietem, et beate Trinitatis uirtus, et omnipotentia,  eorum annullabit conatus. ualete, et quod placuerit, rescribite.



LIBER SECUNDUS.



53 EPISTOLA PRIMA.

Dulcissimo Patri suo Iuoni uite uenerabilis episcopo  , Goffridus uindocinensis cenobii humilis abbas, quod patri filius, et domino seruus.

Beneficiorum uestrorum recordari minime debeo, sed illa potius in corde fixa tenere, ne qualibet obliuione a memoria mea queant recedere. Recordari utique, ut ipse melius nostis, eorum proprie dicitur, que interdum obliuioni traduntur. Et ideo beneficiorum uestrorum, ut dixi, recordari non debeo, sed ea in mente semper habere, quia quot uel  quanta erga me exstiterint, uix lingua mea dicere posset, si singula conaretur referre. Et quidquid lingua dicat uel taceat, unum certissime scio, quod conscientia uobis ulterius non poterit repugnare. Et lingua quidem ingrata ualde existeret, ac iusto iudicio 54 sempiterno silentio digna, si unquam contra uoluntatem uestram aliter foris loqueretur quam intus clamat conscientia. ualete, et ubi uos inuenire potero quarta die post festiuitatem Omnium Sanctorum, mihi notificare curetis, quia, si aliud sanctitati uestre obsequium prestare non ualeo, eam saltem desidero uisitare.



EPISTOLA II.

Suo carissimo Patri et domino Iuoni uite laudabilis  episcopo, Goffridus uindocinensis cenobii humilis seruus, cum dilectione reuerentiam.

Pater sancte, cum me a uobis pregrauari sentio, nollem quidem, sed quod infirmitas carnis uelut anxia sustinet, hoc mentis ratione leuius porto. Dum enim sanctitatis uestre beneficia exhibita mihi sepe mente pertracto, si in aliquo contra me facitis, fateor, murmurare nec possum, nec debeo. Satis congruum, imo laudabile uidetur, ut, qui de manu uestra bona suscipere consueui, mala etiam quandoque sine murmure debeam pati. Que cum  ita sint, scire tamen uellem quid lateat; que causa existat, cur bonitas uestra nunc mihi quasi crudelis appareat. Nam cum in maiorem ecclesiam nostram  manum mittere non potestis, nec audetis, in ceteris, que in episcopatu uestro sunt, nostris ecclesiis diuinum officium non quidem satis iuste abstulistis, et quia uestra auctoritate hoc iniuste actum dignoscitur, auctoritate Romana, que omni peruerse auctoritati est contraria, in ipsis ecclesiis 55 a fratribus nostris priuatim et publice cantabitur. Sancta et irretractabili Romanorum pontificum  licentia nobis conceditur, ut si interdictum in ecclesiis nostris  a quolibet episcopo iniuste factum exstiterit, nullatenus a nobis obseruetur. Si uero nimis audacter, uel presumptuose nos contra uos super hoc agere dicitis, hinc iudex inuocetur, et fiat sinceritas apostolice sedis; cuius equitatis iudicium qui contemnit audire, B. Petrum ne sentiat iratum debet non mediocriter formidare.



EPISTOLA III.

Iuoni honorando ualde episcopo, Goffridus uindocinensis monasterii qualiscunque seruus, debitum pure dilectionis obsequium.

Circa fratrem  , pro quo rogastis, misericorditer quidem agere uolumus; sed quia inordinatam remissionem pietatem esse non credimus, utile  sibi, imo necessarium iudicamus, ut ad monasterium suum ueniens coram fratribus ad penitentiam compungatur, et sic de sua transgressione ueniam consequi mereatur; et cui olim, suggerente diabolo, non displicuit negligenter agere, nunc tandem non displiceat regulariter obedire. Nos itaque pro dilectione uestra ei quidquid deliquit sine satisfactione remitteremus, sed homini ueram infelicitatem et falsam beatitudinem nec audemus promittere, nec debemus. ueniat igitur ad monasterium, sicut iam diximus, et se errasse humiliter confiteatur, quatenus  per ueram humilitatem sui erroris ueniam consequatur, 56 et quod deinceps de eo fieri uestre sanctitati placuerit sine difficultate impetrare potuerit.



EPISTOLA Iu.

Iuoni reuerende uite pontifici, Goffridus uindocinensis monasterii humilis abbas, quod bono patri deuotus filius.

Quoniam omnia cum consilio facienda esse cognouimus, bonum fuit sanctitatem uestram consulere quid nobis agendum sit in ordinis dignitate  circa fratres quando reuertuntur. De clericis quidem dicimus, qui et religionis habitum abiecerunt, et in ipsa apostasia diu morantes, illicitis se contagionibus commiscuerunt. Quid inde canones dicunt, audiuimus  simul et uidimus; sed quia regula nostra de talibus parum aut nichil loquitur, quid super hoc regulariter simus acturi, ambigimus.



EPISTOLA u.

Domino ac uenerabili Patri suo Iuoni, uere religionis episcopo, Goffridus uindocinensis monasterii dictus abbas, quod dilecto patri subiectus filius, et pio domino fidelis seruus.

Quam pure et sine membro alicuius malitie, uestre caritatis benedictio abbatem me, licet indignum, effecerit, quam diligentissime postea, et omnino ueraciter in necessitatibus meis uestre pietatis gratia manum auxilii mihi sepe porrexerit, dum sedula 57 mente conspicio, me ingratum,  multumque inutilem seruum iudicassem, si aut uestra uoluntas, aut necessitas mutue caritatis obsequium exegisset, si non obedissem. Nunc etiam quia nec uoluntas exigit, nec necessitas cogit, me ultro offero quodlibet subire seruitium. Relatum quidem mihi est quod nunc domini pape  mandatum suscepistis, quatenus aut per uos, aut per legatum uestrum Romam usque ad Natiuitatem Domini uisitetis. Quod si uerum est, quia uobis seruire desidero, minime displicet. uellem enim, quod uoluntas uestra longo mihi tempore denegauit,  nunc saltem necessitas imperaret. Non ideo dico ut uestra magnitudo auxilio egeat mee paruitatis, sed sic me loqui compellit affectus, quem erga uos habeo, surgens de radice pure dilectionis. Ecce uestre dispositioni me, et mea pariter tota deuotione submitto, et si Romam pro uobis ire iusseritis, quod diu optaui, obedire non recuso. Inuenietis forsan, qui melius; sed absit ut inueniatur, qui libentius uestram iussionem exsequatur! Coram Deo, cui mentiri nefas est, testis est mihi conscientia mea, quod nec magis fidum, nec magis uoluntarium quam me in hoc uestro negotio inuenire poteritis famulum. ualete, et quid super hoc uolueritis, mihi, si placet, rescribite.



58 EPISTOLA uI.

Dilectissimo Patri suo Iuoni uere religionis episcopo,  Goffridus uindocinensis monasterii minister indignus, cum dilectione reuerentiam.

Cum scriptum inueniamus in decretis Romanorum pontificum, familiares ac propinquos  , uel de domo prodeuntes, non esse recipiendos in testimonium, utrum in omnibus ecclesiasticis causis, quia ibi nichil excipitur, seu in criminalibus tantum intelligi debeat, ad plenum non uidemus. Hinc igitur uobis, quem diuina gratia specialiter lumen scientie mundo pretulit humiliter supplicamus, ut quod inde minus percipimus, scripto uestre auctoritatis edocti melius agnoscamus. Licet nostre paruitati utile, imo necessarium esset a magnitudine uestra multa querere, hoc idcirco maxime querimus, quoniam Andegauensis est decanus cuiusdam ecclesie, qui  in unum de confratribus suis uehementer inuehitur, dicens quod sibi ille prebendam suam concesserit, et testimonium non habet, nisi eorum qui sunt sui familiares, et de domo sua prodeuntes. Si quod uobis promisimus, differtur, ne grauemini quia dilatum non minuetur.



59 EPISTOLA uII.

Iuoni laudabilis uite pontifici, domino suo, adhuc et amico, Goffridus uindocinensis monasterii seruus, dilectionem et dilectionis seruitutem.

Litteras clericis et laicis uindocinensibus, a uobis  directas audiui  ; quas uestras minime credidissem, nisi ibi sigillum uestrum appositum uidissem. Dicebant enim littere uobis a fidelibus uestris relatum fuisse me contra uos et contra clericos uestros turpia et contumeliosa uerba publice protulisse. Ad hec, salua ueritate, prorsus respondeo quod de persona uestra nichil unquam inhonestatis uel contumelie dixi; sed que potui bona ubique de uobis usque in hodiernum predicaui. Clericis uero uestris, quoniam ipsi mihi male cantauerunt, bene saltare nec possum, nec potui. Illud equidem plane confiteor quod nulla iniuriosa uerba illis irrogaui, nisi quia illorum iudicio pregrauatum me sentiens, Romanam Ecclesiam appellaui, cuius ueneranda priuilegia uidebam ab ipsis despicabiliter refutari, licet sancta Romana  Ecclesia talia recipere ab eorum magnitudine non promeruerit, quia quod illi male ligauerant, illa sue pietatis, intuitu relaxauit, et, si ei mala pro bonis reddiderunt, hanc certe eos retributionem Deus non docuit. Qui cum me hominem amari sermonis appellassent, credidissem forsitan illis, si dulcedinem apostolice 60 ueritatis plenius agnouissent. Cuius beneficiis quandiu ingratos uidebo, etiam in ueritate suspectos habebo. Me subditum Ecclesie uestre asseruistis, unde ego nullatenus scandalizor, quia, quamuis inter Romanum pontificem et me peccatorem nulla, cuiuscunque dignitatis uel ordinis sit, persona media  habeatur, si auctoritas Romanorum pontificum inuiolata seruatur, omnibus tamen Ecclesiis non solum subditum, uerum etiam earum inutilem  seruum me esse contestor. Professum uero uestrum me uocastis  . Satis melius fuisset ut a uobis sacratum dixissetis. Quod et si pro consecratione professionem, et pro professione ab allodiario B. Petri subiectionem uobis uindicastis, consecrationem utique illam gratis minime impendistis. Non enim gratis impenditur, per quod homo homini subiectus efficitur. In professione siquidem illa consilio uestro nimia simplicitate acquieui; ubi, si quid aliter actum est, uos scienter fecistis, ego autem ignoranter peccaui. Sed dominus noster honorabilis memorie papa Urbanus  cum per nos transiret, audiuit a fratribus me uobis professionem fecisse. Unde  columbam seductam, cor non habentem me dicens, et uehementer increpans, illud ueraciter mihi pro crimine imputasset, si ignorantie mee ac iuuentuti misericorditer non pepercisset. Quid uero super hoc contra uos protulerit, pro reuerentia uestri ordinis melius est inde silere quam loqui. Igitur quod illicite commiseram irritum fecit, et ne deinceps abbas monasterii nostri 61 cuiquam episcopo profiteatur, priuilegii sui irretractabili firmitate prohibuit. Cuius auctoritatem secutus dominus Paschalis papa, qui nunc est, illud iterum sua apostolica auctoritate firmauit. In litteris preterea uestris diuulgatum est laicis quod, si ad uos satisfacturus non uenirem, auxilium uestrum amplius non haberem, et quicunque malefactores res monasterii nostri diriperent,  uos adiutorem suum potius quam nostrum defensorem inuenirent. Hoc ex uestra parte litteris non arbitror fuisse insertum, quoniam a Christiana religione omnino discrepat, et Satane noscitur incitamentum. Illud amici et inimici firmissime credant, quod nulli dabo mercedem istam, ut pro suo auxilio monasterium nostrum, allodium B. Petri, sibi inordinate subiiciam. Unde si necessitatibus meis auxilium uestrum defuerit, confido de bonitate beati Petri, quia mihi ipse non deerit; cui dum fidem seruare desidero, nullus ob hoc episcopus mihi auxilium denegare, nec quod illius est, qualibet occasione sibi deberet usurpare. uindocinensem Ecclesiam sancte Romane Ecclesie nec dedi, nec auferam. Quod si qualibet suggestione tentarem,  peccarem in animam meam, nec etiam cum peccato perficere ualerem. Romane itaque Ecclesie, cui totum me debeo, omni tempore fidem seruabo; pro cuius amore ac fidelitate multiplicata grauamina uirtute constantie, et animi integritate sustineo, nec multo maiora, si emerserint, pro illa sustinere recuso. Illam in meis pressuris reclamaui, 62 et adhuc reclamare non desino. Nam si modo ignorat quanta pro illa patior, scio, cum agnouerit, petenti auxilium non negabit que semper misericordie uisceribus affluens oppressis omnibus, et maxime domesticis suis, subuenire consueuit. Domnus Ernaldus  , quem decanum uestrum dicitis, si sibi  secundum iustitiam placuisset, teste flocello de capite  suo, potius in nostra, quam in uestra sorte  manere debuisset. ualete, et contra sanctam Romanam Ecclesiam, cuius pietatis gratia uos non minus creauit episcopum quam religio uestra, agere nolite.



EPISTOLA uIII.

Charissimo Patri suo Iuonis laudabilis uite episcopo, Goffridus uindocinensis monasterii humilis seruus, reuerentiam cum pure dilectionis affectu.

De archipresbytero uestro Goffrido Danielis  apud bonitatem uestram conquerentes, misimus ad uos duos de fratribus nostris, qui ad aures uestras et clamorem nostrum, ut credimus, detulerunt, et si quid aliter a familia nostra actum exstiterat, uobis  rectitudinem obtulerunt. Unde nobis mandastis ut quarto die post festiuitatem Omnium Sanctorum, si ad partes nostras interim non descenderetis, ad uos ueniremus, habituri et facturi quantum debemus. Optimum quidem hoc uestrum mandatum fuit, et idcirco non minus actionis quam deuotionis brachiis amplectendum. 63 Sed quibusdam detenti impedimentis, que, antequam ad uos misissemus, archidiacono uestro  machinante, ut dicitur, orta iam fuerant, illud obseruare minime ualemus, et quod ratio pariter ac uoluntas agendum monet et precipit, agere necessitas sola non patitur. At cum Spiritus sancti gratia nos consolante, a presenti, qua detinemur, necessitate liberati fuerimus, die qua mandaueritis, ad uos ueniemus, et consilio  uestro omnia faciemus. Rogamus tamen, humilitate qua possumus, quod si uindocinum uenire debetis, nullis suasionibus Carnotum ire nos fatigetis. Super Niuelone et filio eius Ursione  , eorumque hominibus proclamantes, aures uestre pietatis sepe pulsauimus, et adhuc pulsare non cessamus, ut si non pro amicitia, saltem pro improbitate nostra iustitiam ualeamus obtinere quam petimus. ualete, et eorum incitatione, qui me, si possent, contra uos sepius incitassent, seruitium et dilectionem nostram diligenter obsecro, perdere nolite.



EPISTOLA IX.


Domino suo et amico Iuoni honorabili Carnotensiam episcopo, Goffridus uindocinensis monasterii humilis seruus, cum dilectione salutem.

Mandastis quia inducias, quas a uobis quesiuimus, nec datis, nec dare debuistis; non enim certum diem, ut dicitis, mandauimus uobis. Ad hec salua ueritate respondemus 64 quoniam certum diem uobis mandare minime potuimus, quia quando necessitas, qua detinebamur, finem haberet, certi non eramus. Famulos nostros asseritis uos excommunicasse; quod ualde miramur, cum in loco nostro, nulli episcopo  , nisi soli summo Romano pontifici, excommunicare, seu interdicere liceat, uel quamlibet potestatem, uel dominationem exercere.  Nos tamen quecunque iusseritis, saluo apostolice sedis priuilegio, diligenter faciemus, contra cuius auctoritatem nichil a nobis exigi debet, nec nos obedire debemus. Dignitatis utique excellentiam, quam Christus dominus noster in B. Petro Romane Ecclesie contulit nec possumus, nec debemus minuere, nec ad hoc ut eam minuamus, debet quis laborare. De hominibus, quorum nomina nobis scripsistis, quatuor ex ipsis nostros esse dicimus, de quibus quarto die post Theophaniam, quantum debebimus, libenter faciemus, quamuis de uobis multum conqueri possemus, qui non solum de malefactoribus nostris, quod nemo alius episcopus unquam fecisse dignoscitur, nobis iustitiam denegastis, uerum etiam contra nos uestre auctoritatis  decreto incitastis. Hec uero que mandamus si displicent uobis, et mole uestre magnitudinis nos premere, et cuiuslibet incitatione, uel propria uoluntate grauare uultis, ipsam pro cuius amore multa grauamina uestra diu portauimus, Romanam Ecclesiam appellamus, cum qua et aduersitatem sustinere optamus, et sine qua prosperitatem habere recusamus. Unde si necessitatibus 65 nostris auxilium uestrum, quod diu nobis subtraxistis, defuerit, confidimus de bonitate B. Petri, quia nobis  ipse non deerit; cui dum fidem uolumus seruare, nullus ob hoc episcopus nobis ecclesiasticam iustitiam denegare, nec in nos secularium hominum incitare seuitiam, nec, quod sancte Romane Ecclesie est proprium, sub hac occasione sibi deberet usurpare; a cuius fidelitate non fames, non gladius, non nuditas, non tribulatio, non angustia, non persecutio aliqua nos uel defunctos poterit separare . Nam si modo ignorat quanta pro illa patimur, scimus, cum agnouerit, petentibus auxilium non negabit, que semper misericordie uisceribus affluens, oppressis omnibus et maxime domesticis suis subuenire consueuit. De archipresbytero uestro, et Niuelone eiusque filio Ursione, atque Buatmundo et eorum hominibus, apud uos  sepius conquesti sumus et conquerimur, nec iustitiam, nec iustitie scintillam aliquam adhuc sentire potuimus. Unde a uobis iuratam pacem minus obseruari conspicimus.



EPISTOLA X.

Iuoni honorando Carnotensum episcopo, Goffridus uindocinensis monasterii humilis seruus, amicos in Deum, et inimicos propter Deum diligere.

Licet iniurie et uexationes, et quibus monasterium nostrum, et nos non mediocriter 66 oppressistis, et opprimi fecistis, in auribus populorum frequentissime resonent, caritatis tamen, quam Deus precipit, funibus alligati, amare cogimur etiam non amantem. uos autem, qui grauiores molestias irrogastis, maxime diligere, ac uobis  diligenter seruire uolumus, si amaritudinis pocula, que nobis sepius propinastis, melle dilectionis, temperare placuerit. Genus uero dilectionis, quo et nos diligere, et a nobis seruiri uultis et diligi, litteris uestris significate, quia pacem et dilectionem uestram uehementer optamus. Et si senserimus quod nos in ueritate diligatis, nullum uestrum recusamus seruitium, in quo domini pape indignationem non mereamur, nec ordinis nostri incurramus periculum.



EPISTOLA XI.

Iuoni magne fame pontifici, Goffridus uindocinensis monasterii humilis seruus, prudenter et simpliciter in omnibus agere.

Littere nostre  , quas in quibusdam mellis  dulcedinem redolere, et in quibusdam fellis amaritudinem  respergere dixistis, secundum nostram intelligentiam omni amaritudine caruerunt, quia caritatis dulcedine plene fuerunt. Quod iterum asseruistis Romanam Ecclesiam a Deo nullam iniustam accepisse potestatem, ita est plane, et nos nec possumus, nec debemus non annuere, quoniam infructuosum est contra adeo apertam 67 ueritatem laborare. Quis enim insanus credere uel cogitare audeat bonum Deum aliquid unquam iniuste dedisse, aut eius sanctam Ecclesiam quidquam ab eo iniuste accepisse? Sed si que sunt soluenda soluendi, et que liganda ligandi a Domino collatam ei potestatem creditis, sicut nobis scripsistis, mirandum non est, si illa bene soluit quod uos male ligastis. Professio, quam  a me  adhuc iuuene et nouitio extorsistis, regularis minime fuit, eamque fecisse, peccatum exstitit, et accepisse irreligiosum. Nam si pro benedictione, quam omnino gratis dare debuistis, usurpastis professionem, et pro professione ab allodario B. Petri  exigitis subiectionem, profana fuit illa professio, et ideo non tenenda, quoniam subsequens benedictio, quam exhibuistis, nauicularia potius uidetur, quam gratis data  , quandoquidem pro illa temporalem mercedem cum iniuria fidei Christiane exigere non erubescitis. In professione siquidem illa, consilio uestro nimis simpliciter acquieui. Ubi tamen quidquid perperam actum est, uos scienter fecistis, ego autem ignoranter peccaui. Sed quem uestre impuritatis consilio reatum  contraxi, apostolica sinceritas, ignorantie mee ac iuuentuti compatiens, misericorditer indulsit, et ne quis successorum nostrorum in puteum similis deceptionis deinceps corruat, uirtute sue auctoritatis prohibuit. Si uero contra hec uobis agere placet, illam maiorem audientiam, a qua omnis Christianitas diiudicatur, non fugio, sed appello, cuius 68 equitatis iudicium qui contemnit audire; B. Petrum ne sentiat iratum debet timere.



EPISTOLA XII.

Charissimo domino suo et Patri, Iuoni laudabilis uite pontifici, Goffridus uindocinensis monasterii qualiscunque seruus, uere humilitatis obsequium, et pure dilectionis affectum.

 Formatas et formosas litteras uestras, quas pro  facienda nobis iustitia archipresbytero uestro Goffrido  misistis, uidimus, et si non tantas, quantas debemus, saltem quantas possumus gratias uestre sanctitati referimus. Ibi enim nichil aliud uideri uel intelligi potuit, nisi erga nos uestre magne caritatis affectus. Omnes quidem presbyteri castelli uindocinensis cum archipresbytero uestro litteras uiderunt, sed cum illo, imo per illum, nescimus quibus priuatis consiliis, litteris obedire contempserunt. Unde, dilectissime Pater, pietatem uestram, quibus ualemus precibus, exoramus, quatenus circa ea, que uobis in ueritate scripsimus, sic paterna dilectione sitis sollicitus, ut quam graue sit iustis non obtemperare mandatis, agnoscere ualeat ille ecclesiastice iustitie interfector,  et sancte Ecclesie inimicus.



69 EPISTOLA XIII

Honorabili domino suo et cordiali amico, uoni religiose uite pontifici, Goffridus uindocinensis monasterii humilis seruus, a Deo sanctis repromissam beatitudinem, et a se puram et integram dilectionem.

Litteras quidem uestre sanctitatis cum gaudio et honore suscepimus, sed die, quem nobis in ipsis significastis, ad uos uenire nullo modo poterimus, monasterii nostri ineuitabili necessitate detenti; que etiam in monasterio tunc manere nulla occasione nos patitur. Fratribus autem nostris, ut de possessionibus monasterii absque presentia nostra iudicium subeant, suadere non ualemus, et quod  eorum uoluntati contrarium rationabiliter cernitur, eis, ne forte scandalizentur, imperare non audemus. Sed cum necessitas, que ineuitabiliter nos detinet, finem habuerit, ante bonitatis uestre conspectum, loco et tempore competenti, diligenter nos presentabimus; de Niuelone, quem nec reuerentia ordinis, nec honor sacerdotii, nec aduentus Saluatoris a genere noui sceleris retraxit, accepturi et ei facturi quantum debemus. Rogamus interim, dilectissime Pater, humilitate qua possumus, ut de his, que Niuelo et sui nobis uiolenter abstulerunt, et adhuc crudeliter detinent, uestra eos cogente iustitia, mereamur inuestiri, quia rebus propriis exspoliati   , sicut ipse melius nostis, antequam 70 que eis ablata sunt, uniuersa potestati eorum restituantur, ad iudicium minime debent conuocari. ualete.



EPISTOLA XIu.

Dilectissimo domino Iuoni uenerabili Carnotensium episcopo, et omni sancte Marie capitulo, Goffridus uindocinensis monasterii humilis seruus, a Deo salutem, et a se pure dilectionis seruitutem.

Hanc esse uirtutem cognouimus uere iustitie, amicum non debere iuuare mendacio, nec inimico in ueritate deesse. De depositione domni Goffridi olim Blesensis abbatis  , et de promotione domni Mauricii, qui contra nos diu iniustas exercuit inimicitias  , et parum fructuosas, sibi egit querelas,  sicut uidimus et audiuimus ueritatis testimonium  perhibemus. uidimus itaque domnum Goffridum in presentia domni Brunonis Romane Ecclesie tunc legati  abbatiam suam relinquere, et domnum Mauricium in abbatem propria uoce eligere, eumque electum, et suis manibus deductum in locum, quem ante ipse tenuerat, collocare. Hoc uidimus, et coram Deo et hominibus testificamur palam ita factum fuisse. Sed si quid aliter actum est in occulto, confitemur nos prorsus ignorare. Fieri enim potuit ut aliud lingua domnus Goffridus pronuntiaret, et aliud occultaret in pectore. Sed quidquid Blesis nobis presentibus super hac causa factum exstitit, in quantum cognoscere potuimus, domno 71 Mauricio, ut credimus, non obesset, si nichil  aliud impediret.



EPISTOLA Xu.

Charissimo domino et amico Iuoni, honorabili Carnotensium presuli, Goffridus uindocinensis monasterii humilis seruus, delinquentium subditorum culpas ita iudicio sancti Spiritus condemnare, ut inculpabilis ante conspectum tremendi Iudicis ualeat apparere.

Optime nostris, Pater optime, clericos uestros  , quos humilitas B. Marie fecit superbos, non iure celi, nec iudicio seculi, sed solita mentis tempestate gradus domus nostre  destruxisse. Unde paternitati uestre humiliter supplicamus ut quod a  clericis uestris peruerse actum dignoscitur, corrigatis, et gradus domus nostre, quos furiosi spiritus impetu destruxerunt, ab ipsis fieri faciatis. Et cum de re nostra a nobis diu et iuste possessa, et iniuste ablata, secundum sacros canones inuestiti fuerimus, si postea de nobis conqueruntur, quod iustus iudex, quod diuina lex faciendum iudicauerit, non recusamus. uenerabilis uite Pater, res monasterii nostri, que in episcopatu uestro esse noscuntur, et monasterium ipsum B. Petro a fundatoribus suis oblatum, si uobis aboriosum non esset, et pro cura episcopali et pro amore B. Petri, in quantum facultas suppetit, custodire, et ab omnibus aduersariis defendere deberetis, presertim rem illam monasterii, 72 quam pene iuxta introitum portarum uestrarum  esse conspicitis.



EPISTOLA XuI.

Charissimo Patri et domino Iuoni laudabilis uite pontifici, Goffridus uindocinensis monasterii humilis seruus, puram cordis dilectionem et pure dilectionis seruitutem.

Paternitati uestre, Pater optime, gratias agimus, quod comitem uindocinensem  pro causa nostra ad rationem mitti fecistis; et quia quod inique gesserat, corrigere neglexit, eius castello, et castelli banleuge  diuinum officium abstulistis. Ipse uero malis addere peiora minatur; et uobis inobediens,  nos et nostra uiolenter adhuc persequitur. Sed quia ad hoc mandatum suscepimus ut nos affectemus laudes hominum, nec eorum minas timeamus, diuina nos protegente clementia, et uestre auctoritatis suffragante censura, in pressuris constantiores inueniet. Unum tamen utile nobis, imo ualde necessarium esset, pro quo uobis, tanquam patri filii, humiliter supplicamus, quatenus genus pietatis, quo pastor Ecclesie, cum necessitas exigit, impius pro Domino fieri debet (genus enim pietatis est, ut B. Hieronymus dicit [; ita in comitem, et in omnem terram ipsius zelus uestre rectitudinis propagaret, totum uidelicet eius comitatum a diuinis officiis segregans; et ipsum districtioris iustitie uinculis alligans, ut uniuersa  plebs, que nostram iniuriam et eius 73 malitiam non ignorat, et cui illius iniquitas multum displicet, nec maior iustitia displiceret, hinc occasione accepta proclamaret in eum, et sic quoniam Dei amore ab iniusta actione spontaneus non uult desistere, clamore simul et timore hominum desisteret uel inuitus. Nam sub quanto eius malitie onere gemimus, nostra humilitas non sileret, si referre singula morosum non esset, et audire tediosum, et legati nostri lingua fortassis omnia melius dicet, quam nostra indicare posset epistola. Pauperum corpora sepeliri concessistis  ; quod nos abnuere nec  possumus, nec audemus. Sed salua uestra pace, et reuerentia dicimus, si insepulta remanerent pro Ecclesie iustitia, non ideo anime minus haberent de gloria. Et quia a sanctitate uestra pauperibus sepultura conceditur, sub nomine pauperum a sepultura iam nullus excluditur. ualete.



EPISTOLA XuII.

Amantissimo domino et Patri Iuoni, uenerabilis uite pontifici, frater Goffridus omnem ulcisci inobedientiam, et sic uitam promereri eternam.

Nouerit, carissime Pater, uestra dilectio, in castro uindocini  , dictos illos regulares beati Georgii canonicos  , in Ecclesia Beati Petri apertis ianuis contra interdictum uestrum solemniter festiuitatem celebrasse, aliosque eiusdem castelli  clericos quemdam burgensem defunctum, et cum defuncto iustitiam 74 quasi defunctam sepelientes, publicis processionibus sepulture tradidisse. De qua ecclesiastice iustitie sepultura, que contumacie studio acta dignoscitur, et de huiusmodi sepulture uindicta, uestre sublimitati nostra humilitas aliquid scripsisset, si monachus unus sufficeret de inobedientia clericorum accusare multitudinem, et presumptuosum non uideretur tante discretionis docere pontificem. Illud tamen perpendat uestra dilectio quod, si tanta iustitie iniuria patienter portatur, uerendum est ne sancta Ecclesia hac occasione de statu suo plurimum perdat, et sue honestatis et ordinis intolerabilem iacturam patiatur. Unde uestre paternitati filiali dilectione supplicamus, quatenus  ad nos misso uestre auctoritatis decreto, tam perniciosa presumptio sine uindicta minime transeat, ut quam graue sit suo episcopo non obedire, uel sic unusquisque transgressor agnoscat. De domno archidiacono  , cuius uirtutes uel uitia prudentiam uestram ignorare non credimus, uobis uera scribere non audemus, ne nostra ueritas eius odium nobis generaret, et qui male agit peius ageret. Certe, si  inordinata remissio pietas uel misericordia esset, circa delinquentes, sed impenitentes, plurimum exhiberet; quibus etiam non pulsantibus, eius misericordie ianua patet. Nam quis ex diuitibus contra interdictum uestrum uult sepeliri, et non sepelitur? Pauperibus autem, qui culpam non habent, sepultura negatur. Potentibus 75 aperiuntur Ecclesie; impotentes per quos quod male actum est, corrigi non potest, ab ecclesiis excluduntur. Sancto Euangelio teste cognouimus, et nullatenus dubitamus, benignum Iesum Dominum nostrum B. Petro que liganda erant ligandi, et que soluenda soluendi potestatem tradidisse . Sed aliter quam Dominus dedit, uel B. Petrus ab illo acceperit, indiscrete gloriosus uester archileuita, quasi propheta  docens mendacium, soluenda ligat, et soluit liganda. Prouidete itaque, dilectissime Pater, ne iustitia uestra, que ex parte iam perire cepit, omnino pereat, et quod ueraciter uobis mandamus, nobis non noceat.



EPISTOLA XuIII.

Honorabili domino, et precordiali amico, domno Iuoni Carnotensi episcopo, frater Goffridus uindocinensis monasterii seruus, quidquid potest haberi salubrius

De statu domini pape  et Romane Ecclesie uobis ueraciter annuntio quod dominus papa et Romam et Romanam Ecclesiam cum magna papa possidet et tranquillitate. Rome dominum papam inueni, cum quo inter alia de uobis locutus, bona que potui et debui de persona uestra dicere, quidquid  alii musitassent, illi non tacui. Inde cum redissem et 76 Lugduni a domno primate Lugdunensi  , et a tota Ecclesia eius multum honorifice susceptus, et per quinque dies cum omni comitatu nostro diligenter procuratus fuissem, audiui ab ipso archiepiscopo que uestre dilectioni occultare nec possum, nec debeo. Audiui itaque, domnum Senonensem  , cum illo fecisse pacem   et omnem obedientiam illi, tanquam suo primati, promisisse, nec uos illius pacis aliqua ex parte fuisse participem. Litteras etiam, quas in persona sua fecistis  , sua uoluntate dixit non fuisse factas, nec domino pape transmissas. Unde sub celeritate domino pape nuntiaret, quod litteras illas suas fuisse nullatenus crederet. Hec autem cum audissem, de uobis, sicut de carissimo domino et amico sollicitus, cum domno primate et clericis suis, qui uobis modis omnibus, quibus poterant, aduersabantur, locutus fui, et uite et persone uestre honestatem et magnitudinem ostendens, inter uos et ipsos pacem studiosissime quesiui. Unde uobiscum quo et quando placuerit, uolo habere colloquium, quia ista et quedam alia ad honorem  uestrum, et utilitatem, ut estimo, soli persone uestre manifestare desidero. Conductum tamen, si uultis, ut ego ueniam, mihi queratis securum, quia sacrilegos, qui me in aduentu domini a curia uestra reuertentem ceperunt, adhuc et merito habeo suspectos. ualete et uoluntatem uestram super his mihi rescribite.



77 EPISTOLA XIX.

Iuoni Carnotensium presuli, frater Goffridus, salutem a Domino, et a se debite dilectionis seuitutem.

Sicut consuetudines monachorum B. Benedicti regule concordantes laudamus, sic eas, quas sanctus Benedictus nec docet, nec precipit, et que a ratione penitus discrepare uidentur, laudare non possumus.  Sunt enim quedam apud monachos institutiones, quas ratio nullatenus admittit, nec sanctorum quilibet Patrum inuenit, sed insipientium consuetudo hominum instituit. Has in monasteriis quidam monachi sibi pro lege uindicant, et cum Christus dixerit: Ego sum ueritas , nec dixerit: Ego sum consuetudo, pro sua tamen consuetudine legem ueritatis immutant. Et, ut cetera taceamus, in hoc, ut nobis uidetur, non mediocriter errant, quod  unctionem infirmorum  , cum a sancta catholica et apostolica sede sacramentum uocetur, et cum nullum sacramentum iterari debeat, iterandum putant. Unctionis utique sacramentum B. Innocentius  papa adeo magnum dicit, quod penitentibus, quibus cetera sacramenta negantur, nulla ratione putatur posse concedi. Quid tamen super hoc magnitudo uestre discretionis sentiat, et quid tenendum doceat, scire desideramus, quia quamuis ista et ratione, et auctoritate esse uera non dubitemus, ea tamen uestre auctoritatis decreto firmari uolumus, et rogamus.





78 EPISTOLA XX  .

Iuo Carnotensis Ecclesie minister, Goffrido uindocinensi abbati, salutem et dilectionem.

 Unctionem infirmorum non estimo repetendam, quia, sicut ipse asseruisti, secundum institutum apostolice sedis, genus est sacramenti, qui autem sacramenta Christi et Ecclesie repetit, iniuriam ipsis sacramentis ingerit. Unctio enim infirmorum publice penitentie est sacramentum  quam non esse repetendam, sicut nec baptismum, testatur Augustinus, testatur Ambrosius. Augustinus in Epistola ad Macedonium: Caute salubriterque prouisum est, ut locus illius humillime penitentie semel in Ecclesia concedatur, ne medicina uilis minus utilis esset egrotis; que tanto magis salubris est, quanto minus contemptibilis fuerit. Ambrosius in secundo libro de Penitentia: Sicut est unum baptisma, ita et una penitentia; que tamen publice agitur. Nam  quotidie nos debet penitere peccati; sed hec, delictorum leuiorum illa grauiorum.



EPISTOLA XXI.

Goffrido uite laudabilis episcopo  , dulcissimo domino suo, et precordiali amico, frater Goffridus suus quale et quantum potest, et sapit, obsequium, et pure dilectionis affectum.

Apud bonitatem uestram, uenerabilis Pater, de uindocinensi comitissa  ego conqueror, et mecum  omnis congregatio nostra. 79 Ipsa enim, dum pro necessitate monasterii essem in pago Andegauensi, terram quam monasterium nostrum pacifice tenuerat, nobis bis abstulit, corticem etiam arborum, quam ad usus suos homines nostri collegerant, sicut diu consueuerunt, cremari fecit. Preterea monachi Maioris Monasterii  , quos B. Martini humilitas aliquantulum sublimes fecit, decimam, de qua, uobis presente, eis obtulimus iustitiam, nobis auferunt uiolentia seculari. Robertus de Monte laudato, non laudandus, predam nostram rapuit, de cuius redemptione centum accepit solidos, quos male acceptos, uindocini peius expendit. Quis istorum erga nos melior fuerit, nec ab homine, nec ab angelo sciri potest, cum unusquisque eorum contra nos  pessime egerit. Pro quibus omnibus uestre dilectioni multum humiliter supplicamus, quatenus ad uindocinenses clericos misso uestre auctoritatis decreto, sic unusquisque supradictorum malefactor corrigatur, ut in his que contra nos male commiserunt, nullus eorum gratuletur. Archipresbytero uestro  uestre bonitatis gratia precepistis, ut nobis, si necessarium esset, ecclesiastica iustitia subueniret. Ipse quidem ad iussionem uestram omnia se facturum pollicetur, sed ex omnibus nichil omnino operatur. Certe circa ea que seculi sunt, pronum eum nouimus, et multum sollicitum, et alienam aquam satis prudenter conducere nouit ad suum molendinum. In his autem, que ad Ecclesie iustitiam pertinent, eum quidem laudaremus, sed pro eo  incurrere mendacium nolumus.



80 EPISTOLA XXII.

Dilectissimo domino suo, domno Goffrido catholice uite episcopo, frater Goffridus, dimidium anime sue, et, si non sufficit, totam animam et corpus.

Multiplices gratiarum actiones, dulcissime Pater, pro multis beneficiis uestris, uobis referimus, et maxime pro uisceribus uestre caritatis, que circa nos firma, et inconcussa sentimus. De monachis Maioris, ut dicitur, Monasterii, quos B. Martini humilitas  superbos, et eius paupertas pecuniosos fecit, sepius conquesti, adhuc conquerimur; et de ipsis in presentia uestra die festiuitatis  B. Aegidii iustitiam accipere desideramus. Carnotum autem uenire propter illum leprosum Guillelmi filium, et propter alios Ecclesie nostre inimicos non audemus; et pro importuna etiam multitudine laicorum, quam predictos monachos ibi babituros  nullatenus dubitamus. Ad uoluntatem tamen uestram ire et redire, ubi uel quando placuerit, uestro conductu non recusamus. Honesta tamen discretio uestra, sic uestro honori, et nostre utilitati prouideat, ne uestrorum amicorum fidelissimus iustitie sue detrimentum patiatur, uel persone opprobrium qualibet occasione incurrat. ualete, et quod uobis placuerit, litteris significate.



81 EPISTOLA XXIII.

Charissimo domino suo et dulcissimo amico, Goffrido uenerabilis uite Carnotensi episcopo, frater Goffridus a Deo salutem, et a se pure dilectionis seruitutem.

Audiuit paruitas nostra de uestra magnitudine, quod sine admiratione audire non potuit. Frater  unus ex nostris, sicut nobis retulit, olim ad uos uenit, querimoniam facturus de Ursione filio Niuelonis, cuius dimidium clamorem uix audire dignatus, quod a fratribus nostris excommunicati uestri suscipiebantur, ei opposuistis. Hoc non a uobis, sed ab alio inuentum credimus qui, quasi Susannam criminatus, testimonium protulit falsitatis. Absit enim a sinceritate fratrum nostrorum tanta Christi iniuria, et ecclesiastice iustitie tam detestabilis sepultura! Ipsi enim Dei iustitiam sepelire non nouerunt; sed ubi mortuam agnoscunt, suis orationibus conantur suscitare. De predicto Ursione, et de Pagano Niuelonis fratre, honeste uite Pater, conquerimur, quorum unus, Ursio scilicet, post multa alia mala, que iam nobis fecit, mille oues et quatuordecim boues  nobis abstulit. Paganus uero molendina nostra, que apud Pisostum  habebamus, igne cremauit. De monachis Maioris Monasterii apud bonitatem uestram multoties proclamauimus, et ut clamor noster nobis proficiat, multum suppliciter uos rogamus. ualete



82 EPISTOLA XXIu.

Bono domino et precordiali amico Goffrido honorabilis uite episcopo, frater Goffridus quidquid a Deo anime fideli datur salubrius.

Optime nostis, Pater optime, de comitissa uindocinensi me apud paternitatem uestram conquestum fuisse. Postulans adhuc rogo, et rogans postulo sepe quesitam de domina illa iustitiam. Mihi uestra bonitate mandastis, quod inter me et illam aut  placitandi  , aut concordiam faciendi respectum usque ad festiuitatem  sancti beati accepistis. Dei domini bona gratia, cum omni Christiano pacem Christi et concordiam habeo, et satis desiderarem  habere concordiam cum domina illa, sed semper est discors eius concordia. Ego tamen aut uobis mediatore uolo concordiam, aut uobis iudice queso iustitiam. uerbo et scripto, ne causam nostram agerem sine iudicio uestro, mihi interdixistis, et merito. Omnino enim iniustum est, et sacris canonibus, sicut ipse melius nostis, penitus obuiare uidetur, ut ecclesiastica causa seculari  et peregrino iudicio terminetur, et quod uos et uestros facere decet, aliis, etiam personis ecclesiasticis, concedatur. Hoc si fieri posset, Ecclesia uestra damnum pateretur, et sui iuris et honoris perderet plurimum. Ecclesie etenim uestre gloriam alteri dare, nec sanctitatis genus est, nec religionis membrum. Hoc etiam bene nostis, dilectissime, quod  seculares 83 homines sua consuetudine sancte Ecclesie auctoritatem conantur annullare. Et cum eis in modico occasio cuiuslibet consuetudinis contra ecclesiastica iura conceditur, hoc deinceps omni tempore sibi uindicare nituntur. Sic qui hoc facit contra suam Ecclesiam, mundialem suscitat rixam, et cum aliquando aliter facere uoluerit, secularis tempestas non patitur. Dilectionem itaque uestram ad locum nostrum, imo uestrum, uenire humilitas nostra multum precatur, ad nos uestre sanctitatis seruos predicto termino accedere discretio uestra non pigritetur. Quod si uobis tunc non licet, uel displicet, alius terminus inter me et comitissam, loco mihi et sibi securo, a uobis ponatur, ubi aut uestro consilio concordiam faciamus, aut uestro  iudicio Ecclesia nostra iustitiam consequatur. ualete.



EPISTOLA XXu.


Dilectissimo domino et Patri Goffrido catholice uita pontifici, frater Goffridus pro Christo carcerem, exsilium, uel mortem non timere, nec ea que sunt his contraria, iustitie et ueritati qualibet occasions preponere.

Aduersitatem siquidem uestram audiuimus, quam ueraciter facimus nostram totis uisceribus, et quia sine uobis prosperitatem habere non gaudemus, et aduersitatem 84 sustinere uobiscum optamus, diligenter et humiliter supplicamus uobis, ut si nostre humilitatis seruitio indigetis, nobis litteris significetis, quia priuatim et publice, et uoluntati et necessitati uestre nos et nostra offerimus. Non sit uobis anxiosum, dulcissime Pater, in uestra necessitate,  nostre paruitatis, imo magnitudinis seruitium suscipere, nec uestrum super hoc, sed sancti Spiritus sensum habeatis per Salomonem dicentis: Si possides amicum, in tentatione posside eum . Amicus enim in necessitate probatur, et medicus. ualete, et si quid unquam de uobis bene promeruimus. nobis in uestra necessitate non parcite.



EPISTOLA XXuI.

Goffrido honorabilis uite Patri Carnotensi Ecclesie a Deo dato pastori, frater Goffridus et perpetuam salutem a Domino, et a se debite dilectionis seruitutem.

De monachis Maioris Monasterii sepius conquesti adhuc conquerimur, qui sagittis rapine et secularis  uiolentie in nobis assidue iaculantur. Decimam, quam fratres nostri a primo abbate monasterii sui  pacifice tenuerunt, et de qua eis, uobis  presente, obtulimus iustitiam, contra interdictum uestrum, cum gladiis et fustibus, quasi etiam Herodianis adductis secum, nobis auferunt, et alteram etiam, quam antea non auferebant, et sic nobis mala que possunt, faciunt; et que faciunt, licere putant. uos eis uerbo, et eorum 85 abbati  scripto interdixistis, ne ulterius caperent decimam illam, eosque admonuistis, ut uenirent in curiam uestram, inde habituri omnem iustitiam. Ipsi uero uerbi et scripti uestri pariter contemptores, magis ac magis nos infestare conantur, et uestram auctoritatem persequi, et uobis derogare uidentur. Unde paternitati uestre humiliter supplicamus, quatenus ex aduerso ascendatis, et murum pro domo Isrel inobedientibus opponatis; quod nobis necessarium,  et uobis honorificum esse minime dubitatis. Mirari tamen nec possumus, nec debemus, si in nos et in uos quasi in arido hoc faciunt, qui in uiride lignum , in pastorem scilicet proprium Turonensem archiepiscopum  , sulfureo igne quondam exarserunt, nec male accensum sulphuris ignem postea exstinxerunt. Quos utinam superbi Saulis mors digna, et Marie sororis Aaron lepra, atque Iude peruersi discipuli pena deterrerent, et sic mortua in ipsis superbia, que mater est et nutrix totius iniquitatis, et maxime cupiditatis, a monastice fraternitatis infestatione desisterent, nec pontificalem, ut Iudas Christum, persequerentur dignitatem, nec pontifici, sicut Maria Moysi, derogarent. ualete. Iustitia uestra nota sit omnibus  hominibus, et amplius nobis, qui amplius indigemus.



86 EPISTOLA XXuII.


Domno Goffrido glorioso Carnotensis Ecclesie episcopo, frater Goffridus uindocinensis monasterii qualiscunque seruus, sue bone consuetudinis obsequium, et pure dilectionis affectum.

Semel et secundo scripsit uobis dominus uester et noster papa Calixtus  , precipiens, ut nobis de his, qui in episcopatu uestro nostra auferrent, iustitiam faceretis. Quesiuimus eam de Herueo de Scalis, et de duobus presbyteris, et adhuc habere non possumus. Rogamus iterum ut secundum domini pape preceptum de predictis hominibus nobis iustitiam faciatis. Parati enim sumus ante uos loco opportuno et tempore competenti uenire, quod  iustum fuerit accepturi, et de fratribus nostris, quibus crimen sacrilegii intenditis, quantum iustitia dictauerit, et apostolice sedis permittit auctoritas, responsuri. In hoc tamen non noctes, secundum consuetudines laicorum  sed secundum instituta canonum, inducias postulamus. Nolite iudicare personaliter. Domini uerba sunt hec: Nemo recte in iudicio personam accipit alienam, nisi prius accipiat suam. Certe non plus in concessione ornamentorum sacerdotalium  ab apostolica sede abbatibus indulgetur quam illi qui sine uite meritis et ordinibus sacris  episcopus eligitur. Si cuilibet retractare 87 placet quod Romanus pontifex facit, et in eum qui soli celo innocentiam debet, os ponere presumit, et illud retractare  placeat, quod illum magis intuitu misericordie, quam censura iustitie respexit. Acephali non sumus   quia Christum Saluatorem caput habemus, et post ipsum, Romanum pontificem. Hoc caput habuit monasterium nostrum in initio sui, et habebit, Deo auxiliante, usque in finem seculi. Professionem, quam obiicitis  , a sancte memorie papa Urbano, predecessoris uestri tempore, irritam penitus factam in hec uerba noueritis: »Urbanus episcopus, seruus seruorum Dei, uenerabili congregationi uindocinensis monasterii, salutem et apostolicam benedictionem. Relatum nobis est quod Carnotensis episcopus a carissimo filio nostro Gauffrido uestro abbate, in consecratione, quam accepit ab eo, professionem extorserit. Quam quia contra Romane Ecclesie auctoritatem factam agnouimus, abbati quidem nos misericorditer huiusmodi  noxam indulsisse noueritis, professionem uero ipsam ita annullamus, ut nullas penitus uires obtineat. Insuper etiam, ne abbas monasterii uestri deinceps episcopo professionem faciat, et nostre auctoritatis priuilegio firmatum est, et presentibus litteris prohibemus.  Si quis autem in posterum contra hec uenire tentauerit, a sancte ecclesie liminibus arceatur, et maneat excommunicatus, donec resipiscat, et Romane Ecclesie satisfaciat.« Datum Rome uIII Kalend. Decembris. 88 Hoc ipsum dominus papa Paschalis  sua auctoritate firmauit. Quod super quemlibet uindocinensem monachum  nulli episcopo potestatem aliquam exercere liceat, ab ipso eodem felicis memorie papa Urbano hoc modo prohibetur: »Urbanus episcopus, seruus seruorum Dei, omnibus sancte et apostolice Ecclesie filiis, salutem et apostolicam benedictionem. In Aruernensi concilio residentibus nobiscum Galliarum episcopis, preceptum, et Rome postea presenti decreto firmatum est ut nullus episcoporum uel archiepiscoporum  super quemlibet monachum uindocinensis monasterii potestatem aliquam exercere presumat. Monasterium enim ipsum, et fratres eiusdem loci ita specialiter sub apostolice sedis defensione, ac Romana libertate positi sunt ut nulli  omnino hominum, nisi Romano pontifici et eorum abbati, in ipsis potestatem aliquam aut dominationem liceat uindicare. Si quis autem ista temerare scienter presumpserit, excommunicatus maneat, nisi resipuerit, et Romane Ecclesie satisfecerit. Datum Rome, II Kalendas Aprilis.« Priuilegia sancte Romane Ecclesie, quibus monasterium nostrum munitur, uobis uidenda sepe obtulimus. Sed quia sublimitas uestra distulit uidere, uel noluit, quedam ex ipsis uestre dilectioni transcripta mittimus, ne deinceps quasi ex ignorantia contra apostolice 89 sedis benignitatem brachia erigatis, que uos et nos creauit, non nostris meritis, sed sua gratia. ualete in Domino semper.



EPISTOLA XXuIII.

 Bono domino et pio Patri Goffrido, laudabilis uite episcopo, frater Goffridus, quidquid haberi uel mandari potest salubrius.

Dum apud Bonam uallem  uos et nos simul essemus, pre amaritudine animi perturbati, presens dicere nolui quod absens uobis scribo, ne uos  merito teneam suspensum, qui me immerito habuistis suspectum. Animus quippe meus iuste fuerat perturbatus, quia mala pro bonis, odium utique pro dilectione mea sentiebam mihi retribui, retributionem uidelicet, quam Deus nec nouit, nec docuit. Quidquid seminatores discordiarum subpungant uel mussitent, presentes littere non fabularum relationem, sed puram loquentur ueritatem, me uidelicet nichil unquam contra uos, uel contra Ecclesiam uestram a domino papa Calixto quesiisse, uel ipsum fecisse. Priuilegium quidem apud Stampas mihi fieri debuit, et scriptum fuit. Sed quia in eo quedam sunt posita, que neque Ecclesie uestre utilia, neque monasterio nostro necessaria uidebantur, in loco, quo scriptum fuerat, remansit non bullatum   . Postea uero Parisius factum  est priuilegium, in quo dignitas et honor monasterii nostri memoratur pariter et firmatur, nec in eo honor Ecclesie 90 uestre minuitur, sed augetur. Quod patet omnibus, qui inuidum oculum non habent, nec obliquo sidere res bene gestas considerare  conantur. Absit hoc a sinceritate anime mee, ut amico uel inimico aliud promptum in lingua exhibeam, et aliud teneam clausum in pectore. Illud ueraciter credatis quod in priuilegio ipso nulla contra Ecclesiam uestram, uel de Ecclesia uestra facta est mentio. Quod si dominus papa aliquid de suo nobis contulit, nec uobis quod uestrum est abstulit, uos dominum nostrum et precordialem amicum inde letari desideramus. Sed si inimici nostri inde lugent et contristantur, nos idcirco quod apostolica auctoritate firmatum est, atque sub anathemate ligatum, nec possumus soluere, nec debemus. ualete, et si bene locutus sum, et bene operatus, testimonium perhibete. Non enim contra memetipsum facere consueui, nec nostram mordere linguam, cum  loqui debui.



EPISTOLA XXIX.

Bono domino et suo uiscerali amico, Goffrido laudabilis uite episcopo, frater Goffridus puram dilectionem, et pure dilectionis seruitutem.

Docent nos decreta sanctorum Romanorum pontificum, Leonis uidelicet  magni, Symmachi  , Felicis  , Gregorii  , Hormisde  , Sixti  , Eusebii  , nullum suis rebus exspoliatum, uel a propria sede pulsum, in aliquo 91 iudicari, uel ad concilium debere uocari, donec omnia que sibi ablata fuerunt ex integro restituantur; que tanto tempore possideat, quanto ea amisisse cognoscitur. Si quis dicit non ad iudicium cause, sed ad iudicium inuestiture exspoliatum posse uel debere  uocari, claues sancte Ecclesie agitare et leges catholice et apostolice sedis uiolare conatur; quibus prohibitum est ne quilibet exspoliatus uocetur ad iudicium, siue in aliquo iudicetur. Si igitur exspoliatus in aliquo iudicari non debet, manifestum est, nec super hoc ullatenus rationabiliter dubitari potest quod non solum iudicium cause et inuestiture ab exspoliato remouetur, uerum etiam nulla contra eum iudicii uocatio fieri permittitur, quoniam inane esset et uacuum eum ad iudicium uocari cui in nullo iudicari conceditur. Preterea nouimus, qui presentes eramus, dominum papam Urbanum, in Aruernensi  concilio  super hoc diffinitam, et ab omnibus qui aderant episcopis et abbatibus laudatam dedisse sententiam, ut quicunque sine uocatione et iudicio exspoliarentur, etiam sine uocatione et iudicio inuestirentur. ualeat dominus meus, et uigeat, et sic sanctarum Scripturarum ueritate pascatur ne cibo indigeat alieno, qui sepe famelicum facit, et neminem satiat.



92 EPISTOLA XXX.

Goffrido uenerabili episcopo, frater Goffriaus, salutem et benedictionem.

Leges Romanorum pontificum exposuistis, que uestra expositio magis exspoliandi uestitos occasionem prebere noscitur, quam inuestiendi exspoliatos, dum exspoliatores defendere nititur. Licet ipsa mihi  minime placuisset, forsitan tacuissem, nisi aliter exponi et teneri ab apostolica sede uidissem et audissem. Bone memorie dominus noster papa Urbanus, non in occulto, sed in generali concilio, adiudicauit eos absque iudicio et uocatione debere inuestiri qui sine iudicio et uocatione sunt exspoliati, ne sub occasione uocationis et iudicii interueniret dilatio, et per dilationem aut diuturna, aut sempiterna maneret exspoliatio. Leges itaque istas exposuit sedes apostolica, que illas dedit, et legum datores iure debent esse legum expositores. Hoc utique et in uetere, et in Nouo Testamento reperitur. Nam leges dederunt Christus et Moyses, et exposuerunt. Si qui uero post ipsos legum expositores dicuntur, in hoc tantum sunt recipiendi, ubi nichil peruersum, nichil eis sensere  contrarium. Eodem spiritu  , quo dictante et lex prima per Moysen data est et per Christum secunda, sancta apostolica sedes leges, quas canones appellamus  , dedit et ipso inspirante exposuit. Si quis igitur apostolice sedi, 93 que leges canonum dedit, in canonum expositione contrarium sentit, non sapit, quicunque est ille, sed desipit, et quia suo spiritu loquitur, non cultor, uel expositor diuine legis, sed insidiator et oppressor indubitanter agnoscitur. Olim Carnotensis Ecclesia boues et oues, uel quecunque Ecclesiarum prede si caperentur, reddi aut recredi  faciebat, aut statim  in rapinarum auctores ultionem ecclesiasticam exercebat. Nunc autem Ecclesia Dei quinquagenaria possessione sine ultione priuatur, et uocatur ad iudicium, que sine iudicio et uocatione, seu qualibet reclamatione exspoliata dignoscitur. Hoc sanctus Eusebius  non docuit, cuius sententia minus sapientis, quam ipse fuit, expositione non indiget; qui exspoliatum ad iudicium uocari penitus interdixit. Et beatissimus doctor et martyr Cyprianus dicit rem manifestam non dilatione consilii, uel disceptatione debere differri. Et Damasus papa  exspoliatis que ante possidebant prius ex integro reddi, et postea respondere precepit. Qui exspoliato, que ante possidebat primitus reddi, et eum postea respondere admonuit, preposterum ordinem in Ecclesia  fieri non permisit, ut uidelicet prius ad iudicium uocaretur exspoliatus, et post iudicium inuestiretur. Item ex Africano concilio: Si quis absens exspoliatus est, quidquid et a qualibet persona ablatum fuerit, sine omni dilatione reddatur. Qui omnem dilationem prohibuit, exspoliatum ad iudicium uocari non permisit, cum ipsa iudicii uocatio 94 sine dilatione fieri non possit. Ego siquidem absens exspoliatus fui; sed me priuata causa non absentauerat, sed domini pape obedientia. De exspoliatis, sanctorum Patrum plures sententias protulissem, nisi timerem paginam facere longiorem. Unum tamen propono, quod expono, ecclesiasticum scilicet rigorem immutari posse malignitate odiorum. ualde dura et pertinax est indignatio, que aut culpabilem humiliter  culpam agnoscere, aut inculpabilem se rationabiliter excusare non patitur. Hoc permaxime ab illis fit qui aliorum humilitate superbiunt, et dominatione, non miseratione gloriantur. Charissime Pater et domine, per prime regenerationis, et per monastice religionis sacramentum ueterem exuisse hominem, et induisse nouum me profiteor, sed postea ueteris uestigia secutus, nouum offendisse me non diffiteor. Nam contra uite merita ordinatus leuita  , deinceps uero, non quidem sapientie doctrina, abbas factus, et Rome presbyter consecratus, in sancto et sacro ordine de mea minus quam debui, et de aliorum salute sollicitus fui. Me miserum, me infelicem prorsus confiteor. In hoc tamen miseratio diuina me seruauit, quod neque Ecclesiarum, neque  ecclesiasticorum honorum occultus fui uel publicus emptor. Nulla ratione ab illa arbore uolo euelli, imo desiderio desidero eius radicem colere, et illius qualiscunque ramulus fieri quam a Patre celesti plantatam cognouero. Si ille timendus est, ille cauendus, quod bene dixistis, qui per pacis imaginem 95 decipit; ille ualde diligendus est et honorandus  qui per caritatis ueritatem dilexit, nec sua tantum ei quem amicum credebat in sua necessitate exhibuit, sed etiam per semetipsum magna humilitate seruiuit. Qui debita etiam inimico ecclesiastice equitatis auxilia memorauit, seruitia sibi exhibita cum magne dilectionis obsequio silere non debuit. Tutius est enim aliorum beneficia publicare quam sua, ne forte in presenti seculo recipiat mercedem quam recipere debuerat in futuro. Qui bene uigilauit et uigilat, ut melius uigilet, admoneri debet. Nam qui bonus est, admonendus est ut melior fiat. Qui tamen aliquando bene uigilauit, etiam quando uoluit, obdormiuit, et qui uoluntarie subuenit, iterum quando uoluit, subuenire distulit. Ducentas etenim libratas  , preter amissas possessiones et consuetudines  rebus nostris uiolenter impressas, in uestro episcopatu, uestro in tempore, nobis apud uos conquerentibus, monasterium nostrum perdidit: unde postea quod ualeret solidos sexaginta, recuperare non potuit. Nec uos idcirco pulsatum aliunde uel coactum existimo, si dominus papa  apud reuerentiam uestram apostolice sedis iniuriam deposuit, quam silere non debui, nec silebo, et quam ipse per semetipsum iuste uindicare potuisset; et adhuc, si necessarium fuerit, Deo auxiliante, uindicabit. Ille, inquam, uehementer est ingratus gratie 96 Romane Ecclesie, si ei obedire dissimulat; pro quo ipsa censuram iustitie quasi ignorare uoluit, et eum respexit solo intuitu misericordie. Nec bene seruat Romanum pontificem iuratum fidelitatis sacramentum,  qui suum ei auferre machinatur alodium. Si legatus apostolice sedis  , sicut scripsistis, ne nobis faceretis iustitiam, precepit, contra constitutionem Dei, et domini pape preceptionem fecit, et in seipsum suam ipsius sagittam retorsit, dum potestati, pro qua sibi obeditur, obedire prohibuit. Nam cum aduersus potestatem, qua sibi precipere conceditur, precepit, precipiendi potestatem amisit. Priuilegium enim, quo quisque utitur, meretur amittere  , qui sibi concessa abutitur potestate. Ille ueraciter sibi concessa potestate abutitur, qui occasione legationis Romani pontificis contra Romanum pontificem agere conatur, sed, dum contra torrentem brachia erigit, frustra fatigatur. Et angelo quidem male contigit, qui Deo equari uoluit; et legato, qui  ipso pontifice Romano maior uideri concupiscit, male continget; qui, dum plus fieri appetit quam apostolicus, apostaticus fiet. Et quoniam, sicut dicitur, in ipso precessit quedam elatio reprimenda, ut uidelicet de domino papa, carissimo Patre nostro, cum quodam episcopo, quem Romana Ecclesia creauit ex nichilo, peruerse loqueretur, ab Ecclesia Dei  respuendus esset et detestandus, ut uel sic posset agnoscere quam graue sit in eum qui soli celo innocentiam debet os ponere. 97 Nouit preterea uestra dilectio quid magistro debeatis, et quid discipulo. Nam secundum Saluatoris testimonium: Non est discipulus supra magistrum , neque apostolus maior eo qui misit illum. Si uero pro domini pape obedientia mihi iniuria redditur, letor non mediocriter et delector pro tanto domino iniuriari, pro quo non solum quamlibet iniuriam sustinere, sed etiam pro ipso crucem portare paratus sum; a cuius sancta obedientia et fidelitate nemo unquam uiuum uel mortuum me poterit separare. Cum Niuelone non causam agendam apud Carnotum, sed terminum audientie de inuestitura, uestro consilio  inductus, non nostra ductus uoluntate suscepit, quod totum occasione uestra credidi et credo preteriisse. Nam dum adhuc apud Bonamuallem essem uobiscum, dixistis, quod Carnotum me minime conducere poteratis, et ideo utile, imo necessarium erat ut terminum mutaretis et locum, sicut fecistis. Per Hugonem etenim decanum uestrum  mihi postea mandastis ne termino inter me et Niuelonem statuto Carnotum uenirem, quia ibi adesse non possetis. Preterea per fratres nostros Paganum et Galterium usque ad Rogationes uos ad partes nostras uenturum significastis, ubi secure et certo die de inuestitura tractaremus, et interim Niuelonem, ut nos inuestiret, rogaretis. Exspectauimus quidem terminum, sed neque uos neque aliquem ex parte uestra uidimus,  et adhuc exspoliati, et 98 multiplicis dilationis pondere pregrauati, ut inuestiamur, et domini pape preceptum obseruetur, diligenter rogamus. Alioquin cum Naboth Isrelita, et plebe Isrelitica aduocatum de celo, ut nobis subueniat, imploramus.



EPISTOLA XXXI.

Dilectissimo Patri et domino Goffrido, honorabilis uite episcopo, frater Goffridus pure dilectionis affectum pariter et effectum.

Nescio cuius suggestione et consilio mihi sepius dixistis in hoc anno, quod Ecclesie uestre non tollerem quod habuit, et habere debet in monasterio nostro. Et ego uobis iam dixi, et scripto presenti adhuc dico, quod Ecclesie uestre quidquam tollere nec possum, nec uolo; imo illam, et in tempore uestro  maxime, diligere et honorare toto corde desidero, si malignitas inuidorum permiserit; si non amplius, non tamen minus quam quilibet predecessorum nostrorum ante me fecerit. Et quidquid Ecclesia uestra in creatione monasterii nostri sibi in ipso reseruauit, uel deinceps iuste et regulariter habuisse  dignoscitur, non contradico, sed concedo et, quandiu uixero, uelint nolint angeli discordiarum, diligenter obseruabo. Iniustum est enim et impium, quod iusta et pia dispositione bonorum predecessorum uestrorum et fundatorum monasterii nostri 99 factum et per ipsos irre tractabili apostolice sedis auctoritate firmatum nouimus, uiolare. Ea que ab antecessoribus uestris nobis sunt scripta, uobis Andegauis monstrare uolui, sed uos non habuistis spatium uidendi. Ibi enim precepta et priuilegia iam per tres annos reseruantur, propter superfluitates aquarum, que armaria nostra, que sunt uindocini, adeo inundauerunt et aquosa reliquerunt, quod ex parte libri nostri, qui ibi fuerant, perierunt. Et quoniam ad presens partim corporis infirmitate, partim  monasterii necessitate detentus, uindocinum fortassis uenire non potero, rogo suppliciter ut domnum Bernardum, et domnum Rainardum, uel eorum alterum ad nos mittatis, et ego eum a uindocino usque Andegauim conduci faciam et ad uos reduci qui nostra uideat scripta, et ad uos, si placet, reportet transcripta. uobis iterum, si quesieritis, quando uindocinum uenerimus, ea libenter monstrabimus. Ibi, Deo auxiliante, uidebitis unde reprimi debeat importuna loquacitas emulorum, qui, suorum uentositate uerborum, tempestatem suscitare conantur in tranquilla mente bonorum.



100 EPISTOLA XXXII.

Dulcissimo domino et amicorum precipuo, Goffrido uenerabilis uite episcopo, frater Goffridus dictus  abbas, et omnis congregatio uindocinensis monasterii, quod possunt, quod sapiunt, et seipsos.

Bene, imo optime, carissime Pater, de iustitia nobis facienda precepit uestra dilectio; sed quod bene preceptum est, non est bene seruatum. Theobaldus enim de Grauia homines excommunicatos, quos suos esse negabat, secum habet ad mensam et in seruitio suo: quod nouerunt multi, et fortassis domnus decanus non ignorat. Preter ista et multa alia damna domnus Ioannes filius comitis uendocinensis  et cum eo quidam uauassores  milites de Castro uindocini, quamdam optimam obedientiam nostram adeo depredati sunt et deuastauerunt quod necesse est monachos, qui eam inhabitabant, et cultores eius discedere, eamque in solitudinem  redigi. Hoc nouit domnus decanus uester. Locutus est inde cum comite, nostra admonitione. Sed comes nichil penitus fecit quod nobis sit utile. Unde dilectioni uestre humiliter supplicamus, ut quod contra nos actum est, et quotidie pessime agitur, sic corrigatis, quatenus malefactores nostri,  parochiani uestri, et ablata nobis restituant, et quietos deinceps nos esse permittant. Bone et pie 101 domine, tot et tantas pressuras, tribulationes et angustias a uindocinensibus hominibus nobis illatas, quarum etiam partem presentibus comite et hominibus eius, uobis diximus, ultra sustinere ulla ratione non possumus. Inter cetera, que contra nos eorum intolerabilis rabies egit, homines B. Martini, et Sancti Launomari captos et ligatos, nuper in unam de obedientiis  nostris adduxerunt, et ibi  eos, quandiu placuit, tormentauerunt. Rapuerunt que erant in domo, et monachorum claustra carcerem fecerunt captiuorum. Hac itaque nimia et inaudita necessitate cogente, dominus papa a nobis requirendus est. Cuius auctoritate et consilio oportebit nos aut mutare locum, aut in loco que decet monachos quietem habere. Horum alterum necessarium imminet, uel nos ab inuicem separari et ad alia monasteria transmigrare.



102 LIBER TERTIUS.



EPISTOLA PRIMA.


 Goffrido Andegauensium episcopo  , domino suo et amico, Goffridus uindocinensis monasterii indignus minister, salutem.

Litteras uestras accepi, quibus nullo modo credidissem, nisi eas sigillatas sigillo uestro uidissem. Ibi enim dicitur uos electioni Petri Bellilocensis  consensisse, et ideo nunc necesse habetis ut eum in abbatem consecretis. Quod si ita est, paruitatis nostre consilio super hoc amplius non indigetis, quippe quia rem iam factam habetis. Tamen si placet et bonum uobis uidetur, ut ad hoc me exspectare dignemini, termino quo mandaueritis ad uos ueniam, et quidquid melius consulere uobis 103 potero minime dissimulabo. Unum tamen uobis celare nec possum, nec debeo, quod cum Guillelmo communionem  habuerit et habet excommunicato nostro. Quem, quia res Ecclesie nostre subtraxerat et fratri suo contulerat, in quantum fas est et ecclesiastica censura exigit, excommunicaui. Quod Petrus idem non ignorat. ualete, et quod secundum Deum de eius promotione facere potestis, hoc facite.



EPISTOLA II.

Rainaldo Andegauorum episcopo  , domino suo et precordiali amico, Goffridus uindocinensis monasterii humilis seruus, salutem et in aduersitate constantiam.

Si Scripture sacre firmiter credimus, scimus ueraciter episcopum non esse, qui timet exsilium, dolorem, uel mortem, aut qui ea, que sunt his contraria, equitati anteponit. Nolite igitur in defensione  sancte Ecclesie  deficere; nolite consiliis eorum  qui carnaliter uiuere uolunt, aurem cordis inclinare;  nolite a uia iustitie pedem retrahere, ne incidatis in Satane muscipulam, in qua capiatur anima uestra, ubi pereat, et sine fine, quod Deus abnuat! torqueatur. Propterea uerendum uobis est ne de incepta iustitia in conspectu hominum uilescatis; quod utique erit, si defeceritis. defectione uestra Ecclesia Dei, que casta et libera uobis commissa dignoscitur, meretrix efficietur et ancilla. Si autem constanter egeritis, si inceptam iuste iustitiam 104 optimo fine consummaueritis, totius fortitudinis et sanctitatis exemplum relinquetis uestris successoribus; et gloria et pax uobis erit, et Ecclesie uestre dilectioni commisse castitas multiplicabitur et libertas. Si quis uero amore pecunie sue, uel cuiuslibet rei occasione, uobis suggerit ut deficiatis,  dicite sibi: Si quis est Domini, iungatur mihi ; et quia esurientes et sitientes pecuniam minime iusti sunt apud Deum, sed qui diligunt iustitiam et odio habent iniquitatem, isti satiabuntur. Ego sum ille, certissime credatis, qui anxietates et tribulationes uestras meas facio affectu compassionis, et aduersariis Ecclesie Dei uobiscum resistere opto, etiam, si necesse fuerit, usque ad effusionem sanguinis.



EPISTOLA III.

Rainaldo excellentissimo episcopo, Goffridus uindocinensis monasterii humilis seruus, salutem cum pure dilectionis affectu.

uir uite uenerabilis archidiaconus uester Hubertus  , qui uos multum diligit, nec me multum,  ut arbitror, odit, de uestro honore, et nostra utilitate  sollicitus, cum audit que nos a mutua caritate debeant separare, statim aut per se, aut per nuntios suos omnem culpam in animam meam transfundit, adeo me increpans, quod uerbera uerborum suorum uix sustinere ualeo patienter. Nouissime autem diebus istis ita gladio oris sui uiscera mea penetrauit quod 105 in eis nichil pene sanitatis reliquit. Asserit sibi dictum, nescio a uobis, uel a quo de uestris, me in concilio, non quidem manifeste, sed in abscondito, contra pacem et salutem uestram fuisse locutum. Si uos dicitis, uerba uestra refellere non audeo, quia episcopus estis. Alter uero quicunque super hoc se fecerit assertorem, ueniat palam, et sue falsitatis me inueniet ueridicum correctorem. Contra magnitudinem uestram, sicut dixi, proferre  quidquam nec possum nec debeo. Sed unum tamen firmiter teneo, quod in legibus criminosum habetur, amicum causari immerito, illum presertim, qui eos qui se diligunt colere nouit ualde feliciter, et cui semper uerecundum exstitit de emulis suis quidquam suggerere latenter. ualete.



EPISTOLA Iu.

Rainaldo magno et glorioso episcopo, Goffridus uindocinensis monasterii seruus, pure dilectionis affectum.

Quidam seruus Ecclesie nostre, quem, propter sacrilegium quod fecerat, a seruitio nostro diu remoueramus, questionem quamdam sinistra admiratione dignissimam nobis proposuit, postquam a uobis recessimus. De duobus uiris loquebatur, quorum  unus monachus, alter episcopus dicebatur. Episcopus ad locum monachi ueniens, cum ipso hospitari uoluit; quem monachus cum gaudio et honore suscepit, nec sua tantum 106, uerum etiam seipsum in episcopi seruitium tota dilectione exhibuit. Monachus episcopum ibi diutius manere uoluisset, si episcopus consensisset. Ille recessit; recedenti monachus unum de famulis suis associauit, qui sibi, quandiu uoluit, seruientis expleuit officium. Episcopus cum famulo locutus, cepit ab ipso innocentis hospitis uitam non approbando, prout dignum fuerat, sed reprobando inquirere, et, quibus poterat uerbis, uas caritate plenum conabatur incrustare. Quibus auditis, respondimus hoc esse nouum sceleris genus, et in noui sceleris facto, maiorum necesse erat  uti consilio. Unde uos precipue interrogare uolumus, et quid super hoc sentiat uestra magnitudo, audire desideramus. Nostre autem paruitati uidetur quod non erat omnino episcopus qui tante prauitatis sectabatur opus. Nec circa proximum se diligenter habebat, post cuius cibos tam nequiter eructabat.



EPISTOLA u.

Rainaldo egregio Andegauorum episcopo, Goffridus uindocinensis monasterii qualiscunque seruus, humilitatem, patientiam ac benignitatem diligere, et ea que sunt his contraria odio habere.

Magistra Scripturarum auctoritate didicimus, presul in Christo carissime, nullum Christianum  debere, multo minus igitur Domini sacerdotem, malum pro malo reddere, uel qualibet occasione proprias iniurias 107 uindicare. Cum itaque reddere malum pro malo, et suam uindicare iniuriam sit periculosum, malum pro bono reddere, uel diligenti se proximo sine causa iniurias irrogare, minime dubitatur damnosum. Hec idcirco, uir uenerabilis, proposuimus, ut, si in altero horum, uel, quod est grauius, in utroque peccauimus, peccatum non erubescamus corrigere, quod utiliter uitare debuimus. Diuina gratia, magis quam nostris meritis, Dei Ecclesie prelati sumus. Quod si in tanta positi dignitate alter alterum odio habens delinquimus, non solum nostras lampades non illuminamus, uerum etiam aliorum ardentes sinistre operationis exemplo exstinguimus.  Cumque trabem portamus in oculo nostro, festucam considerare non possumus in alieno. Si quando bona que nouimus, hominibus loquimur, non sequuntur uerba que audiunt, sed sola que conspiciunt exempla prauitatis imitantur. Pronior est enim ad imitationem mali humana fragilitas; que si nostris moribus, quod absit! destruitur, eius sanguis nobis a Domino requiretur. Quapropter non odibiliter nobis agendum est, dilectissime, quos magis prodesse quam preesse decet, et de reddenda ratione animarum nostre fidei commissarum plurimum esse sollicitos. Et quoniam sanctitatis nomen et ordinem accepimus, cecos illuminare, non eos qui uident, excecare debemus; dum nos inuicem, quod criminaliter peccare est, odio et lingue gladio  prosequimur, pro luce tenebras mundo relinquentes, populum, qui per se nimium 108, ut diximus, pronus est ad peccatum, cum periculo animarum nostrarum ad peccandum amplius incitamus. Certe in minimis Dominum grauius exacerbamus peccatis, quam populus faciat in summis. Nam pene tanta distantia est inter peccatum pastoris et peccatum populi, quanta distantia fuit inter peccatum angeli et peccatum protoplasti. Unde ueraciter dictum est quod maiori reatu ab eo delinquitur qui potiori honore perfruitur, et grauiora facit uitia peccatorum sublimitas dignitatum. Non ergo nos pigeat alterum alteri humiliari, quia scriptum est: Quanto magnus es, humilia te in omnibus . Et qui se amplius  humiliauerit, illum Deus promisit, qui neminem decipit, amplius exaltari. Si alter de altero uictoriam habere desiderat, illam que secundum diabolum esse dignoscitur, uictoriam queret. Humilitate, patientia, benignitate uincere, uictoria Dei est; superbia, impatientia, ac malignitate superare, uictoria diaboli. Ex his duobus timeamus quod damnat; et quod coronat totis uisceribus amplectamur, et ad caritatem que operit multitudinem peccatorum , quidquid ab illa separat contemnentes, reuertamur, sine qua ceteras uirtutes habere damnabile est, et cum qua non habere alias, ueniale.



109 EPISTOLA uI.

Rainaldo, honorabilis uite episcopo, Goffridus uindocinensis  monasterii minister indignus, quod amanti patri deuotus filius, et bono domino fidelis seruus.

Nouerit bonitas uestra, Pater optime, seruum seruorum uestrorum Andegauim super equam uenisse: nec dedignatus est Andegauim uenire super equam, qui nouit Saluatorem suum et omnium Hierusalem uenisse super asinam. Sibi quidem non magna facultas ueniendi inerat, uel uoluntas; sed traxit illum epistole uestre formositas quem asperitas temporis retinere non potuit, uel quelibet sua necessitas. uenit itaque, et multum fatigatus uenit. Quid mirum? qui indesinentes pluuiarum inundationes, ac paludum repercussiones sepius usque ad oculos ipsos sustinuit. ualete, et tantus labor, quem, ut estimo, uestrum facitis compassionis affectu, quanta sit requie  dignus, considerate.



EPISTOLA uII.

Rainaldo, uite laudabilis episcopo, domino carissimo et cordiali amico, Goffridus uindocinensis monasterii humilis seruus, ex aduerso diligenter ascendere, et pro domo Isrel fideliter murum opponere.

Pater dilectissime, fama uociferante sinistra audiuimus comitem uestrum  sanctam 110 Ecclesiam pretioso Dei et Domini nostri Iesu Christi sanguine a diaboli seruitute redemptam, iugo seruitutis iterum uelle subiicere, et honorabilium principium ueneratione, quam et in ueteri et in noua lege circa Domini templum olim habere studuerunt, contempta, matri, que spiritualiter eum genuit, nouis et exsecrandis consuetudinibus chartam libertatis, propriis  manibus Saluatoris scriptam pariter et sigillatam, conatur auferre. Unde, si ita est, imo quia ita esse ingemiscimus, oportet uos Christiane legis auctoritate monitum simul et munitum, eius temerarios conatus, quibus membra Christi persequitur, annullare, et quod in eo ad iniuriam uniuersalis matris filius nimium creuit, lima canonice discretionis amputare. Si uero, quod absit! sponsam Domini liberam, quam ipse uestre fidei, tanquam Matrem suam B. Ioanni custodiendam commisit  ancillam fieri uideritis, et tacueritis, quam debuissetis mortuam suscitare, diuine legis et iustitie iura sepeliens, illam penitus exstinxistis. Nullum utique Christianum gregem, multo minus igitur  gregis pastorem, decet Christi legem et iustitiam, que mortuos uiuificant, tanquam mortuum sepelire; sed hunc specialiter oportet, ut iustitie ueritatem predicans, Dei legem non sileat, et quidquid sancte Ecclesie libertatem impugnare conspexerit, iudicio et ueritate sancti Spiritus studeat expugnare. Plurima uobis scripsissemus de presenti materia, si abbatis esset officium exacerbare principem, et presumptuosum 111 non uideretur pontificem edocere. Exacerbatio tamen culpabilis non probatur, et est uenialis illa presumptio, que de odio iniquitatis et equitatis amore generatur. ualete.



EPISTOLA uIII.

Dilectissimo domino et amico, domno Rainaldo uenerabili Andegauorum episcopo, Goffridus uindocinensis  monasterii seruus, ueraciter et simpliciter in omnibus agere.

Calumniam, quam abbas B. Nicolai  in monachum suum absentem quidem, sed quem ipse absentauerat, protulerit, audiuimus; et quia crimen sacrilegii, seductionis, et monasterii sui dissipationem in eum intenderit, quoniam presentes eramus, ignorare non possumus. Ad cuius obiecta monachus, quia laicus est, non Latina, quam non didicit, lingua, sed materna respondet, et dicit in hoc tantummodo se esse culpabilem, quod abbati, ut se absentaret, precipienti obediuit. De cetero autem, sicut in hoc solum se fatetur esse culpabilem; ita se inculpabilem non refugit in curia uestra ostendere, et seductum potius quam seductorem fuisse. Quod si  uerum est, imo quia uerum esse iam ex parte cognouimus, abbas contra nos nec indignari rationabiliter, nec iuste de nobis conqueri potuit, si ueritatis causam sustinemus. Cum enim Christus sit ueritas, si in Christo manere uolumus, necesse est ut in ueritate maneamus, et pro ueritate etiam usque ad mortem, si opus fuerit, decertemus. Quod predictus abbas iam dictum monachum admonet 112, ut se reuertatur, et eum, quem sine causa publice criminatus est, sub potestate sua esse conatur, hoc canonica ratio prohibet, non precipit, nec monastica religio cogit. Absit enim ut religio monastica canonice ueritati inueniatur contraria! In secretis sanctissimi Felicis pape prioris  legitur; quod  tamen in Nicena synodo longe ante constitutum fuisse reperitur; quod si quislibet impetitur crimine, nulla detentionis custodia teneatur, sed liceat ei in omnibus liberam habere potestatem, ad repellenda uidelicet impetitorum machinamenta, et preparandas suas responsiones, atque amicorum querenda iuuamina, donec aut conuincatur reus, aut libereretur innoxius. Quod si aliter a quoquam presumptum fuerit, secundum sanctorum instituta canonum nichil erit, et uiribus omnino carebit.



EPISTOLA IX.

Domno Rainaldo laudabilis uite episcopo, carissimo domino et precordiali amico, Goffridus uindocinensis monasterii humilis seruus, salutem, cum pure dilectionis affectu.

 Mandastis, dilectissime domine, per fratrem nostrum Robertum  ut domnus Sauaricus ad abbatem Lambertum reuertatur. Quod licet a uobis bona intentione dicatur, salua tamen uestre paternitatis reuerentia, hoc dicimus inusitatum, et in toto corpore canonum non inuenitur, ut quilibet sub illius manere debeat, potestate, a quo de crimine 113 accusatur. Non uos, carissime Pater, docere presumimus, a quo melius doceri et possumus, et optamus. Et quoniam cognouimus uobis placere ut predictus frater faciat quod mandastis, ipse uestre uoluntati non refugit obedire. Hoc autem, quod satis iustum et canonicum potest uideri nec sibi ulla canonica ratione debet negari, a dulcedine uestre pietatis deposcit, et nos cum illo deposcimus, quatenus  auctoritatis uestre precepto sic in monasterio suo maneat, ne quolibet genere damnationis uel detentionis opprimatur, donec presentem habeat accusatorem, locumque defendendi accipiat conuenientem, quo blasphemiam repellere ualeat criminosam. Quod si iam dictus abbas se exspoliatum dicit, utique non mentitur, et utinam exspoliatorem suum quanto grauius posset, impugnaret, persequeretur, modis omnibus infamaret, quia sic in foueam, quam parauit proximo, primus incideret! Ipse enim se expoliauit; nam ubi apud sublimiorem personam accusauit subiectum, quod suum erat, alterius potestatis fecit. Si iterum ab eo, ad quem iugulandum de uagina mortalis infamie eduxit gladium, obedientiam exigit, desipit domnus abbas  ille, aut insanit, et apostate angeli peruersitate nititur, qui hominibus suggerit ut sibi obediant, quos ad mortem ille persequitur. Pater optime, non est  tutum male astuto pastori obedire, qui iam de exsecutione iniuncte discipulo obeditionis argumentum assumpsit contra discipulum criminose accusationis. 114 Precepit enim pastor ille crudeliter astutus oui simplici ut se quasi inter fruteta absconderet, quatenus nullo reclamante eam lupina consuetudine criminando deuoraret. Pastor ille bonus euangelicus lassam ouem uexisse legitur, non abiecisse , et quam damnatam inuenit, liberauit, non liberam condemnauit. ualete, et ualeat nobis apud uos, magne discretionis Pater, equitatis censura; decepti monachi innocentia; qua uos diligimus, cordis nostri sinceritas; et, si unquam bene aliquid de uobis promeruit, nostra humilitas.



EPISTOLA X.

 Rainaldo Andegauensi episcopo, quem in Deum diligit, frater Goffridus, purum eiusdem dilectionis affectum.

Priori nostro et domno Hamelino  dixistis, quod aduersarius aduersariorum nostrorum Romam iuistis. Preterea habebatis dispositum, quod centum libratas  Ecclesie nostre daretis, quia bene uobis seruieram, sed postea bone intentionis animum commutastis, quia contra uos multum peccaueram. Seruitium quidem scio, peccatum nescio. Nec mirum, quoniam huiusmodi peccatum in charta diaboli non inuenitur; Deus illud non odit, nec pro eo damnatur anima, nec penitentiam agit. Hoc forsitan, quod bene et sepe seruiui, peccatum mihi ascribitur, et sic malum pro bono, et odium pro  dilectione mea retribuitur. Hanc utique 115 retributionem Deus non docet, sed prohibet, et qui illam sectatur, diabolum in malitia superare conatur. Iustius enim iudicare diabolus uidetur quam ille, cum diabolus sic agat quod tantummodo mala pro malis, ille uero mala pro nobis retribuat. Ego si quidem pro seruitiis meis nullum aliud premium, nisi dilectionem uestram quesiui, uel quero; quam quidam indigne cito inueniunt, et quidam satis quidem digne eam promerentur, sed aut nunquam consequuntur, aut subito perdunt. Hoc autem dico, Deus scit, non amaro animo; et, si uobis non displicet quod minime displicere debet, detur mihi audientia; et quod dictum est uera propositione  probabo.



EPISTOLA XI.

Rainaldo prudenti et multiplici genere pecuniarum sublimi, frater Goffridus uindocinensis monasterii  humilis seruus, Christianam legem diligenter obseruare, et neminem pro assertione ueritatis odio habere.

Domno II.  fratri nostro dixistis me uobis in electione uestra  fuisse infestum. Sic magnitudini uestre loqui placuit; mee tamen paruitati satis displicuit, quod canonum regulis et sanctorum constitutionibus Patrum ibi noui esse contrarium. Nam ubi uidi unicum et singulare sancte Ecclesie ostium claudi, et aliud aliunde, per quod qui intrant fures sunt et latrones , ostium aperiri apostolicam uiolari doctrinam, sanctum 116 Euangelium penitus contemni, si mihi placuisset, Christi seruus non essem, sed diaboli. At mihi soli, sicut arbitror, pro crimine non debet ascribi, quod Stephano  decano uestro  , et personis que affuerunt, potest potius imputari. Omnes utique contradixerunt illam quam uestram fuisse dicitis electionem, et reprobauerunt. Nec immerito; nam illis inuitis et non petentibus, arreptus fuistis a uulgo, et quod ibi factum est, hoc presumptuosa et perniciosa fecit seditio. Nos autem que uidimus et audiuimus,  nec possumus nec debemus non loqui. In illa siquidem actione, imo uulgi conspiratione, quam pro electione reputatis, lex uelut inter arma siluit; uox diuina locum non habuit. Totum ibi leuitas uindicauit et uanitas, ubi mima quedam et mulier publica, que uos garruliter acclamabat, amplius potuit quam plebis maturitas, uel clericalis honestas potuerit. Hinc Ildebertus  uir religiosus, qui post metropolitanum in prouincia primus erat episcopus  , non tacuit; qui a uestra consecratione, licet a suo metropolitano uocatus  , seipsum absentauit, et exsecrationem esse potius quam consecrationem apostolica et euangelica ueritate predicauit. Bonus Maurilius  , quem uestrum predecessorem fuisse gloriamini, beato eligente Martino et presignante  Spiritu sancto, electus est et consecratus. uos autem uulgo furente et spreta canonica electione estis creatus. Frustra utique de bono predecessore gloriatur, qui sortem electionis et bonitatis, 117 quam ille sortitus est, non sortitur. Nam et alterius bonitas ei qui in crimine manet nullatenus suffragatur, et episcopus sine canonica electione  ,  est quasi arbor sine radice. Arbor autem que radicem non habet, etiamsi folia habeat, fructum ferre nullatenus ualet. Ad huiusmodi arborem Christus quidem accessit, et cum ibi fructum non inuenisset, eam maledixit . Tota utique ordinatio episcopi in sola electione consistit, et consecratione, si tamen illam electio recta precesserit. Hec autem prius per semetipsum fecit Christus, deinde uero uicarii eius. Et in apostolis quidem a Christo facta sunt, quoniam ab ipso electi et consecrati fuerunt; in aliis uero omnibus, a nullis aliis fieri licet, nisi a uicariis Christi. Sunt autem uicarii Christi clerici in electione, episcopi in consecratione. Ceteri omnes petere quidem episcopum possunt; eligere uero uel consecrare non possunt. Quicunque  igitur alio modo, quasi sub nomine pontificis, Ecclesiam uel potestatem ecclesiasticam sibi uindicare presumit, hic iam non per ostium intrat, sed aliunde ascendit, ut merito non inter episcopos computetur, sed inter fures et latrones connumeretur . Inuestituram, quam de manu laici accepistis per pastoralem uirgam, silere non debeo, nec loqui sine dolore, quod ad maiorem iniuriam sancte Ecclesie in occulto factum non fuit, sed publice. Qui autem cognoscere uoluerit quid catholica et apostolica Ecclesia de inuestitura senserit; quid docuerit, quid iudicauerit 118 et constituerit, legat in primo capitulo illius concilii, quod tempore Gregorii septimi pape factum est. Et  ibi omnes clericos, qui de manu laici inuestituram suscipiunt, hereticos uocatos, et ideo damnatos esse et excommunicatos inueniet. Licet enim alia heresis de inuestitura dicatur, alia Simoniaca; ista tamen que de inuestitura dicitur, contra sanctam Ecclesiam fortius iaculatur. Ibi enim in primis omnis ecclesiasticus ordo confunditur, quando hoc quod unicuique a suo consecratore in Ecclesia cum orationibus, que ibi conueniunt, dari debet, a seculari potestate prius accipitur. Quod sancti apostoli non solum interdixerunt, uerum etiam omnes illos, qui per secularem potestatem Ecclesiam obtinent, a Christo sibi tradita potestate damnauerunt. Et merito apostoli iudicio Spiritus sancti hanc heresim in ipso Ecclesie principio damnare decreuerunt, quam  longo post tempore ex patre diabolo nascituram esse preuiderunt. Cum igitur laico et inuestitura, et omnis etiam disponendarum ecclesiasticarum rerum facultas a Spiritu sancto, qui in apostolis loquebatur, negata sit penitus et interdicta, qui inuestituram a laico suscepit, non est iam contra apostolos tantum, imo contra Dominum apostolorum; quod sanctum est canibus exponit. Inuestitura enim, de qua loquimur, sacramentum est, id est sacrum signum, quo princeps Ecclesie, episcopus scilicet, a ceteris hominibus secernitur pariter atque dignoscitur: et quo supra 119 Christianum gregem cura pastoralis ei tribuitur. Hanc inuestituram ab illo solo suscipere debet  a quo et consecrationem habet. Illum siquidem prius oportet consecrari, deinde uero tanquam ducem Ecclesie sacris insignibus decorari. Si quis autem cuilibet seculari potestati ista licere putat, errat. Quod si defendere nititur, apostolorum doctrinam, et sancti Spiritus sensum annullare desiderat: unde hereticus esse nullatenus dubitatur. Hec preterea heresis de inuestitura, si recte perspiciatur, etiam heresis Simoniaca esse, uiua et uera ratione probatur. Nam, que secularis potestas sibi uindicare nititur inuestituram, nisi ut per hoc, aut pecuniam extorqueat, aut, quod est grauius, sibi inordinate subiectam efficiat pontificis personam? Nullus est utique laicorum, etiamsi ei liceret, qui tanta intentione annulum, uel uirgam dare desideret, nisi per  hec, que sunt sacramenta Ecclesie, temporalibus lucris inhiaret. Laicis quidem sacramenta ab Ecclesia suscipere licet, non Ecclesie quelibet sacramenta dare, annulus autem et uirga, quando ab illis dantur, a quibus dari debent, et quando, et ubi, et quomodo debent, sacramenta Ecclesie sunt, sicut sal, et aqua, et quedam alia, sine quibus hominum et Ecclesiarum consecrationes fieri non possunt. Semper laicus de inuestitura, ut diximus, aut pecuniam sibi uindicat; aut quod est amplius, episcopi uel abbatis personam. Hac utique non tam humana quam diabolica malignitate 120 Ecclesia catholicam fidem, libertatem et castitatem amittit, sine quibus nulla ratione subsistit. Hec etenim tria semper  Ecclesia habere debet, quorum uel si unum defuerit, uelut paralytica iacet, nec ligandi, nec soluendi potestatem habet. Hanc igitur quicunque sub specie pastoris suscipere presumit, fit paralyticus, et heretica lepra pollutus. Illum non pastorem fiducialiter dico, nec illius Pastoris qui animam suam posuit pro ouibus suis , quodlibet membrum. Sed fur et latro, et lupus est; nam ad hoc uenit ut furetur, et rapiat, et mactet . Hanc autem detestabilem impietatem non solum qui faciunt, sed qui consentiunt ei, damnati sunt. Ille uero consentit, qui eam tacet, qui eam non corrigit, et qui ei palam non contradicit. Et nemo est qui contradicere palam non debeat, et possit. Nam, si prelati non habet auctoritatem, habet tamen Christiani  uocem, et Scriptura dicit, et neminem excipit: Maledictus est, qui prohibet gladium a sanguine , id est, uocem suam ab increpatione peccati. Illud etiam factum meminerit, quod asina fatuum prophetam olim correxerit . Quod si fuerit uitiosus, uel quolibet alio crimine infamis factus, non ideo silere debet, quoniam unicuique peccatori communem Ecclesie fidem, quam suam esse credit et confitetur, defendere, et contra eius aduersarios libere pugnare licet. Nam illi duo, qui in passione Domini crucifixi sunt cum eo, omnino infames erant, nam publici latrones: quorum unus non tantum quia credidit, 121 sed quia sue  fidei ueritatem contra alterum defendere cepit, bonum illud et delectabile uerbum a Saluatore nostro audire meruit: Hodie scilicet mecum eris in paradiso . Unde in latrone illo maxime declaratum agnoscitur quod defensio fidei paradisum pariter et cum Christo esse meretur. Hec pauca de multis, que forsitan obliuioni tradidistis, uestre sublimitati dignum duxi ad memoriam reuocare, ut unde et quomodo sumpsistis episcopi nomen, uobis ulterius non liceat ignorare. Illa uero sileo que dominus papa nouit et indulsit, quia meum non est retractare quod ipse fecit. uitam enim uestram nullo genere religionis approbatam nouerat, et uos infra annos esse  , et nullum penitus ordinem habere  fortassis audierat. Prius quidem ordines accipere  contempsistis, ut uobis liceret ea liberius exercere, que minime licent ad anime salutem. Omnes postmodum ordines, sed sine ordine, quia in octo diebus, et non certis temporibus accepistis propter episcopatus ambitionem. Unde uera propositione probatur, quod eos amore glorie temporalis accepistis, non Christi caritate. Quicunque tamen sacramentis Ecclesie cemento caritatis non iungitur, iniuriam quidem Ecclesie facit, sed quasi paries luteus dissipatur, qui licet dealbari possit ad tempus, eius subita dissolutione qui ante considebant in eo premuntur. Hac igitur similitudine recte colligitur quod qui ad iniuriam sancte Ecclesie ecclesiasticum ordinem 122 et maxime pontificatum  assequitur, suam destructionem in primis, deinde populi mortem operatur. Et tunc Ecclesia iniuriam pariter sustinet et uerecundiam, quando in eligendo pontifice canonica perit electio, et quod ordinato soli debetur, datur inordinato, et qui non uocatus a Deo preponitur, sed uiolenter intrusus a uulgo. Grauius nichil est apud Christum Ecclesie iniuria; cuius sacramenta  qui peruerse suscipiunt, cum Christo esse, uel prodesse non possunt. Cum Christo etenim simul esse, et contra Christum facere, nemo potest, cum ipse dicat: Qui non est mecum, contra me est . Qui autem cum Christo non est, nec sibi prodesse, nec aliis potest, cum ipse iterum asserat: Qui non colligit mecum, dispergit . Et alibi dicit: Sine me nichil potestis facere . Hec idcirco uestre dilectioni scripsi, quia saluo ordine nostro, pacem uobiscum feci, et saluum nostrum non fecissem ordinem, si hanc uobis ueritatem tacuissem. ualete, et non que uestra sunt, sed que Iesu Christi querite et diligite .



EPISTOLA XII.

Domno Ulgerio  uenerabili Andegauensi episcopo,  frater Goffridus dictus abbas, salutem et, dilectionem in Christo.

Mihi dictum est quod in synodo uestra  de me querimoniam fecistis. Sed miror si ita est; non enim bonitatem uestram offendi in aliquo. Si monasterium nostrum  alodium 123 B. Petri, et patrimonium, de his que multo tempore pacifice possederat, et apostolica auctoritate sibi firmata sunt, sine iudicio et audientia exspoliastis, in hoc me peccare uel peccasse non credo. Si sanctorum Romanorum pontificum priuilegia uobis oblata ad uidendum, uidere noluistis, merito culpari nec possum, nec debeo. Si legatus Romane  Ecclesie uobis precepit ut sedis apostolice priuilegiis debitam  reuerentiam exhiberetis, et redderetis quod nobis abstulerat uestra sublimitas, si neutrum obseruastis, inde noxam minime contraxit nostra humilitas. Annuntiastis, ut dicitur, presbyteris uestris, et personis Ecclesie uestre, quod dominus papa Urbanus  in Aruernensi concilio preceperat ut episcopi annuum censum habeant a monachis pro  redemptione altarium. Bene nouit prudentia uestra non esse bonum quod apostolica sinceritate disponitur per contrarium predicare. Bone domine, uos illi non adfuistis concilio; et ego interfui, qui huius rei cognosco ueritatem. Redemptionem Ecclesiarum, que uulgari uocabulo altaria nuncupantur, beatus uir ille Simoniacam prauitatem uocauit, et apostolica auctoritate damnauit. Illa tamen magica et Simoniaca pecunia, aliquando in triginta, aliquando uero in quadraginta, aliquando etiam in sexaginta annis soluebatur episcopis. Qui autem redemptionem altarium, que in pluribus annis non nisi semel per uicarios fieri solebat, heresim uocauit, et condemnauit, sub nomine annui census pro redemptione uicariorum, 124 siue altarium annuam pecuniam  extorquere dedocuit, non precepit, imo omnia quecunque abbates et monachi in Ecclesiis sub redemptione uicariorum tenuerant, ut quiete deinceps, et sine cuiuslibet exactione pecunie possiderent, beatorum apostolorum Petri et Pauli auctoritate firmauit. Nam si in pluribus annis non nisi semel, ut dictum est, per uicarios pecunia pro altaribus dabatur episcopis, et pecuniam ipsam apostolica auctoritate probatum sit Simoniam esse, singulis annis episcopis pro uicariis altarium pecuniam dare, quid est aliud, quam pro plurimorum annorum Simonia, per annos singulos, sub nomine census, annuam Simoniam exercere? Non est hoc doctrina Christiane fidei, sed exactio pessima que Simoniam multiplicat, et sancte Ecclesie uiolat castitatem. Pecunia  itaque pro Ecclesiis sub palliata cupiditate extorta, que redemptio altarium dicitur, ab apostolica sede damnata, siue per uicarios rarius, siue pro uicariis frequentius, sub qualicunque nomine uel occasione extorqueatur, Simoniaca prauitas esse nulla ratione dubitatur; illa tamen grauior, que sepius agitur. Quapropter illam specialiter Christianus catholicus  uitare, et episcopus maxime detestari debet, ne fiat nouissimus error peior priore. Semel, bis et ter, imo multipliciter uos rogaui et monui, et adhuc humilitate, qua debeo et possum, diligenter rogo et moneo, ut que nobis abstulistis, non differat reddere uestra magnitudo. Alioquin, quia uestra 125 grauamina fratres nostri diutius portare non possunt, ipsi et nos cum ipsis Romanam Ecclesiam appellamus, licet eam et legatos suos uos sepe contempsisse minime dubitemus. Et ne ulterius de decreto uicariorum dubitetis, illud uobis transcriptum mittimus. uale.



EPISTOLA XIII

Ildeberto  uenerabili Cenomannorum episcopo, Goffridus uindocinensis monasterii inutilis seruus,  neque ad dexteram, neque ad sinistram declinare, sed rectam uiam tenere.

Si eos qui sunt Domini, ut uobis iungantur, queritis, ecce nos paratos habetis. Abrahe etiam filios nos esse confitemur, et eius opera facere desideramus; qui in die Domini stare in prelio, et nosmetipsos murum opponere pro domo Isrel nullatenus formidamus, ubi tutus uel competens fuerit locus. Turonum uero nec possumus, nec debemus, et uos illuc tendere penitus dislaudamus. Ibi enim congregabuntur omnes factores Rainaldi  , furore ac seditione potius quam ratione uobiscum agere parati. Putat etiam ille, qui uos illuc uocauit  , aut iustitiam uestram turbe importuno clamore facilius ibi  peruertere, aut uos, ut eius dementie consentiatis, quod absit! prece uel pretio flectere. Bene quidem incepistis, quoniam pro libertate 126 sancte Ecclesie contra eius aduersarios uiriliter uos erexistis. Unde Deo, et Dei amicis uos magis carum reddidistis, et famam nominis uestri per hoc non mediocriter dilatastis. Grande per omnia uobis decus exstiterit, si constanter egeritis; sed grande dedecus,  si defeceritis. ualete; et quia contra Rainaldum et eius auctores uobiscum erimus ueraciter credite. Usque ad Castrum Lede  , uel usque ad Carcerem  sexta feria dignemini accedere: ubi de hoc et aliis inuicem loqui possimus et conferre.



EPISTOLA XIu.

Ildeberto beate uite episcopo carissimo domino suo et amico, Goffridus uindocinensis monasterii qualiscunque seruus, dilectionem et dilectionis seruitutem.

Quoniam illicite electioni  non consensistis, bonitati uestre gratias refero; quod mecum nemo facere recusat, qui Deum diligit corde perfecto. Pro captione Redonensis episcopi  fama nostra  minui nullatenus debet, nec in aliquo ledi. Non enim per me hoc actum est; neque etiam sciebam quod ab illis a quibus captus est deberet capi. Inimici mei me in hoc habent suspectum, quem sue prauitati semper sensere contrarium. Et quia factis mihi nocere nequeunt, hoc uerbis mendacibus facere moliuntur et cupiunt. Quorum uenenosa uerba, Deum testor, nec timeo, nec unquam timui; quibus, me Christo protegente, uelint nolint, quandiu uixero, ero timori. 127 Ego tamen quod mihi laudando mandastis, libenter facio, nec aliquando a consilio uestro deuiabo, de cuius dilectione dubitare nec possum, nec debeo.



EPISTOLA Xu.

Ildeberto Cenomannorum episcopo, Goffridus uindocinensis  monasterii minister indignus, diligere iustitiam et odio habere iniquitatem.

Multoties apud uos conquesti, adhuc conquerimur de comitissa uindocinensi, que nobis ecclesiam de Sauiniaco  , et omnia que ibi habebamus, tam mobilia quam immobilia, nobis iniuste abstulit, et uiolenter semper detinuit. Annonam nostram, que in ipsa ecclesia in arcis habebatur, arcis ipsis fractis rapuit, et impiis, quos secum habebat, distribuit. Archipresbyter uester  quasi ex uestra parte nobis dixit, ut in curiam uestram iremus, et  de his omnibus subiremus iudicium. Quod magis ab ipso inuentum esse credidimus quam a uobis mandatum, cum nec iustum nec canonicum esse uideatur, ut quisquam rebus exspoliatus, antequam inuestiatur, iudicetur. Nec in hoc uos docere presumimus, a quo semper doceri desideramus. In curiam etiam uestram libenter uenissemus, si conductum possemus habere, quem a predicto clerico uestro quesiuimus. Plures enim sustinemus inimicos, non quia uelimus que sua sunt auferre, sed quia nolumus eis conferre que possidemus. Olricus de 128 Sancto Karileffo  et milites sui multum de nostro nobis abstulerunt; unde uos eis diuinum officium interdixisse audiuimus. Sed quomodo postea fuerint absoluti, ignoramus, quia de his que  perdidimus, nichil penitus recuperare potuimus. Hoc etiam, salua uestra reuerentia, ueraciter dicimus, quod postquam, ut credimus, disponente Deo episcopus factus estis, in episcopatu uestro plusquam ducentas libratas amisimus, nec deinceps quod uiginti solidos ualeat per iustitiam uestram consecuti sumus. Hoc tamen non aliter quam uobis seruiendo, et uos diligendo peccauimus. Sed forsitan ita amicos uestros beare nostis. Quod si ita est, nouum genus beatitudinis inuenistis. Hac siquidem beatitudine nec uos, nec amicos nostros beare didicimus, nec sic a uobis beari desideramus. ualete; et quoniam meliora sunt uulnera diligentis quam obedientis oscula fraudulenta , ad mentem reuocate.



EPISTOLA XuI.


Ildeberto Cenomannorum episcopo Goffridus, uindocinensis monasterii seruus, salutem.

Iustitiam in curia uestra obtulit nobis, et adhuc offert comitissa, sicut ipse mandastis. Qua de re uisum est quod eius iniustitiam magna ex parte defenditis, cum neutrum uerum sit, nisi quia uos hoc uerum esse perhibetis. Nondum enim uidimus uel audiuimus aliquem ex parte comitisse illius nobis 129 iustitiam offerentem. Hoc tantum nouimus quod archipresbyter uester Petrus ex parte uestra nuntiauit, quod de illa nobis iustitiam faceretis,  sed ubi uel quando, aut ignorauit dicere aut noluit. Quod conductum quesiuimus multum miramini; et certe uehementer mirandum esset, si non potius uestre debilitati imputari posset quam nostre formidini. Quis etenim potest in episcopatu uestro non timere uobis episcopante? uos uidimus parochianos uestros metu deuitare, et fugere uelut hostes; puduitque uidere. Si miramini, hoc utique mirari potestis quod nusquam securus presumit cuiquam securitatem promittere. Non tunc personis nostris, sed equitaturis timebamus et famulis, de quibus si aliquod damnum incurrissemus, non plus iustitie per uos nos habituros credidissemus quam de nostris aliis rebus habuimus. Mandastis ut, si in aliquo nobis defuistis, determinate uobis scriberemus,  et supplere paratus eratis. In hoc prudenter estis locutus, si dicta factis non euacuatis. In quibus autem nobis defuistis; iuxta rei ueritatem melius determinare non possumus, quam si fateamur in omnibus, de quibus uos nunc usque rogauimus. Et idcirco uos tanquam promissionis et propositi, quod semel et iterum in capitulo nostro fecistis, oblitum miramur, et mirando dolemus. Hoc etiam tam subito a memoria uestra cecidisse non debuisset, cum quondam de Sigebranno apud comitem clamorem facturus uindocinum uenissetis; 130 quod comitem et comitissam contra nos pro uobis ad iram concitauimus, eorum inimicitias incurrere pro amore uestro minime recusantes. Tunc propter uos offendimus  comitissam, de qua, et propter quam nunc, sed immerito, distulistis nobis, et adhuc differtis iustitiam. In libro canonum de Grato episcopo  mentionem factam audiuimus, sed quis fuerit ipse, penitus ignoramus. Ingratus uero episcopus quis sit, uel unde sit, quid ualeat, qualiter uiuat, ipso seipsum reuelante, occultare non possumus. Si uos quoquo modo grauat quod diximus, non nobis, sed uobis imputetis qui prius contra nos indisciplinata uerba profudistis, non quidem equitatis censura, sed amore mulieris. Domine episcope, meminisse debuissetis, quoniam multum uos dileximus, multum uobis seruiuimus, multum in futuro seruituri erimus. Bene, in quantum potuimus, uobis cantauimus, et, ut nobis saltaretis, exspectabamus. Sed  dum exspectaremus, quatenus iuxta cantilenam  nostram saltum ipse daretis, amaritudines quasdam sub ironica locutione conscriptas, contra nos direxistis. Nunc uos erga nos ueraciter agnouimus pigrum, contra nos factis et dictis uelocem et pronum. Unde fraternitate qua coniungimur uos rogamus, et rogando monemus, ut quod minus iustitie et dilectionis nostro et uestro monasterio exhibuistis, sub celeritate emendare curetis. Non est nobis necessarium, nec uobis utile, propter iniustam iam dicte femine causam, a caritate, 131 qua uos pure semper dileximus, separari. De illa siquidem iustitiam accipere in curia uestra parati fuimus, et sumus; et apud Montem-aureum  , uel apud Carcerem  , seu apud Seusam  ob hoc uobis obuiam ibimus. Cenomannum uero ire nec possumus,  nec uolumus, quia uos grauare timemus et olim nobis mandastis, ne ad uos cum turba famulorum ueniremus. Sed, credite, mihi non tam mirum exstitit, si ibi, ubi nemo tutus esse potest, quesiuimus conductum, quam mirandum foret si tam longa terre spatia transissemus sine consortio famulorum. Hilgoto et uulgrino, de quibus nobis scripsistis, iustitiam exsequi uoluimus, et ab ipsis idem accipere desideramus. ualete. Ioannem cementarium  , monachum nostrum, quem uobiscum habetis, propter iniquitatem suam a nobis excommunicatum indubitanter agnoscite.



EPISTOLA XuII.

Ildeberto bone uite episcopo, Goffridus uindocinensis monasterii seruus, salutem.

 Hamelinum de Monte-aureo  propter mala que nobis fecerat, a uobis et a legato  Romane Ecclesie excommunicatum, nulla tamen nobis facta satisfactione absolutum audiuimus et scimus. Unde bonitati uestre diligenter supplicamus, ut, aut ea que nobis abstulit sub celeritate restituat, aut excommunicationi, quam euasisse illicite 132 uidetur, iterum subiaceat, ne, quod in eum a uobis, et a uicario sedis apostolice actum dignoscitur, irritum fiat.



EPISTOLA XuIII.

Ildeberto uite laudabilis episcopo, suo in Christo dilecto Patri, Goffridus uindocinensis monasterii seruorum minimus, beate uiuere semper, nec omni spiritui credere.

 Didicistis, sicut nobis mandastis, quod propterea  clerici uestri H. prohibitam sibi communionem reddiderunt, quia fratres nostri iustitiam de eo recipere noluerunt. Hoc fratres ueridica uoce se fecisse abnegant, et quod nec iustitia, nec iustitie faciende securitas eis oblata fuerit, affirmant. Et ideo salua uestra pace dicimus, quod grauat nos, uos talia didicisse; contristat nos uos talia mandasse; conturbat nos funditus uos in his clericis uestris credidisse, que et nobis nostra differendo auferunt, et canonicis regulis contraria prorsus existunt. Habetur enim, ut ipse melius nostis, in decretis Patrum  , sancitum, quatenus iudices Ecclesie summopere caueant, ne absente eo, cuius causa uentilatur, sententiam proferant. Et sicut accusatum, eo absente, non statim sequitur pena damnationis, ita excommunicatus  uel interdictus eo reclamante  , qui eius iniuriam sustinuit, consequi non debet remedium absolutionis. Que cum ita sint, miramur uehementer, qua ratione H. absolutus 133 dicitur, contra quem iniurie nostre adhuc clamant, et adhuc queruntur. Nec illud minus est mirandum, si quis illum conatur absoluere, uel absolutum iam habet, quem Romana Ecclesia uinculo excommunicationis tenet ligatum. Nec sub nomine iustitie, quam obtulisse fertur, absolui iure debuerat, uel induciari. Nam qui semel ab ecclesia iussu episcopi eiicitur, non iam contentione, seu qualibet occasione reconciliari permittitur, sed satisfactione. Hoc in Toletano concilio sic fuisse difinitum, a uobis, ut credimus, non ignoratur. Hec clericis dicta sufficiant, qui si bene  Deum timuissent, eius iustitiam utroque pede claudicare minime fecissent. uestre autem religioni, optime presul, tota deuotione supplicamus, ut querimonie nostre finem imponatis, et iustitie uitiate a clericis statum erigere diutius non differatis. ualete, et nobis seruis uestris, ne sic omnia in diecesi uestra perdamus periclitante iustitia, pro Dei amore succurrite.



EPISTOLA XIX.

Domino suo et amico Ildeberto uenerabili Cenomannensium episcopo, Goffridus uindocinensis monasterii seruus, cum dilectione reuerentiam.

uite uenerabilis presul, cum Turonis uos et nos essemus, dixistis quod de comitissa uindocinensi in  uno de diebus 134 Paschali hebdomade nobis iustitiam faceretis, ipsumque diem nobis ante significare promisistis. Et quia aut noluistis facere, aut fortassis obliuioni tradidistis, adhuc uestre dilectioni supplicamus diu desideratam iustitiam, et promissum iustitie diem diligenter requirentes. ualete; et festinanter  atque ueraciter uoluntatem uestram nobis rescribite.



EPISTOLA XX.

Ildeberto uite laudabilis episcopo, Goffridus uindocinensis monasterii qualiscunque seruus, salutem cum pure dilectionis obsequio.

Formate et formose littere prudentie uestre ad nos usque uenerunt; que et mentem nostram pro causa quam nostis non mediocriter perturbatam modulatione sue cithare mitigauerunt, et quibus oculus noster penitus obtundebatur, manu sue lenitatis lacrymas deterserunt. Et quia nobis optime cantare nunc tandem incepistis, si perseueraueritis usque in finem negotii, nos non ingratos saltatores habebitis.



135 EPISTOLA XXI.


Ildeberto prudenti ac simplici Cenomannorum episcopo, Goffridus uindocinensis monasterii seruus, salutem cum pure dilectionis obsequio.

Comitissa uindocinensis, licet modo aliud dicat, ecclesiam Sauiniacensem  , et quidquid monasterio nostro abstulerat, nobis reddidit in presentia cardinalis. Quod humilitas nostra comprobare minime recusasset, si Romane Ecclesie testimonium non precessisset, cuius testimonio aliquid addere temerarium est, et contradicere criminosum. Unde cauendum est uobis, uenerande presul, ne femina decipiat uestram simplicitatem, et compellat uos agere contra Romanam Ecclesiam uestram matrem. Usitatus est ualde ad decipiendum sexus femineus.  Sexus enim iste sua suasione decepit hominem primum, suaque interrogatione circumscripsit apostolum Petrum. Illum ad preuaricandum impulit; hunc compulit ad negandum. Hic itaque sexus more ancille ostiarie gerens officium, omnes quos illicit, aut excludit a uita, sicut Patrum a Christo; aut includit in mortem, sicut Adam in paradiso. Hec idcirco uestre dilectioni scripsimus, quatenus de ruinis aliorum cautele melioris uobis sumatis exemplum. Quod si magis ruina placet quam cautela et retractare uelitis quod fecit Romana Ecclesia, licet inuiti et 136 multum coacti faciamus, Romanam audientiam, cuius roboramur auctoritate, appellamus.



EPISTOLA XXII.


Ildeberto uenerabili Cenomannorum episcopo, Goffridus dictus uindocinensis abbas, salutem et dilectionem.

Termino quem significastis, conspectui uestro presentabimur, si interim uitam et sanitatem nobis  concesserit Deus. Nostre tamen paruitati satis inconueniens esse uidetur quod minus uicario Romane Ecclesie credi debeat quam uerbis comitisse, et propter sexum femineum hominem tante auctoritatis habere suspectum.



EPISTOLA XXIII.

Charissimo domino suo et uiscerali amico Ildeberto uenerabilis uite episcopo, Goffridus uindocinensis monasterii seruus, quidquid potest obsequii et amoris.

Quia nobis quod promisistis minime facere potuistis, uos apud nos, sicut rogastis, excusatum habemus. Nec propterea apud Deum uos accusare possumus, uel debemus, apud quem si etiam in ceteris rebus illum offendistis, si non quantis debemus,  saltem quibus possumus, orationibus excusamus. De uestra caritate et humilitate adhuc presumentes, iterum supplicamus uobis, ne nostram 137 petitionem, et uestram promissionem amplius qualibet occasione implere differatis, sed ueniatis Lauarzinum  , quod optamus, facturus sicut ante proposuistis, et in  qua hebdomada Iunii ieiunia sitis celebraturus, nobis notificare curetis.



EPISTOLA XXIu.

Dilectissimo Patri Ildeberto uenerabili Cenomannorum episcopo, Goffridus uindocinensis monasterii humilis seruus, cum dilectione salutem.

Significastis nobis  Ioannem monachum Hierusalem rediisse. Satis melius sibi esset in monasterio  suo bene uixisse. Non omnes qui terrestrem Hierusalem uiderunt, sed qui bene egerunt, Hierusalem que in celis est habere meruerunt. Quod ad uos declinauit, nobis minime displicuisset, si ad nos uenisset prius, sicut debuisset. Quod ex nostra licentia eum requiritis uobiscum habitare, non est hoc anime sue consulere, sed nocere. Monasterio etenim suo, a quo per inobedientiam discessit, regulari satisfactione reconciliari prius debet, quam uestra sit uel alicuius catholici dignus communione. ueniat itaque ad monasterium suum, et se minus perfecte  egisse confiteatur et de sua imperfectione non penam, sed medicinam consequatur, et quidquid deinceps sanctitas uestra a nobis petierit, nostra humilitas prosequetur. Non timeat ille uenire; non trepidet, ubi non est timor 138, timore; uulneratum utique curare nos decet, non uulnera augmentare, quia Pastor summus lassam ouem portasse legitur, non abiecisse. Cuius infirmitati in tantum compassus est ut infirmus ipse fieri mallet quam eius infirmitatem pietatis remedio non sanaret. Si uero nobis eum diligenter uocantibus non acquiescit, si oblata sibi et sepe exhibita paterne dilectionis remedia refugit, si materne dulcedinis uiscera contemnit, eum sicut sacrilegum excommunicamus, donec regulariter satisfaciat, in quantum regula ipsa docet et precipit.



EPISTOLA XXu.


Charissimo domino et amico Ildeberto honorabili Cenomannorum episcopo, Goffridus uindocinensis monasterii amicorum seruus, salutem et dilectionem.

Ioannem cementarium esse monachum Ecclesie nostre, et ab ipsa Ecclesia sepius per inobedientiam recessisse, firmissime scitis, et nullatenus dubitatis. Eum tamen, contra sue professionis fidem et nostram uoluntatem, diu retinuistis et adhuc retinetis, illius, ut uidetur, salutis contemptor, et uestre oblitus promissionis. Promisistis enim quando nouissime nobiscum locutus fuistis, quod illum ad monasterium suum sub celeritate remitteretis. Et quia nec a uobis missus, nec a sua iniquitate permissus, nondum  uenire uoluit, illum iam admonitum, iterum admonemus, et monendo rogamus, ut qui a nobis recessit 139 inobedienter, ad nos usque ad proximam Dominicam ueniat obediturus regulariter et suscipiendus misericorditer. Quod si qualibet occasione distulerit, eum, donec resipiscat, ita excommunicamus ut nec communionem percipiat uiuus, nec sepulturam defunctus. uobis autem carissimo domino nostro et amico supplicando mandamus ut quem uestre petitioni ad tempus concessimus, caritatis  gratia, eum nobis diutius non deneget uestra prudentia.



EPISTOLA XXuI.

Dilecto in Christo Patri et domino Ildeberto Cenomannorum episcopo, Goffridus uindocinensis monasterii humilis seruus, ueritatem diligere, et quidquid est ueritati contrarium odio habere.

Sagitta, que quasi a Turono  contra nos missa est, ex qua pharetra processit, satis cognouimus; non enim uersutias hominum ignoramus. Nulla siquidem ratione uel auctoritate uobis potuit prohiberi ut bonum, quod gratia dilectionis pene centies promiseratis, nobis debuisset negari. Defuit plane auctoritas; sed, si unquam affuit uobis, est immutata uoluntas. Promissionem tamen uestram ueritatis affectus  commendare debuisset, non quelibet impedire dolositas. Illud etiam uestre bonitati nec debemus, nec possumus occultare, quod excellentie pontificali 140 minime uidetur expedire, amicum scilicet incassum fatigare, et decipere credulum, qui se suaque omnia commiserat fidei uestre. ualete; et quod minus erga amicum, amicum dico non quemlibet, sed uobis in omnibus fidum, et contra illum amplius sinistro consilio fecistis, sicut uitare debuissetis, ita studeatis corrigere.



EPISTOLA XXuII.

Ildeberto Cenomannorum episcopo honorabilis uite uiro, Goffridus uindocinensis monasterii humilis seruus, ubi non est timor, non timere, nec qualibet suasione minus Deo quam hominibus obedire.

 Litteras, quas clerici Turonenses  uobis miserunt, nobis misistis, in quibus altitudinem ordinis uestri subiectionis uinculis alligantes, mandauerunt, ne in castro Carceris apud ecclesiam S. Nicolai  cemeterium faceretis. Hoc totum ad depressionem uestre dignitatis, et ad iniuriam Cenomannensis Ecclesie dignoscitur presumptum, quia episcopum in aliquo subiectum clericis nulla patitur regula Scripturarum. Quo igitur adipe iniquitatis presumpserunt episcopum sibi inordinate subiicere,  quem in nullo, etiam si aliter egisset  , redarguere debuissent, nisi dissentiret a catholica fide. Archiepiscopus  141 eorum magister si adesset, nulla diuina lege, quod a uobis iuste fieri precabamur, potuisset prohibere; quod si presumpsisset, uestrum non esset ei super hoc obedire. Prelato quidem obediendum est, non tamen in omnibus, que ipse suggerit, sed in his tantum que Deus precipit. Nam si quid contra constitutionem Dei, uel Patrum, prelati precipiunt, statim auctoritatem precipiendi amittunt, et in illa re nullatenus est eis obediendum, exemplo uidelicet apostolorum. Ipsi certe a bono Magistro formam acceperunt obedientie; in qua eis de Scribis et Phariseis dictum est: Quecunque dixerint uobis, seruate et facite . Sed cum illis precipientibus, ne in nomine Iesu loquerentur, postea audierunt quod sibi sub nomine obedientie fallaciter imperatum fuerat, sapienter uitauerunt dicentes: Oportet obedire Deo magis quam hominibus  Hanc lineam obedientie si tenere uobis placuisset, promissionem utique uestram ueritatis dedicasset effectus  , et quid contra uos archiepiscopus propter hoc rationabiliter diceret, non haberet. Si uero contra doctrinam apostolorum, quibus ipse non est melior, ira, uel odio, seu qualibet mentis tempestate simplicitatem uestram inquietare uoluisset, euangelice auctoritatis testimonia uobis essent in adiutorium, et contra illum iacularentur ad sempiternum eius opprobrium. Littere, quas  uobis ante istas misimus, mansuetudinem  uestram aliquantulum turbauerunt, sicut audiuimus: unde eas misisse eos penitet, fatemurque errasse. Sed nimio labore fatigati et immoderata spiritus agitati procella, contra tot reluctantium fluctuum impetus nauem nostre rationis gubernare 142 nequiuimus. ualete, et bonum quod inordinato timore dimisistis, caritate, que foras mittit timorem , perficite.



EPISTOLA XXuIII.

Charissimo domino suo et precordiali amico Ildeberto  uite laudabilis episcopo, fr. Goffridus uindocinensis monasterii humilis seruus, dilectionem et totius dilectionis seruitutem.

Nostis, dilectissime Pater, quod monasterium nostrum patrimonium B. Petri sit, et eius alodium, et res ad ipsum pertinentes, ubicunque sint, sub sancte Romane Ecclesie posite sint defensione. Unde benigne paternitati uestre humiliter supplicamus quatenus et pro B. Petri dilectione, et pro nostra humilitate de Petro de Caortiis  , et de castello in quo habitat, nobis iustitiam faciatis; qui quemdam monachum nostrum de equo suo prostrauit turpiter, et ei unum seruum nostrum et duos asinos iniuste abstulit, et adhuc eos detinet uiolenter. ualete.



EPISTOLA XXIX.


Domno Ildeberto honorabilis uite pontifici, carissimo domino et Patri, fr. Goffridus uindocinensis monasterii humilis seruus, quidquid potest mandari, et haberi salubrius.

Nouerit, optime Pater, uestra dilectio, Ioannem Cementarium monachum nostrum 143, qui nostra licentia usque hodie uobiscum mansit, a nobis multoties esse uocatum, ut ad nos ueniret, et se quidem multoties promisit uenturum, nec uenit, timens fortassis ne rediret. Nunc autem a uestra discretione nostra humilitas eum reposcit, quem pro uestra necessitate uobis ad horam nostra caritas commendauit. Quod si usque ad quintam feriam, nisi graui corporis infirmitate detentus, ad nos non uenerit,  indubitanter agnoscat quia in eum faciemus quod in illum fieri debet qui et proprii loci deseruit obedientiam et sue professionis fidem irritam fecit.



EPISTOLA XXX.

Omnibus episcopis, abbatibus et uniuersis sancte Ecclesie filiis, precipue tamen domno Ildeberto, discreto et uenerabili Cenomannensi episcopo, frat. Goffridus uindocinensis monasterii humilis seruus, diligere quod Deus diligit, et odio habere quod odit.

Ioannem Cementarium monachum quidem  , sed non habentem caritatis cementum, quoniam proprii loci deseruit obedientiam, et sue professionis fidem irritam fecit, et multoties admonitus et  longo tempore exspectamus, quod deliquerat emendare neglexit et negligit, a nobis noueritis excommunicatum, et a corpore sancte Ecclesie separatum, in quantum regula sancta docet et precipit. Unde omnes Christianos in Christum credentes, qui 144 neminem extra catholice et apostolice Ecclesie  unitatem uouit, humiliter rogamus et obtestamur ut ab huius excommunicati consortio se abstineant, ne eius, quod absit! feda et nimium sordida participatione maculentur et pereant. Memorato autem honorabili uiro Cenomanensi, episcopo diligenter supplicamus ut, non solum a communione nequam illius, quem ei pro Ecclesie sue necessitate ad horam commendauimus, se abstineat, sed, quod iam se facturum promisit, nobis reddere studeat commendatum.



EPISTOLA XXXI.

Ranulfo beate uite episcopo  , Goffridus uindocinensis monasterii inutilis seruus, et fratres sibi commissi, cum dilectione reuerentiam.

Satis notum uobis esse scimus, quod consilio uestro  et admonitione, cum Eblone  et eius uxore pacem fecerimus. Hoc etiam qualiter factum fuerit, uos minime latere cognoscimus; quem nimirum huius facti mediatorem pariter et laudatorem habuimus, et per cuius manum hoc ipsum fieri et firmari decreuimus, hac conditione scilicet et intentione, ut si quis in posterum quod in uestri presentia factum fuerat uiolare presumeret, uestra auctoritate a sancta Ecclesia alienus, donec resipisceret, haberetur; quod totum ecclesiastica censura continere uidetur. In sacris enim canonibus reperitur ut qui rem quamlibet 145 in presentia episcopi sui iuste dispositam quassare tentauerit, semel, secundoue commonitus, si emendare contempserit, ab ipso episcopo excommunicetur, cuius presentiam irritam  facere presumpserit. Hinc itaque facile aduertere potestis quid contra Iuetam et Isembertum, et homines eorum agere debeatis. Eblo quidem et nunc dicta eius uxor Iueta, nobis per fidem promiserunt, et uobis et nobis obsides super hoc tradiderunt quod Isembertus eorum filius, qui aberat, concederet pacem, quam ipsi in manu uestra firmauerunt. Quod quia facere distulit et adhuc differt, ei et eius matri, quod dignum et iustum fuit, diuinum officium abstulistis, et litteris uestris nobis postea mandastis, ut de iustitia, quam inceperatis, nichil penitus dubitaremus; quod ad laudem uestre dignitatis in multis locis iam predicaueramus. Sed quia nunc uos Iuetam absoluisse, in qua mali summa  tota consistit, fama referente sinistra, audiuimus; si ita est, non mediocriter admirari et possumus et debemus, quippe cum de uestra constantia, et iustitie integritate amplius dubitare potuerit nullus. ualete; et quod in causa nostra minus iustitie peregistis, supplere rogamus uos non differatis. Non enim ingratis  amicis adiutorium uestrum, Deo suffragante, prebebitis.



146 EPISTOLA XXXII.

Ranulfo honorande uite episcopo carissimo domino suo et precordiali amico, Goffridus uindocinensis monasterii seruus, salutem et reuerentiam.

Illud quod quasi pro concordia Goffridus Tauniacensis  se nobis obtulisse asserit, nunquam mihi placuit, nec placet, nec in eternum placebit. Ceterum quod consilio uestro se satisfacturum nobis promittit, satis laudamus; sed uerendum uobis est ne sub hac humilitatis specie simplicitatem uestram decipiat: quod et nos non mediocriter formidamus. Rogamus igitur sanctitatem uestram, et rogando monemus, ne a uobis inducias habeat, nisi  prius uos bene securum fecerit, quod secundum domini pape decretum nobis satisfaciendo obediat.



EPISTOLA XXXIII.

Ranulfo uenerabili episcopo, Goffridus B. Petri allodiarius, prudenter et simpliciter in omnibus agere.

Litteras a uobis directas suscepimus, quas uestras esse minime credidissemus, nisi eas sigillo uestro sigillatas uidissemus. Ibi quidem continetur, uos de rebus monasterii nostri, allodii uidelicet B. Petri, diffinire cepisse, et quibusdam insperatis aduersariis nostris, nobis absentibus, imo nescientibus, diffinitionis 147 diem dedisse. Quod, salua pace uestra, dicimus nec iustum fuisse, nec canonicum. In decretis utique Romanorum pontificum precipitur ne iudices Ecclesie sententiam proferant absente  eo  cuius causa uentilatur. Quod si obiicitis quia per fratres nostros qui aderant nos monuistis, ad hec, optime presul, non magis humiliter quam ueraciter respondemus quoniam nec uestrum erat sic nos per eos monere, nec eorum, quod sapienter uitauerunt, hanc uestram monitionem suscipere. Monitio namque  huiusmodi, quod uos ignorare non credimus, non per eos qui impetuntur, sed per eos qui impetunt, siue per alios iudicis legatos debet fieri. Impetiti autem si legationem contra se susciperent, quasi cultrum, quo iugularentur, secum portarent. Si quis aliter sentire uoluerit, ecclesiastica sibi deerit auctoritas, et erit pro ratione uoluntas. De uobis, carissime Pater, uehementer  miramur, qui priuilegia Romane Ecclesie, que habemus, et uidistis sepe et legistis; et hec omnia, pro quibus aduersarii nostri contra nos clamant, nodo apostolice uirtutis monasterio nostro indissolubiliter esse firmata, legendo inuenistis. In quibus  etiam scriptum scitis, si obliuioni non tradidistis, quia quidquid de rebus monasterii nostri sine iudicio et uoluntate Romani pontificis definitum, uel distractum  fuerit, irritum manebit et uacuum, et qui deffinire tentauerit, 148 potestatis, honorisque sui dignitate priuabitur, spe recuperationis sublata. Nos tamen, quia uestri debitores caritate sumus, reuerendo conspectui uestro tempore competenti diligenter presentabimur, ibi de predictis aduersariis iustitiam accepturi et exsecuturi, quantum debebimus. Tempus uero et diem per fratres, qui ad festum sancte Trinitatis uenerint, accepto cum eis consilio, uobis mandabimus. Quod si hec displicent, que minime displicere debent, domini pape audientiam appellamus, cuius gratia et auctoritate  firmiter stantes, neminem timemus quem non diligimus. ualete in Domino, Pater sancte.



EPISTOLA XXXIu.

Ranulfo Santonensium uenerabili episcopo, domino suo et precordiali amico, Goffridus B. Petri allodiarius, equitatem diligere, et odio habere iniquitatem.

Terminum quem mandastis gratanter suscepimus, si tamen interim ex integro, sicut ius ecclesiasticum exigit, inuestiti fuerimus. In decretis enim Romanorum pontificum legimus quod nemo ad comprouincialem, siue ad generalem synodum  uocari debet, uel in aliquo iudicari exspoliatus. Et si contra hec, uobis consentiente, nos deinuestire et exspoliare quisquam tentauerit, aduersus consentientem  pariter et tentatoris presumptionem, domini pape audientiam appellamus, cuius speciales filii sumus. ualete; et ne talia fieri permittatis, pro quibus intolerabilis 149 labor uobis nascatur, quod non optamus, optime presul, prouidere debetis.



EPISTOLA XXXu.

Ranulfo honeste uite episcopo, Goffridus eius precordialis amicus, constanter in omnibus operari.

Iudicium, quod uos et nos uobiscum fecimus, animos emulorum nostrorum uehementer commouit, adeo, uti mihi relatum est, quod ad eum, qui sinistra semper graditur uia, uox eorum rauca peruenerit. Quorum latrantia ora ueritate sanctorum canonum et potestis Dei gratia, et debetis obstruere, et in  rebelles illos censuram ecclesiastice discipline totis uiribus exercere, ut uel sic cognoscant quam graue sit episcopo suo iuste iudicanti non obedire. Auctoritate namque Toletani concilii  , illorum importuna lingua refrenatur, cum dicitur: Quia clericum  siue monachum aut paterna deuotio, aut spontanea professio facit. Quidquid horum fuerit, alligatum tenebit. Michelem uero, non dico obedientem archangelum, sed illum inobedientem clericum, Antiochenum  his uerbis damnat Concilium: Si quislibet de clero episcopum proprium contempserit, uel ei obedire noluerit, hic omnino damnetur, nec ultra remedium consequatur. Quod si Ecclesiam conturbare, uel sollicitare nititur, per potestates exteras ut seditiosus opprimatur. Iterum contra archiepiscopum  , qui in parecia uestra, uobis inconsulto, multa iam egit, et adhuc agere conatur, ex pharetra Iulii pape  sagitta 150 dirigitur hoc modo: Si quis metropolitanus episcopus, nisi quod ad suam solummodo propriam pertinet pareciam, sine consilio  et uoluntate omnium comprouincialium episcoporum, aliquid agere in prouincia tentauerit, gradus sui periculo subiacebit, et quod egerit, irritum habeatur et uacuum.



EPISTOLA XXXuI.

Ranulfo Santonensi episcopo, et Petro archidiacono, dominis suis karissimis et precordialibus amicis, Goffridus abbas, licet indignus, salutem et dilectionem.

Quod abbas sancti Ioannis  cum sociis suis abbatibus testificatur, placitum  uidelicet, quod in presentia uestra facturi eramus, mea concessione ac consilio, donec Hispania rediret, fuisse dilatum, scitote penitus a ueritate esse alienum. Ceterum,  quod uestro iudicio se nobis facturum iustitiam pollicetur, amicus uester qualiscunque toto corde amplectitur, si eius promissio actione firmetur. Ad  uos tamen, sicut mandastis, ad presens uenire non potero, multo renum dolore detentus, et ineuitabili monasterii nostri necessitate occupatus. Sed cum corporis infirmitas, et monasterii nostri necessitas, Deo donante, transierit, benigno conspectui uestro seruus uestre sanctitatis presentabitur, de predicto abbate tempore competenti iustitiam accepturus, et quantum debebit, diligenter exsecuturus. Si hec refutatis, que canonice minime refutare potestis, appello Romam cuius fultus auctoritate, nullius formido iniuriam.



151 EPISTOLA XXXuII.

Ranulfo Santonensi episcopo, Goffridus uindocinensis monasterii seruus, non omni uento agitari.

Fama referente sinistra, ad nos usque peruenit,  quod de insula Flaici  , de qua olim nos absentes et Romanam audientiam appellantes exinuestistis, et postea uestro et clericorum uestrorum iudicio reuestistis, nunc iterum nos deinuestitos habetis. Si uerum est, uehementer miramur, unde tantam potestatem accepistis, quod res Ecclesie Romane deputatas, de quibus nullus pontificum, nisi anathemate suscepto, quidquam subtrahere uel diffinire conceditur ita leuiter nobis auferre, et quibus uolueritis, conferre possitis. Altitudinem itaque uestram monendo rogamus, et rogando monemus, ut, iuxta preceptum cardinalis, nos adhuc amicos uestros inuestiatis, alioquin contra uos, sicut contra persecutorem nostrum, et priuilegiorum Romanorum uiolatorem  proclamabimus illud etiam, quod in Haimerico de Rancone  a uobis actum est, non tacentes. Haimericus siquidem propter multa mala, que nobis  fecerat, a domino papa et a uobis fuerat excommunicatus, et in ipsa excommunicatione iusto Dei iudicio peremptus est, et ideo merito exstitit a cemeterio alienus. Postea uero precibus uxoris illius, et pretio, ut quidam dicunt, corruptus, excommunicato, excommunicatum illum sine satisfactione absoluendo, communicastis, et presentibus fratribus nostris, per quos 152 iniurie nostre in auribus uestris resonabant, que adhuc resonare non cessant, corpus eius sepulture ipsemet tradidistis. Auctoritate tamen sanctorum canonum  firmiter tenemus, et nullatenus dubitamus, quia quibus uiuis non communicamus, nec mortuis communicare debemus; et qui aliter fecerit, si laicus est, debet et ipse excommunicari; si clericus, cuiuscunque dignitatis uel  ordinis sit, debet penitus degradari. ualete, et que dicta sunt sapienter aduertite.



EPISTOLA XXXuIII.

Charissimo domino et precordiali amico Petro honorabili Santonensium episcopo  , Goffridus uindocinensis monasterii humilis seruus, orationum instantiam cum pure dilectionis affectu.

Absentes quidem corpore, sed presentes mentis deuotione, uenerabilis Pater, pro beneficiis, que nobis sepius exhibetis, uobis gratias reddimus, cuius caritatis ignem tanto erga nos ardentiorem esse cognouimus quanto, contra eos qui de nobis queruntur, uester constantior existit animus. Et quamuis dignas meritis uestris grates non ualeamus rependere, adhuc tamen de uestra bonitate non mediocriter  presumentes, humiliter rogamus ut que in episcopatu uestro contra nos iniuste fiunt, non  sit uobis tediosum corrigere. Guillelmus Oleronis prepositus  , et quidam alter, Astho nomine, sed nequam crudeliter nouas quasdam, et predecessorum nostrorum 153 temporibus penitus inusitatas exactiones terris nostris uiolenter impresserunt, quas uobis melius dicent fratres nostri qui eorum angarias portauerunt. Nos autem, ista licet uera sint, idcirco non loquimur, quia excusabilius est etiam uera quedam reticere quam qualibet suggestione lineam ueritatis excedere. uite laudabilis presul, malorum semina nulla occasione dissimuletis; sed mox ut oriri ceperint, radicitus amputetis. Arbusta etenim, si statim ut plantata sunt concutiantur, radicari non possunt; si uero diutius tolerantur, altius radicem figunt, et que prius poterant  quasi sola manu et absque difficultate auelli, nunquam sine securi, et uix cum securi, uolent deinceps exstirpari. Ex hac igitur similitudine facile aduertitur quod si in primo impetu inimicis sancte ecclesie minime resistitur, eorum crescit iniquitas, et resistendi facultas minuitur. ualeat dominus noster episcopus, de cuius constantia et iustitie integritate omnino confidimus.



EPISTOLA XXXIX.

Charissimo domino et precordialissimo amico Petro honorabilis uite episcopo, Goffridus uindocinensis monasterii humilis seruus, salutem a Deo, et a se pure dilectionis obsequium.

Audiuimus, dilectissime Pater, Rainaldum Chesnellum  clericum uestrum cum domno 154  Guillelmo monacho nostro duellum cepisse  , nullum tamen ex sua parte, uel ex parte monachi  testem habuisse. Quod quia seculi leges nulla ratione fieri permittunt et sacri canones omnino, ne fiat, interdicunt, humiliter rogamus ut quod in episcopatu uestro ab ecclesiasticis uiris contra ecclesiasticas regulas presumptum dignoscitur, uestra auctoritate irritum fiat et corrigatur, ne forte peruersa  consuetudine preualeat hominum iniquitas canonice equitati, et sic, quod absit! subdatur ueritas falsitati. Si uero Rainaldus uester claues sancte Ecclesie agitare et Romanorum decreta pontificum, que inter ecclesiasticos uiros monomachiam penitus inhibent, annulare conatur, contra eius  inflatos conatus humilitatem Romane Ecclesie, que inflata crepare et superba premere nouit, appellamus.



EPISTOLA XL.

Charissimis dominis et precordialibus amicis, domno Petro Santonensium uenerabili episcopo, et domno Goscelino honorabili eius archidiacono, Goffridus eorum humilis et fidelis amicus, salutem, seruitium et dilectionem.

Peruenit ad nos, quod oblationes confessionum in ecclesia Surgeriarum  nobis abstulistis. Quod si ita nos absentes, de hoc quod per triginta annos nullo episcopo uel archidiacono reclamante tenuimus, atque Romanorum pontificum licentia nobis concessum 155 est, exinuestistis, et presbytero nostro,  quod nostrum erat, nobis nolentibus, contulistis, nec dilectionem circa nos exhibuistis, nec dilectionis speciem. uel si ita amicos uestros beare nostis, nouum genus beatitudinis et dilectionis inuenistis. Hoc tamen si ab aliis hominibus contra nos ageretur, non dilectionis, sed odii opus uideretur. Si aliquid mali uobis fecisse uideremur, debuissemus prius admoneri, ut sic aut culpam, si adesset, nobis liceret humiliter agnoscere, aut si non esset, rationabiliter excusare. Si uero aliquid boni uobis facere potuimus, et fecimus retributionem, quam Deus non nouit, recipere non optamus. Unde uos, sicut dilectissimos domnos et amicos suppliciter rogamus, ne a uobis, de quibus semper sperauimus bona, quelibet  mala sentiamus, quia uestra grauamina, quoniam amici nostri precordiales estis patienter portare non possumus. Si dicitis quod ille oblationem confessionis habere debet cui penitens confitetur, simili modo dicere potestis ut oblationem altaris habeat a quo missa cantatur, et oblationem mortui, a quo mortuus sepelitur, et sic minister noster totum accipiat ut nichil oblationum in ecclesiis, quibus die ac nocte seruimus, nobis relinquat.  Pro reuerentia uestre religionis hoc iniustum non dicimus, sed iustum esse penitus ignoramus. Nam lex Moysi non precepit, prophete non predixerunt, sanctum Euangelium inde siluit, auctores canonum aut noluerunt dicere, aut obliuioni tradiderunt. ualete.



156 EPISTOLA XLI.

P. honorabili episcopo  , frater Goffridus abbas uindocinensis, allodiarius apostolice sedis et seruus, non facere aliis quod non uult fieri sibi.

Domini pape Calixti accepistis decretum, in quo uobis et quibusdam episcopis aliis fuerat preceptum ut rerum uindocinensi monasterii, sicut earum que apostolice sedis sunt proprie, defensores essetis et adiutores. Et alii quidem omnes non uerbo nec  lingua tantum, sed opere et ueritate, domini pape seruauerunt mandatum. uos autem que in episcopatu uestro nobis ablata sunt, et quot, et quantas fratres nostri, qui ibi habitant, portauerunt iniurias, satis audistis, sed aut noluistis corrigere, aut minime potuistis. Insuper etiam decimas salinarum uestrarum, quas monasterium nostrum, patrimonium scilicet B. Petri et eius allodium, per sexaginta annos pacifice noscitur possedisse, nobis aufertis. Unde dilectionem uestram rogamus, ut quod aliter actum est corrigatis, ne qui apostolica preceptione nobis defensor constitutus fuerat, uideatur persecutor, et sic lupus fiat, quod Deus abnuat! qui esse debuerat pastor. Nobis dictum est quia dicitis quod Ecclesia non debet decimam dare  . Hoc  uerum est, ubi Ecclesia nichil habet in parochia alterius Ecclesie, ubi uero Ecclesia in alterius Ecclesie parochia possessionem aliquam 157 habet, uel quidpiam quod decimari debeat; ibi Ecclesia Ecclesie decimam reddere debet, si illud iuste possidere desiderat. Hoc tenet Italia; hoc tenet Gallia. Ibi enim nouimus Ecclesias Ecclesiis decimas reddere, et maiores minoribus, et minores maioribus, ubi altera earum possessionem obtinet in iure alterius.  Hoc facimus nos Ecclesiis, et hoc Ecclesie faciunt nobis. Hoc etiam bone uite et bone memorie uestri predecessores, qui uos precesserunt ad sidereas mansiones, fecerunt, decimas scilicet quas sine iudicio et sine audientia nobis aufertis reddiderunt. Sed illi beati uiri forsitan idiote fuisse putantur, quoniam caritatem habuerunt, et uitauerunt rapacitatem, et neminem mole sue magnitudinis premere uoluerunt. Non conuenit matri Ecclesie aliarum Ecclesiarum iura uel decimas sibi usurpare. Parentum est enim, Paulo testificante Apostolo, thesaurizare filiis , non que sunt filiorum auferre. Si tamen aliquid quod iustum sit in predictis decimis uos habere confiditis, Romani pontificis iudicium uobis offerimus,  cui soli de rebus monasterii nostri iudicare licet et definire. Et ut ista que dicimus uera credatis, nec deinceps per ignorantiam aduersum nos contrahatis offensam uenerabilium Romanorum pontificum, Urbani et Calixti priuilegia  uobis transcripta mittimus. Nouit enim prudentia uestra, quod sine periculo non dissoluitur siue contemnitur, quod apostolica auctoritate firmatum esse noscitur, uel preceptum. ualete, et, dum 158 precamur, nostram audite precem, si uestram non uultis sollicitari quietem.



EPISTOLA XLII.

Domino suo et precordiali amico, I. honorabilis uite episcopo  , frater Goffridus abbatum minimus, dilectionem et dilectionis seruitutem.

 In crastino capitis ieiuniorum ad uos uenire non possum, necessitate corporis occupatus. Cum uero a necessitate, qua detineor, fuero liberatus, ad uos ueniam tempore competenti, de Pagano, et de suis iustitiam recepturus. Paganus ille, sicut dicitur, a uobis exposcit quod olim a sanctis apostolis interdictum est, et decretis apostolice sedis nunc interdicitur. Laicis enim, etiam religiosis  , ut ipse melius nostis, disponendarum ecclesiarum uel ecclesiasticarum  rerum omnis facultas negatur. Clericus autem, qui per laicam personam ecclesiam, siue possessionem ecclesiasticam nititur obtinere, secundum Gregorium septimum  , et Urbanum  , et Paschalem  secundum, excommunicatus est, et ab ipsis etiam hereticus iudicatus. uale; et de gradu in gradum Deus uos promotum habeat ad utilitatem Ecclesie sue. In uobis completum est, ut creditur, quod legitur in Euangelio: Qui se humiliat, exaltabitur . Humilem mentem uestram nunc usque credidimus; audiuimus humilem loquelam; satis etiam humilem uestem conspeximus. Ista utique omnia oportebit uos augere, non minuere, ne uobis contingat, 159 quod Deus abnuat! Qui se exaltat, humiliabitur . Quod hic  nouissime locutus sum, est quidem presumptuosum; sed presumptum amica presumptione. uos uiscera mea nostis, et ego uestra similiter. Nec uobis, nec mihi mutua familiaritas contemptum pariet; sed in diuina iustitia assensionem nutriet, et magis in Deo deuotam dilectionem.



EPISTOLA XLIII.

Dulcissimo domino et precordiali amico, domno R. laudabilis uite episcopo  , frater Goffridus dilectionem et dilectionis seruitutem.

Concilium, ut nunc dicitur, Rome  celebrabitur, non, sicut audieramus, Cremone. Unde animus meus uehementer perturbatur, quoniam illuc ire uoluntas domini pape cogit, sed asperitas temporis et longioris uie tribulatio dissuadet. Et hec  quidem pro tanti domini et magistri uoluntate postponenda fuissent, si corporis infirmitas quod iubetur fieri ulla ratione permitteret. Seipsum exponere morti, nisi certa spe retributionis eterne, nullus sensatus unquam fecit. Si quis uero in se concitauit mortem, quam uitare debuisset, requiem inuenisse non legitur, sed erumnam. Christus utique baiulare crucem iubet , non querere sepulturam. uale.



160 LIBER QUARTUS.



EPISTOLA PRIMA.


Dilectissimo domino ac beatissimo Patri suo  Hugoni omnium abbatum excellentissimo, Goffridus filiorum suorum minimus, quod patri filius, et domino seruus.

Quid salutis, quidue honoris, nullis meis precedentibus uel subsequentibus meritis, pura dilectio uestra mihi contulerit, dum sepe mente considero, que pro tantis beneficiis digne rependere ualeam inuenire non possum. Quod tamen carius habeo, offero meipsum, quippe cuius totum bonitate uestra hausistis animum. Sed quem bonitas uestra sapienter hausit, quem diligenter sibi subdidit, domnus  Henricus abbas impugnare 161 non desinit. Antequam haberet abbatiam, et postea, bona que  potui de illo dicere, dixi; ad honorem monasterii Cluniacensis nomen eius predicaui. Illorum etiam Inimicitias, quibus preest, incurrere pro eo non metui. Ipse uero mihi confratri suo mala pro bonis retribuit  , retributione uidelicet quam Deus non nouit. Nescio qua mentis tempestate agitatur, et in me seruum uestre sanctitatis sine causa inuehitur. Terram, quam monasterium nostrum tempore uenerabilium antecessorum suorum per triginta annos et eo amplius pacifice et apostolica auctoritate sibi firmatam noscitur possedisse, terris suis quia uicina est, sibi satis immoderate nititur copulare.  Hinc occasione accepta, omnia machinamenta, quibus potest nocere in me exercet, cui si non pro fraternitate, saltem pro uestra paternitate parcere debuisset. uelut alter Saul, me quasi Dauid fugientem persequitur; nulla erga me fraternitatis compassione mouetur. Ego ei resistere nec possum, nec debeo, quoniam mansuetudinem uestram offendere metuo. Et quia me erigere contra eum nullatenus presumo, uestra pia seueritas, humiliter queso, se contra eum erigat, et sibi mandare dignetur, ne me uestro amore potius quam mole sue magnitudinis premat. Si autem de me queritur, querimonie sue presentia uestra iudex existat. uos semper appellari, et adhuc appello. Sapientie uestre iudicium subire desidero. Ambo filii uestri sumus; ille quidem  oris professione, sed 162 ego, Deus scit qui corda nouit, cordis deuotione. Non debemus igitur inuicem dissentire, sed honorem et utilitatem Cluniacensis monasterii querere concorditer, uobis multiplicare amicos, inimicos mitigare; si necessitas exigit, eis pariter obuiare. Magne discretionis Pater, ne aliter agat, compescite domnum illum abbatem, quem dicunt homines ex longo tempore fuisse discordie amatorem, seminatorem iurgiorum, pacis perturbatorem. Non auferat fratribus nostris uestram caritatem; non eos sine utilitate prouocet ad iram; non tribuat eis contra locum Cluniacensem, quem   secundum paradisum uocare audeo, proclamandi occasionem. Et que olim amputata sunt uestre dilectionis dulcedine, pullulare non faciat sua amaritudine. Non separet a Cluniaco, beatitudinis uidelicet loco monasterium nostrum; non inter uos et fratres nostros suscitet scandalum. De me, quia scandalizari debeam, minime loquor; nam et si omnes scandalizati fuerint, ego nunquam scandalizabor . ualeat dulcissimus dominus meus et Pater meus.



EPISTOLA II.

Dilectissimo Patri domno Pontio, honorabilis uite abbati  , frater Goffridus uindocinensis monasterii humilis seruus, sancte Romane sedis allodiarius, puram dilectionem, et pure dilectionis  seruitutem.

Quemdam monachum nostrum, Petrum Goscelini  nomine, ad uos uenisse audiuimus, 163 sed qua intentione uenerit, ignoramus. Quod si uos, uel locum uestrum uisitandi gratia fecit, licet cum licentia nostra fieri debuisset, pro reuerentia uestra, uituperare non audemus. Sed si ea intentione actum est ut locum in quo secunde regenerationis habitum suscepit, relinquat, laudare non possumus, cum hoc S. Benedicti Regula omnino contradicat, et sanctorum Romanorum pontificum auctoritas, qua patrimonium B. Petri, monasterium uidelicet nostrum, munitur, sub anathemate interdicat. Unde sicut carissimum dominum et patrem humiliter uos rogamus,  quatenus ad nos secundum humilem petitionem nostram frater ille noster remittatur, ne primam  sui monachatus fidem irritam fecisse uideatur, et uinculum caritatis, quo uenerabilis predecessor uester, uir pie recordationis, domnus Hugo sibi et monasterio Cluniacensi nos diligenter alligauit, sub hac occasione, quod absit! rumpatur. Illud uobis ueraciter dicimus, ut si quid predictus frater contra nos egit, si tamen ad nos uenerit, pro amore uestro, et pro anima gloriosi uiri domni Hugonis, qui nos, cum nec serui eius fieri digni fuissemus, suos caritate filios fecit, illi totum et toto corde dimittimus. Si uero ad nos minime ueniens obedire contempserit, et prima professione, quam apud nos fecit, uiolata, alio in loco profiteri presumpserit nec prima eius professio Deo grata erit, nec secunda quia nec prima promisse stabilitatis exspectauit fructum, et  secunda, 164 que primam sui monachatus oblationem ecclesie nostre abstulit, habebit sacrilegium. Quod si alicuius priuilegii auctoritate monachum de noto et regulari monasterio sine licentia sui abbatis uobis retinere conceditur, huius auctoritas priuilegii contra sancti Benedicti Regulam nititur et aliud quam priuilegium, quod Christus Dominus B. Petro donauit, continere uidetur. Hoc enim priuilegium fuit a Deo Petro collatum, ut que erant soluenda solueret, et que liganda ligaret, non ut hominibus fidem mentiendi, uel se periurandi occasionem preberet. Et quoniam quem S. Benedictus damnationis uinculis alligat, nec B. Petrus soluit, nos soluere non debemus, licet multum inuiti et coacti faciamus,  in uirtute sancte Regule, et auctoritate sanctorum canonum, illum ita, donec resipiscat, excommunicamus,  ut nec communionem sacram uiuus percipiat, nec mortuus sepulturam. Unum preterea uobis mandamus, quod simplicitatem uestram ignorare non credimus, quia unumquemque pastorem decet oues proprias conseruare, non rapere alienas. Quod si alienas rapuerit, lupi consuetudinem habet, non pastoris. Si quis iterum auctoritate priuilegii se talia posse confitetur, eadem auctoritate quod non seminauit colligere, aliorum uillas, castella, et ciuitates obtinere, patribus suis subtrahere filios, suas hominibus uxores auferre. Quid plura? omnem alienam substantiam suam facere se posse confiteatur. Priuilegium utique prauitatis 165 plurimum habet, et nichil penitus diuine legis; cuius auctoritas suos in primis obseruatores reos facit, et proximos  opprimit innocentes. Et quicunque priuilegio, contra priuilegium quod Christus contulit Petro, facere conatur, quasi propheta docens mendacium comprobatur. Cuius uocem, falsam beatitudinem et ueram miseriam protestantem, dum anime sequuntur Christiane, periclitantur.



EPISTOLA III.

Dilectissimo domino suo Hainrico  , uite uenerabilis uiro, Goffridus uindocinensis monasterii qualiscunque seruus, eamdem quam sibi optat salutem.

Que mutue caritatis affectu nuper a nobis sunt constituta, multis modis postea impedire uoluit inimicus. Ab ipso quippe, ut estimo, fratribus nostris suggestum est ut contra ea recalcitrare deberent,  nec pacis dilectionisque a nobis constitute uinculo paterentur astringi. At benignus Deus, qui malignum etiam in superioribus Aegypti ligatum tenet, ita loris sue potentie illum colligauit, ut quidquid discordie ac dissensionis fratribus prius suggesserat, habere uires non potuit. Unde presentibus litteris dilectionem uestram admoneo, ut usque ad proximam festiuitatem B. Marie quacunque die uolueritis in capitulum nostrum ueniatis, de confirmatione pacis  et concordie, sicut a nobis et a uobis constat esse statutum, nichil 166 penitus hesitantes. Non enim tales sumus qui aliud promptum in lingua, et aliud clausum in pectore habeamus.



EPISTOLA Iu.

Domno Hainrico uenerabili Angeriacensi abbati, domino et amico, frater Goffridus a Deo pure ueritatis effectum, et a se uere dilectionis affectum.

Locutionem, quam de causa Dei habuimus ad inuicem, labialem ex uestra parte fuisse arbitror, non precordialem. Unde uos minus uigilanti uerbo usum doleo, et gladiatorium spiritum  habere intelligo. Ego tamen, Deo uolente, quod dixi, incipiam, et quod inceptum fuerit, ipso largiente perficiam. ualete; et si qua sunt in uobis catholice  pietatis uiscera, mihi et in ueritate rescribite.



EPISTOLA u.

Dilectissimo Patri et domino Hainrico honorabilis uite abbati, frater Goffridus cum dilectione salutem.

Fere duorum mensium iam preteriit spatium, ex quo uobis usque Pictauim nostrum transmisi  sigillum, sicut locutus fueram uobiscum. Et quia ibi inueniri minime potuistis quod tunc libenter fecissem, usque ad Quadragesimam facere non possum. Facultas utique faciendi quod uobiscum facere disposueram, mihi subtracta est, non immutata 167 uoluntas. Pecunia etenim mihi non suppetit; guerre imminent et asperitas temporis interdicit. ualete; et quod fratres nostri queruntur, quod apud abbatiam  uestram minus regularis humanitas eis impenditur, agnoscite; et quod aliter factum est, si placet, corrigite. De susceptione hospitum uobis scripsissem sed docere Mineruam noui superfluum.



EPISTOLA uI.

Ioanni uite uenerabilis abbati  Goffridus abbatum omnium minimus, in omnibus misericorditer agere.

Huic fratri, qui necessitate simul ac uoluntate ad  uos, sicut ad spiritualem patrem suum reuertitur, necesse est ut magna misericordia suffragetur. Multum quidem peccauit; quod eius lingua satis conuenienter loquitur. Unde si uestre pietati placet, magis dignus uenia, quam cum eo et ipsi postulamus esse uidetur. ualeat igitur apud bonitatem uestram huius penitentis humilis et uera, ut credimus, confessio. ualeat etiam nostra pro eo deuota et caritatiua supplicatio. Super omnia autem hec, consideretur a uobis pii patris reuertentis filii pia susceptio, qui in longinqua regione partem substantie, quam acceperat, dissipauit luxuriose uiuendo .



168 EPISTOLA uII.

Dilecto in Christo Patri Guillelmo honorabilis uite abbati  , Goffridus uindocinensis monasterii  humilis seruus, hospitalitatem, per quam multi placuerunt, nullatenus obliuisci.

Quoniam utilitati proximi tanquam nostre prouidere, ipsa euangelica preceptione monemur, quod honori et bone opinioni monasterii nostri contrarium esse cognoscimus, uobis celare nec possumus nec debemus. Cum nuper Santonicum iremus, sicut prius uobis nos illuc ituros dixeramus, metuenda repente tonitrui et coruscationis tempestas exoritur; qua uehementer territi, et reuerberationibus grandinis, et pluuie inundationibus non mediocriter fatigati, ad obedientiam uestram de Pinu  , quam obuiam habuimus, hospitandi gratia diuertere dignum duximus. Ubi ualde indignum obedientia reperimus  monachum Garinum cellarium domus, inhumanum uidelicet hominem et auaritie seruum. Qui quando primum primam domus portam intrauimus, grunnire cepit, et nos toruo uultu, et obliquo oculorum lumine inspicere; postea uero indisciplinata uerba proferre non distulit, Deum non metuens, nullam nobis, nullam ordini reuerentiam  exhibens; uocibus quas in eo deformis formabat tenacitas, nos subsannando dominos uocans, demoniacus 169 monachus ille clamabat; Quo intratis? Prior abest; nichil faciemus uobis; non habemus etiam spatium, in quo duodecim equi uestri  ualeant collocari. Et locus stabulorum sufficienter capere poterat, et adhuc potest equos uiginti. Qui cum hec et alia multa expulsoria uerba ab eo diu similitudine tantum patientie supportassemus, licet in corde nostro aliud uersaretur, impatientie tamen flammam ratione supprimente, diximus sibi: Frater, noli contristari; uides quia pluuia nos urget; iam sol occidit; necessitas admonet hospitari; panem et uinum, piscem et caseum nobiscum portamus; ememus libenter cetera que non habemus. Sic tandem  cepit atrocitatem uultus paulatim deponere; aliquantulum leuare supercilia, et quos prius quasi clausos tenuerat oculos, monstrare, deinde nobis dignatus est loqui; nobiscum etiam, sed multum rogatus uoluit refici. Panem et uinum, que nos habere sciebat, et que longius ferre equos grauabat, nobis obtulit; fenum et annonam, quibus abundabat, et nos prorsus indigebamus, penitus denegauit. ualete et discipulum Satane, qui caritate conditum ordinem sua amaritudine insapidum reddit, ne amplius noceat, loris monastice seueritatis alligate.



170 EPISTOLA uIII.

uenerabilibus dominis et fratribus Guillelmo S. Florentii abbati  , et Bernardo abbati S. Sergii  Goffridus uindocinensis monasterii seruorum seruus, Deum et que Dei sunt perfecto corde diligere, et que contra illum fiunt in mundo perfecto odio habere.

Si uere caritatis uinculo in inuicem alligati sumus, et si feruore Spiritus sancti accensi contra tortuosum et subdolum illum  , quem nostis, ne anime nostre cum populo Dei pereant, pugnare  decreuimus, eiusdem Spiritus sancti igne magis ac magis igniri de die in diem debemus. Scimus quidem quoniam non omnibus bene inchoantibus eterne beatitudinis premium repromittitur; sed illis solummodo, qui perseuerauerint, habere conceditur. Parum enim uel nichil penitus esse monstratur, bene aliquid inchoasse, quod imperfectum dimittitur. Hoc etiam apud seculares magna irrisione, dignum uidetur, cum aliquis eorum quidquam incepit, quod ad finem minime perducit. Si ita est, imo quia ita est in negotio seculi, liquet profecto quales esse debeamus in negotio Dei. Nam si illi, qui mundum et ea que mundi sunt, diligunt, de opere suo si imperfectum relinquatur, sic erusbescunt: quanto magis nos, qui Deum, et que Dei sunt, ante omnia et super  omnia diligere debemus, erubescere possumus, si eius opus, quod incepimus, imperfectum relinquamus? 171 Dilectissimi, si nunc in Dei opere tepidi, uel negligentes existimus, et quasi sub specie simplicitatis aduersariis Ecclesie sue resistere dissimulamus, uerendum nobis est ne in die magni et formidandi ualde iudicii illum contrarium sentiamus, et illo increpante cognoscamus nos stulta simplicitate fuisse deceptos. Tunc forsitan in contumeliam nostram, quod absit, uulnerum suorum cicatrices denudabit, dicens: O falsa simplicitate decepti, hec pro uobis ipse pertuli; et quam uicem mihi rependistis, qui semper homines laudari ac uenerari occultando ueritatem presumpsistis? Hec omnia, ne contra nos in iudicio suo Dominus proferat,  non mediocriter formidare debemus, que iam ex parte per eius ministros annuntiata esse cognouimus. Ex testimonio enim Scripture diuine didicimus quod si propter personam hominis ueritatem reticemus, ipsum, qui est ueritas, Christum negamus. Quod etiam pre nimia simplicitate quidam damnari merentur, in Propheta aperte monstratur, ubi sicut oues in inferno positi memorantur . Oues ibi, non propter ueram innocentiam, sed propter inhonestam simplicitatem, qua malis resistere nolunt, uel nesciunt, homines appellat; quos sine fine perituros esse denuntiat. Et ideo reiecto simplicitatis uelamine, palam loquatur ueritatem, cum Propheta dicentes: Quis consurget nobis aduersus malignantes, aut quis stabit nobiscum  aduersus operantes iniquitatem?  Illud Apostoli subiungentes. Si Deus pro nobis, quis contra nos?  Nos 172 tales sumus, imo tales esse debemus, qui laudes hominum non affectemus, neque eorum uituperationes expauescamus, quoniam qui huiusmodi sunt, iuxta apostolum, serui Christi esse non possunt. Unde et Propheta: Qui hominibus placent, confusi sunt . Si forte querimus, quid pro Deo agere, uel pro eius nomine pati debeamus, quid ipse egerit, quidue pro nobis pertulerit consideremus, et sic quid pro illo sumus acturi plenius agnoscamus. Omnia quidem, que pro nobis Dominus in mundo egit, et pertulit  referre non possumus sed illud firmiter credamus, et credendo asseramus, quia quidquid fecit et pertulit, totum nostre salutis mysterium fuit. Factus est homo de uirgine matre, cum Deus esset; opprobria, irrisiones, conuicia, tribulationes, flagella, percussiones, infidelium sputa sustinuit: cruci clauis affigi, spinis coronari, felle cibari, aceto potari, lancea uulnerari uoluit; et gustans mortem ad horam eterne mortis uincula soluit. Quid, fratres, aliud hec agendo nos docuit, nisi ambulare uias; quas prior ipse ambulauit? Ambulemus igitur uias eius, et sequamur eum, sicut frequendum se docuit; quem qui modo sequi noluerit, illum procul dubio sequetur, cuius pena fine carebit. Sed quomodo Deum ac Dominum nostrum sequimur, quomodo  eius uias ambulamus, uidentes abominationem stantem in loco sancto, si tacemus? In loco sancto abominatio stare uidetur, cum in sancta Ecclesia abominabilis quisque, nemine contradicente, 173 aliis dominatur. Qui hoc uidet et tacet, maledictus a Domino esse perhibetur, dicente propheta: Maledictus qui prohibet gladium suum a sanguine , id est uocem suam a peccati increpatione. Si illi qui quodlibet malum non increpant, maledici a Domino merentur, quanto grauiorem maledictionem incurrunt, qui abominationem tacendo augmentant, per quam sine dubio plures fedantur? Abominationem quippe satis augmentat, qui, in quantum preualet, eam non amputat. Ortum est certe moderno tempore nouum genus abominationis; iam incipit regnare  filius perditionis; et quod olim quasi in occulto faciebat, nunc palam operatur mysterium iniquitatis. Quem contra qui legitime certauerit, uere coronabitur: et uelut alter Henoch uel Elias effectus, licet martyrium ob hoc non consequatur, martyrum tamen immortalitate glorificabitur. Et ut aduersus predictum nequam fortiores animos habeamus, quid Moyses, cum quosdam, de populo Isrel procliues ad peccandum considerat, dicat audiamus: Si quis est Domini, iungatur mihi, occidat uir fratrem et amicum et proximum suum . Fratrem quippe, et amicum, et proximum suum interficit, qui, cum punienda inuenit, neque eis quos per cognationem diligit, parcit. Si ergo ille Dei dicitur, qui contra delinquentes zelo diuini amoris excitatur,  profecto se Dei esse denegat, qui eorum prauas actiones increpare recusat. Hinc itaque facile aduertitur quid ambitioso illi a Christi fidelibus debeatur, cuius nomen pre 174 indignatione suppressimus. Nam quo proprio nomine dignus habeatur prorsus nescimus. Illum utique ultra modum malitiosum esse, a puero fama referente didicimus, et ex parte per nos cognouimus. Et quia hunc ad augmentum iniquitatum suarum contra sanctam Ecclesiam arte Simonis Magi niti audiuimus, utile ualde est, imo necessarium, quatenus auctoritate Simonis Petri ei in faciem resistamus. Cui si pro officii loco uehementer non restiterimus; cum ipso  Simone Mago, qui hoc genus iniquitatis primus inuenit, nos habituros portionem, quod Deus abnuat, nullatenus dubitemus. Nam quid prodest nobis orare? quid prodest aliquando ieiunare? quid etiam pauperes recreare? uel quelibet alia bonitatis opera exercere, si Simoniacam heresim a finibus nostris dissimulamus repellere? Que, ut B. Gregorius dicit, ante omnes alias in sancta Ecclesia subdola fraude irrepsit, et quasi prima et maxima Ecclesie castitatem feda nimium pollutione contaminare presumpsit. Igitur in Deum, et propter Deum rogamus uos et obtestamur, si habere partem in Christo uultis, una nobiscum summopere laboretis, ut tam seua pestis, que per sepe dictum heretice prauitatis ministrum in partibus nostris diabolica suggestione  emersit, non quidem gladio ferri, sed gladio Spiritus sancti penitus computetur, ne nobis tacentibus in Spiritum sanctum peccetur, quod neque hic, neque in futuro seculo remittetur . 175 ualete in Domino semper; iterum dico: ualete. Et contumax ille, de quo agitur, sentiat nos Dei uirtute plus posse quam possit ipse Simonis Magi impia arte.



EPISTOLA IX.

Guillelmo sancti Florentii abbati, et Guillelmo archidiacono  fideli suo, Goffridus uindocinensis monasterii indignus seruus, prospera mundi despicere, et nulla eius aduersa formidare.

Rogamus uos, et per ueritatem, que Christus est,  obtestamur, ne in causa Dei, quam contra Rainaldum inspirante Spiritu sancto assumpsistis, aliquo modo deficiatis. Quod si feceritis, Christum, qui est ueritas, plane abnegastis, et Ecclesiam suam, que omnino casta debet esse et libera, secularitatis concubinam et ancillam cum periculo animarum uestrarum constituistis. Preterea etiam omnibus amicis uestris, quod euenire non credimus, mendaces facti estis, et eorum inimicitias merito incurristis. Non est uobis timendum, quia multos post Deum bonos adiutores habetis. Inter quos me et abbatem  S. Sergii ueraciter reputare potestis, qui mallemus uiui excoriari, quam huic tante consentiremus abominationi. ualete; et substantiam temporalem nullatenus ob hoc timeatis amittere.  Non enim diabolus tanta poterit auferre quanta uobis potens est Deus restaurare. Nihil tamen pro hac causa amittetis, et de manu Dei mercedem 176 recipietis, si pro eius fide et nomine constanter egeritis.



EPISTOLA X.

Goffridus uindocinensis monasterii humilis seruus, dilecto in Christo Patri Archembaldo  S. Albini abbati, fratres sibi commissos diligere, et eorum uitia odio habere.

Ex testimonio diuine auctoritatis didicimus quoniam de profectu proximi, sicut de nostro, debemus gratulari, et de eius defectu, tanquam de proprio, tribulari. Unde de quodam fratre uestro, Ioscelino nomine, uehementer tribulamur; in quo non solum  lesam esse caritatem cognouimus, sed defunctam. In diebus istis, cum monasterii nostri necessitate cogente, iuxta Maironem  , ubi obediens sibi, et non Deo ille commoratur, transitum fecissemus, misimus ad eum, ut in domum B. Albini et uestram nos hospites susciperet, deprecantes. uerba, que his, qui a nobis missi fuerant, responderit, mala quidem et omnino indisciplinata fuerunt; sed facta satis peiora. Omnia que ille conuersus auersus in nos protulerit, uobis scribere noluimus, quia longum esset, et in nullo ueritatem ledere uolumus, que uix in longiloquio illesa seruatur. Illud firmissime tenemur quia dixit quod nullatenus nos susciperet; et postea non bene deuotus compleuit. Hec uestre dilectioni de seruo auaritie conscribentes,  non nostram, 177 sed caritatis iniuriam uindicari deposcimus.



EPISTOLA XI.

Goffridus uindocinensis monasterii humilis seruus, dilecto in Christo confratri Archembaldo S. Albini abbati, peccata delinquentium non dissimulare, sed mox ut oriri ceperint radicitus amputare.

De uestro Ioscelino  conquerentes uobis scripsimus, et ut de illo manifestam iustitiam Deo et ordini uestro faceretis, diu auscultauimus, et adhuc auscultamus; et nichil a uobis actum super hoc audire potuimus. Unde manifestum est quia aut aures nostre surde sunt, et audire non possunt, aut manus uestre contracte, et ad exercenda iura iustitie  nullatenus eas potestis aperire. Sed nos Dei gratia aures non habemus surdas. Cauete igitur, ne manus habeatis contractas. Quod si forte contracte uel aride nunc usque fuerunt, non iam oliue, sed oleo iustitie ungantur, ut sanentur, et ad reprimendum Ioscelinum pestifera inflatum superbia citius aperiantur. Et quoniam cor eius repletum nouimus iniquitate, et uestrum credimus plenum caritate, toto dilectionis affectu uos rogamus, ut adeo uigeat contra illum uestra equitas, ne amplius sancto ordini illius dominari possit iniquitas. Si uero bonitati uestre suggesserit, quia causam contra uos  habemus, nolite sibi 178 parcere propter hoc, sed quanta sint uiscera caritatis considerate. Charitas enim, sicut bene nostis, solummodo  amicum non diligit, uerum etiam esurienti et sitienti inimico cibum et potum pariter cum hilaritate tribuit. Nos tamen inimici uestri non sumus, sed omnia que in uobis Deus diligit, et nos diligimus, et uobis et uestris, si placet, germana caritate seruire uolumus. Nam quidquid de querelis nostris, que concipiunt laborem et dolorem parturiunt, faciamus, caritatem, quod est uinculum perfectionis, erga uos semper integram, Deo donante, seruabimus. Hec est, inquam, illa bona, imo optima uirtus, sine qua habere ceteras uirtutes est damnabile, et cum qua non habere eas, ueniale. ualete, et quid de his, que uobis scripsimus, facturus sitis, nobis rescribite.



EPISTOLA XII.

 Frater Goffridus Hamelino abbati  S. Albini, diligere quod Deus diligit, et odio habere quod odit.

Et formicam plaustrum trahere dedecet, et doctorem Ecclesie manu tenere mendacium, sed oportet illum ueritatem semper attendere, non relationem uerborum. Si Albericus se nobis condonatum diffitetur, et si Paganus filius eius  in Ecclesia nostra sub titulo monasterii uestri se factum monachum profitetur, negat uterque ueritatem, dum falso loquitur. 179 Quod Paganus uobis suggerit, etiam si uerum esset, sicut ueraciter falsum dignoscitur, discuti tamen prius debuisset, antequam illum, reclamantibus monachis nostris, prudentia uestra  suscepisset. Iniustum est enim, et canonum regulis prorsus contrarium, sine iudicio exspoliare uestitum. Quod illum non esse fugitiuum dixistis, mihi non mediocriter displicet hoc ab ore uestro fuisse prolatum, quod sobrietatis armarium olim credideram,  et ueritatis sigillum. Ille utique de loco nostro, in quo monachus noster factus fuerat, aufugit, et stola secunde regenerationis reiecta occulte fugiens, claustrum B. Clementis  infregit. Unde non solum fugitiuus agnoscitur, uerum etiam uera propositione sacrilegus esse probatur. Si de illo nobis offertis iustitiam, quod iustum est facite, nos de illo prius inuestite. Nam uos ignorare non credimus quod nec ad comprouincialem, nec ad generalem synodum, multo minus igitur ad quamlibet causam uocari debet exspoliatus. Preterea noueritis, nec genus uere religionis esse, nec signum pure dilectionis, pro Pagani familiaritate Philippicam retractare in amicum, nec pro illo, si uestre magnitudini placuisset, contentio, que inter monasterium  nostrum et uestrum esse solebat, et que pene uel penitus pro dilectione uestra fuerat exstincta, rediuiua fieri debuisset. Nos uero quod contra Paganum fecimus, adhuc facimus; nec extractum de uagina canonice iustitie 180 gladium, nisi precedente satisfactione, ab illo retrahemus. Quod si prius aliter actum intelligit, nos tamen iuste et rationabiliter factum esse, sanctorum canonum auctoritate monstrabimus.



EPISTOLA XIII.

Goffridus uindocinensis monasterii humilis seruus, domno Gualterio uite laudabilis abbati  , salutem cum dilectionis obsequio.

In Regula B. Benedicti, secundum quam professi  sumus, prohibitum dignoscitur et quod est amplius, auctoritate sancti Euangelii, ne alter alteri faciat, quod sibi fieri non optat . Unde tota mentis intentione cauendum est, ut quod nobis fieri non optamus, nulla occasione aliis faciamus, ne fidei nostre professionis scissuram facientes, euangelice etiam traditionis contemptores a Deo iudicemur. Hec idcirco, uenerabilis Pater, proposuimus, quoniam hominem quemdam, Garinum scilicet Galandi  , qui sub confessionis actione et sue fidei promissione se suaque omnia nobis deuouerat, subita pressum infirmitate monachastis, et res suas, imo nostras, quia Ecclesie nostre prius fideliter oblatas accepistis. Quod quam sit religioni Christiane contrarium, si scienter actum est, quod  absit, nos minime latet, et uos certum habetis. Requirimus igitur a dilectione uestra hunc hominem, et uniuersas res huius hominis cum homine 181 ipso nobis reddere non differatis, ne forte actio dilationis uobis ascribatur argumentum cupiditatis,  et sic per uos fraterna caritas uulneretur, quod est uinculum perfectionis . ualete.



EPISTOLA XIu.

Bernerio honorabilis uite abbati  , Goffridus, abbatum omnium minimus, a Deo salutem, et a se germane dilectionis deuotionem.

Seruitio uestre bonitatis, quod mihi licet immerito, sepe obtulistis, nunc opus habeo, et quem caritas debitorem fecit promittendo, non pigeat debitum soluere promissa reddendo. Andegauis si quidem ecclesiasticum negotium in crastino Ascensionis acturi sumus, ad quod prudentie uestre consilium et auxilium diligenter inuitamus, et ne in presenti necessitate nobis desit, humiliter  deprecamur. Quod si deprecationem nostram qualibet occasione exaudire dissimulatis, amicus utique dici potestis, sed qui non permanet in tempore necessitatis.



182 EPISTOLA Xu.

Goffridus uindocinensis monasterii humilis seruus carissimo domino et precordialissimo amico, Bernerio Boneuallis abbati, uiro uere religioso, beatam Trinitatem puro semper corde diligere, et eius proxime festiuitati nulla occasione deesse.

Ad celebrandam nobiscum, quam diximus, sancte et indiuidue Trinitatis festiuitatem  , et tante solemnitatis deuotio uos uenire compellit, et ut sepositis curis omnibus nullatenus differatis uenire, quem erga uos habemus pure dilectionis affectus  suppliciter exposcit. Debitum quippe religionis est, et germane caritatis augmentum, festa sanctorum Dei, et maxime suam ipsius festiuitatem deuotione celebrare, et diligentis se proximi iustum desiderium totis uisceribus adimplere. ualete, et in his que humiliter rogamus, non sit uobis tediosum Deo et nobis obedire.



EPISTOLA XuI.

Goffridus uindocinensis monasterii inutilis seruus, uiro eterna memoria digno, Bernerio abbati Boneuallis, in ualle spiritualis frumenti abundare, et hymnum Deo dicere sempiternum.

Sancti Spiritus, ut arbitror, igne succensus et ab increpatione Simoniace impietatis 183 spiritum,  quo agitaris, reprimere non ualens, multos in te aduersarios incitasti, inter alios maxime unum  cuius nomen dicere superfluum puto, quia nec uulgo manet incognitum. Et si illud, natura negante, surdi non audiunt, nec muti loquuntur, eis tamen ab aliis nutibus et signis est indicatum. Tibi, religiose abba,  a multis dicitur quod Simonem Magum nostris temporibus in Ecclesia suscitatum frustra exstinguere uerbis conaris, quia in hominibus qui corrigat non inuenitur. Tu uero desiderio repletus prophetico, tibi suaderi nullatenus potest, quin semper inquiras, qui tecum assurgat contra regnantem in sancta Ecclesia abominationem, cum ipso Propheta fideliter clamare non cessans: Quis consurget mihi aduersus malignantes, aut quis stabit mecum aduersus operantes iniquitatem?  Clama itaque tu organum Dei, tuba Spiritus sancti. Ne sileas, egregie preco ueritatis, nec uocem retrahas a correctione heretice prauitatis; et si eos qui sancte Ecclesie castitatem feda nimium pollutione commaculant, de templo eiicere, sicut Saluator fecit, non  uales uerberibus, saltem uerbis nulla desinas occasione. Noli, uir sancte, noli credere illis, qui te loqui asserunt sine utilitate, quoniam eos, contra quos loqueris, reuocare non potes a scelere. Qui talia dicunt, tecum pariter Ioannem sanctum domini precursorem redarguunt. Ille enim quamuis Herodem ab incestu reuocare non posset, ueritatem tamen non siluit, dicens quod 184 ei uxorem fratris sui habere nulla ratione liceret . Unde si uir sanctus decollari meruit, et coronari, Herodes impius, cum eis qui sibi consenserunt, promeruit eternaliter cruciari. Satis est igitur melius cum Ioanne redarguere quam reticendo ueritatem consentire Herodi. Nulli certe Christiano Christi  Dei et Domini sui legem silere licet, nec propter personam ueritatem occultare. Nam qui propter personam ueritatem occultat, Christum, qui est ueritas, uidetur abnegare. uale, et agnoscant impii Simoniaci, te ueritatis uirtute plus posse quam possint ipsi Magi Simonis peruersitate.



EPISTOLA XuII.

Goffridus uindocinensis monasterii humilis seruus, uenerabili abbati Bernerio, uiro uere religioso, dimidium anime sue, et si non sufficit animam totam.

Pater in Christo carissime, esse uestrum desiderio scire desiderans, quoniam presens corpore non possum, presentibus litteris dilectam Deo et charam  hominibus dilectionem uestram interrogare presumpsi, qualiter congregatio uestra se erga uos habeat; uos enim erga illam optime habere non dubito. De uiribus corporis iterum quero; nam de uirtutibus anime uestre querere superfluum estimaui, quia illam de die in diem proficere credo  certa fide, cum diuina 185 cooperante gratia, uestre bonitatis longeua consuetudo in hac credulitate sensus meos omnino firmet et muniat. De esse uestro querens, mirandum non est si ualde sollicitor, nam in prosperitate uestra letor uehementer et delector, in uestra aduersitate non mediocriter afficior et contristor, licet in aduersitate, que iustum hominem probat, esset potius letandum, si uis amoris, quo uos semper amaui, uirtutem rationis admitteret. Hec autem ratio, quamuis ad ostium mee mentis sepius pulset, ei pulsanti non aperitur; nam funibus uestre dilectionis alligata, intrare non sinitur. uestram igitur prosperitatem diligere possum, uestram aduersitatem desiderare ulla ratione non possum, sed illam meam faciens compassionis affectu,  uobiscum usque ad mortem humeris caritatis portare paratus sum. ualete.



EPISTOLA XuIII.

Honorabili Patri et suo precordiali amico Bernerio, uiro sapientie doctrina, et uite meritis decorato, Goffridus uindocinensis monasterii humilis seruus, se totum cum posse suo.

Quod uobis, uenerande Pater, dixi simpliciter, sicut audiui, monachi uestri intellexerunt nequiter. Et ego mando uobis, quia illud libenter corrigam, nec unde uestri insidiatores, quos filios credebam, uos ualeant molestare, ulterius dicam. Simplicibus et bone 186 uoluntatis hominibus me loqui putabam, sed presentibus illis religiose simplicitatis  inimicis ponam ori meo custodiam. Quorum impuritas, uelit nolit, quandiu uixero, certis indiciis poterit approbare quam pura caritate uos diligo. Cum quo, si necessitas exigit, et aduersitatem sustinere letor, et sine quo prosperitatem habere non delector.



EPISTOLA XIX.

Bernerio uite laudabilis abbati, frater Goffridus, salutem et dilectionem.

Noueritis, quod tamen uobis in aure dico, Deo uolente, me ad presens Romam iturum: sed nec mulam habeo, nec mulum; et quia uos habere credo quod ego non habeo, humiliter supplico ut animal utrumque mihi prestetis, aut unum, uel, si placet, neutrum. Non tamen ideo de amicitia minus, quia  uos propter uestra non diligo, sed propter uosmetipsum.



EPISTOLA XX.

Amico suo carissimo, Bernardo abbati  S. Launomari, Goffridus uindocinensis monasterii humilis abbas, salutem.

Fratrem hunc, quem uobis notum, et ex parte familiarem agnouimus, cum litteris nostris ad uos  mittere curauimus, ut eum 187 ad salutem anime sue in congregatione uestra recipiatis, si tamen recipere uultis. Diu enim, ut ipse bene nostis, nobiscum fuit, sed mores suos iuxta desiderium nostrum corrigere noluit. Unde merito aut eius malitiosa uita blasphemari potest, aut ignorantia, uel incuria nostra, quod Deus abnuat, accusari.



EPISTOLA XXI.

uenerabili fratri et coabbati, Odoni  suo precordiali amico, frater Goffridus, salutem et dilectionem.

Fama discurrente sinistra ad nostrum usque peruenit auditum, quod Hierusalem redeundi habetis animum. Hierusalem semel uidisse uobis sufficere debet, quam si nunquam uidissetis, neque propter  hoc contra uos orta esset calumnia diaboli, neque uobis necessaria indulgentia Dei. Fides utique monastice professionis eundo Hierusalem obseruari minime potest; sed uiolari. Hierusalem etenim ire, sicut indictum est laicis, sic interdictum est monachis ab apostolica sede. Quod noui ego ipse, sicut ille, cuius aures erant ad os domini Urbani pape, cum et eundo Hierusalem peregrinari preciperet laicis, et ipsam peregrinationem monachis prohiberet. Ubi sanctus Benedictus de peregrinis monachis mentionem facit, de illis loquitur qui eo tempore mundo quidem renuntiabant, sese in Domini seruitutem profitentes, nullam 188 tamen sua professione alicubi firmantes stabilitatem. Eos uero, qui  certo in loco profitentur, ubi professi sunt, et baiulare crucem Domini, et Dominum sequi necesse est, non peregrinam querere sepulturam. Non igitur sub occasione Hierosolymitani itineris deuiemus ab itinere nostre professionis, ne, dum falsam beatitudinem querimus, ueram et corporis et anime inueniamus miseriam. Carnalis amore fratris uestri, qui in Hierusalem est, aut fortasse iam mortuus est, aut quousque illuc perueniatis mori potest, mens uestra ad illicita minime trahatur et spiritualium filiorum, et fratrum, quos sub pollicitatione fidei uestre regendos suscepistis, et de quibus etiam Domino redditurus estis rationem, cura deseratur. Non est enim opus fidelis et bone mulieris, proprios partus porcis exponere, et quos semel uigilans peperit,  dormiendo opprimere. Hac arte Satane multi, qui in regeneratione prima diabolo, et in secunda diabolo simul et seculo renuntiauerunt, terramque promissionis preuio Spiritu sancto iam ingressi fuerant, corde in Aegyptum sunt reuersi, et manna fastidientes, ollas carnium, et cetera, que diuine legi erant contraria, petierunt. Habuerunt itaque escas; sed in escis illis retia, quibus capti,  et hamum, quo sunt strangulati, inuenerunt. Hi comparabiles sunt coruo infideli nuntio, qui cupiditate cadaueris Ne sancti patriarche contempsit imperium. Prius quidem, ut columba, acceperunt ramum oliue, 189 cum quo ad arcam redirent, et in arca manerent, sed de fenestris arce, ad quas fide baptismatis et monastica professione iam uolauerant, non redituri euolauerunt. De quorum numero quemlibet hominem, multo minus igitur Dominici gregis pastorem et custodem esse non opto, ne forte contingat, quod Deus abnuat, illum ex pastore lupum fieri, et ex custode latronem. ualete, et que bono animo scripsimus, uobis placeat retinere.



EPISTOLA XXII  .

 Frater Goffridus, dilecto confratri Amblardo Lemouicensi abbati  , sic fratres tibi commissos diligere, ne a te eorum diligantur errores.

Perlectis litteris tuis, quibus de monacho tuo conquestus es, agnouimus quod immemor ecclesiastici uigoris, et honoris, et officii ac ministerii sui oblitus, lingue aculeis te exacerbare presumpserit. Lingua quidem secundum Iacobum, inquietum malum est, modicumque membrum, sed magnam siluam incendit, quia anime et corporis substantiam perdit. Lingua ignis est, et in ea uniuersitas iniquitatis consistit . Lingua gladius est, quo Conditor et Redemptor noster a Iudeis interfectus noscitur, nec illis tantum qui Christum gladio ferri, quantum illis qui eum gladio uerbi peremerunt,  mors Christi deputatur. Christus ipse in cruce iam positus pro illis potius orauit, qui eum gladio ferri pupugerunt, 190 non pro illis, qui eum gladio uerbi occiderunt. Si igitur lingue peruersitas non restringitur, non multum prodest, si cetera mala corrigantur. Habes circa huiusmodi delinquentes, et in ueteri et in Nouo Testamento, diuina consilia et precepta, cum Dominus Deus in Deuteronomio dicat: Et homo quicunque fecerit in superbia ut non exaudiat sacerdotem aut iudicem, quicunque fuerit homo ille morietur, et omnis populus cum audierit, timebit, et non aget impie, ne moriatur . Et ut sciamus hanc Dei uocem cum uera et summa maiestate eius processisse,  ad honorandos et uindicandos sacerdotes, qui in eius loco stant, aut de eius loco cadunt cum aduersus Aaron sacerdotem tres de ministris Core, Dathan et Abiron ausi sunt superbire, hiatu terre absorpti ac deuorati penas statim sacrilege audacie  persoluerunt. Nec illi soli, sed et ceteri ducenti quinquaginta, qui eorum comites ad audaciam fuerunt, prorumpente a Domino igne consumpti sunt . Unde uera propositione probatur, quod non solum qui contra prepositos Ecclesie superbiunt, sed etiam qui consentiunt eis, a Deo damnantur. In libro quoque regnorum, cum Samuel sacerdos a populo contemneretur, exclamauit Dominus, et dixit: Non te spreuerunt, sed me . Et ut hoc ulcisceretur, excitauit Saulem regem, qui superbum populum calcaret et premeret, et per diuersa penarum genera affligeret, ut contemptus sacerdos ultione diuina uindicaretur. Dauid sanctus, cum oram chlamidis Saulis regis pessimi, 191 et iam in Dei dispositione depositi, occulte  abscidisset, quod factum paruissimam contra doctorem musitationem significat; magna cordis contritione se arrexit, quia in peccatore preposito Dei potestatem, quam uenerari debuisset, et auctoritatem agnouit, que nec maior iustis pastoribus a Deo conceditur, nec minor iniustis. Sed et Salomon in Spiritu sancto constitutus docet que sit sacerdotalis auctoritas et potestas, dicens: Ex tota anima tua time Deum, et sacerdotes eius sanctifica . Et iterum: Honora Deum tuum ex tota anima tua, et honorifica sacerdotes eius . Quorum preceptorum memor, B. Paulus, cum sacerdoti, nesciens eum sacerdotem esse, malediceret, et ei diceretur: Sic insilis in sacerdotem maledicendo?  statim culpam agnouit:  et quia noxam ex ignorantia contraxerit, asseruit dicens: Nesciebam, fratres, quia pontifex esset. Scriptum est enim: Principem populi tui non maledices . Et alibi dicit: Non est potestas nisi a Deo. Et qui resistit potestati, diuine ordinationi resistit; et qui resistunt, ipsi sibi damnationem acquirunt . Dominus etiam noster ipse iehsu Christus, rex et iudex et magister noster, usque ad passionis diem seruauit honorem sacerdotibus, quamuis illi nec timorem Dei, nec agnitionem Christi seruassent; nam cum leprosum mundasset, dixit illi: uade et ostende te sacerdoti . Ea humilitate qua nos quoque humiles esse docuit, sacerdotem appellabat quem  sciebat esse sacrilegum. Item sub ictu passionis cum alapam accepisset, et ei diceretur; sic respondes pontifici? Nihil contumeliose 192 locutus est in personam pontificis, sed magis innocentiam suam seruauit, dicens: Si male locutus sum, exprobra de  malo; si autem bene, quid me cedis?  Que omnia ab eo ideo facta sunt humiliter atque patienter ut nos sue humilitatis ac patientie haberemus et sequeremur exemplum. Docet doctores Ecclesie legitime et plene honorari, etiamsi aliter agant quam debeant, dum circa falsos doctores Deus ipse talis existit. Preterea sanctos apostolos Scribarum et Phariseorum, peruersorum atque sacrilegorum doctorum, potestati substituit, quatenus apostolorum et probaretur humilitas, et meritum augeretur, et per hoc plebs Christiana disceret portare iugum ueri sacerdotis, etiam sub falso sacerdote. Meminisse monachi debent, quoniam abbates Deus instituit; abbates autem monachos constituerunt. Quod si nos aliquid audere contra Deum possumus,  qui abbates facit; possunt et contra nos audere monachi, a quibus fiunt. Qualescunque sunt Ecclesie doctores, de ipsis tamen Dominus dicit: Qui uos audit, me audit, et qui uos spernit, me spernit ; et: Qui tangit uos, tangit pupillam oculi mei . Tangere hoc in loco non uerberum quamlibet actionem significat, sed que fit in prelatos a subditis, preloquente prelato eis diabolo, lingue uel cordis detractionem. Maria utique soror Aaron prophetissa, dum Moysi detraxit, quamuis ipse aliquanto aliter fecerit, illico stigmate lepre perfusa est, et de castris Domini foras proiecta . Ozas etiam Leuites, cum arcam Domini recalcitrantibus 193 bobus  cerneret inclinatam, eam uolens erigere, statim ab angelo Domini percussus interiit . Per arcam prepositus Ecclesie signatur, quem reprehendere minore ordini nulla ratione permittitur. Utile est et necessarium, ut B. Eusebius  dicit, ut rectores a subditis timeantur, et ab ipsis corrigantur ut humana formidine peccare metuant, qui diuina iudicia non formidant. Deteriores quippe sunt, ut idem ipse asserit, qui detractionibus doctorum uitam moresque, quamuis uideantur reprehensibiles, insequuntur, his qui substantias aliorum prediaque diripiunt. Et ideo iuste infames sunt, et ab Ecclesia extorres fiunt. Nam sic odit Deus eos qui linguarum gladiis, seu quolibet alio modo aduersus Patres armantur, ut Patrum inuasores, et in omni  mundo notantur infamia. Quos enim Deus suo reseruauit iudicio, humano examine condemnari nec debent, nec possunt. Et B. Gelasius papa  : »Oues que pastori suo commisse sunt, eum reprehendere, nisi a catholica fide exorbitauerit, nec debent, nec ullatenus accusare possunt, quia facta pastorum oris eorum gladio ferienda non sunt, quamuis recte reprehendenda uideantur. Et B. Gregorius in Moralibus  scribit, dicens: »Magistrorum  uita, etiam si iure reprehenditur oportet tamen ut a subditis sufferantur pariter et timeantur.« Subtilis ergo uia tenenda est a subditis rectitudinis, et humilitatis, ut reprehensibilia magistrorum facta nec placeant, nec tamen eorum mentes a seruanda 194 magistrorum reuerentia recedant. Quod bene Ne debriato exprimitur, cuius nudata uerecundiora boni filii auersi ueniendo texerunt . Quid est quod filii uerecundiam patris superiecto dorsis pallio auersi uenientes operiunt, nisi quod bonis subditis sic prepositorum suorum mala displicent ut tamen hec ab aliis occultent? Si uero subditi a rectorum suorum reprehensione temperare se negligunt, usque ad reprehensionem ipsius conditoris excedunt,  cuius superna dispositione prelati sunt. Nam si opera hominum iniusta uidentur, potestas, que a Deo est, nunquam erit nisi iusta; quam iniusti homines multoties propter subiectorum merita habere permittuntur. Non est toleranda a prepositis superba loquacitas uel presumptio subiectorum. Hec sunt enim sicut uenerabilis  doctor et martyr Cyprianus, scribit, hereticorum ortus, atque conatus schismaticorum male cogitantium, ut sic superbi superbis placeant ut prepositum superbo tumore contemnant. Sic de Ecclesia receditur, sic altare profanum extra Ecclesiam collocatur, sic contra pacem Christi et ordinationem, atque unitatem Dei rebellatur . . . . Oportet  ergo monachum, de quo mihi scripsisti, ne et ipse demonium fiat, agere audacie sue penitentiam, et honorem Dei in sacerdote etiam aliter agente agnoscere, et tota cordis et corporis supplicatione suo preposito satisfacere. Quod si superbus exstiterit, exerce in eum honoris tui potestatem, ut tanquam homicida, 195 ab omni ordine depositus, uel sic agnoscat ecclesiastice censure rigorem; nam si Deus superbis angelis non pepercit, superbis hominibus parcendum dedocuit. Homicidarum uero tria genera esse Clemens sanctus  , discipulus B. Petri et successor eius, in consilio residens asseruit, et penam eorum parilem fore nos docuit. Sicut enim interfectores fratrum, ita et detractores eorum, eosque odientes, homicidas appellauit, quia et qui  occidit, et qui odit fratrem suum, et qui detrahit, homicida est, quoniam detractio, etiam si cum ueritate misceatur, ex odio surgit. Optare tamen debes magis iniurias odientium pietate et patientia uincere quam concessa tibi licentia et auctoritate uindicare. uale, et que tibi scripsimus, si bona sunt, tene.



EPISTOLA XXIII.

Goffridus uindocinensis monasterii abbas G. uenerabili  priori de Charitate  , cum dilectione salutem.

Presentium latorem uestre bonitati transmittimus, quatenus eum in congregatione uestra ad salutem anime sue, si uultis, recipiatis. Hoc tamen uobis laudare nec audemus, nec uituperare uolumus, Diu etenim nobiscum fuit, et prauos mores suos semper emendare contempsit. Sed bonum, quod apud nos diutius facere 196 distulit, apud uos forsitan facere curabit.



EPISTOLA XXIu.

Goffridus uindocinensis monasterii humilis abbas, dilectis in Christo filiis Hamelino  et ceteris omnibus, prospera mundi despicere, et nulla eius aduersa formidare.

 Gaudeo plane propter constantiam uestram, quam Deo acceptam esse non dubito, et coram bonis hominibus cognoui approbatam. Si molestum habetis, quod in ecclesia uoces  cantando non exaltatis, dico uobis quia oris uocem Deus non attendit, sed cordis. Quare non est opus sonantibus uerbis cum oramus; sed ubi sacrificamus, ibi et orare debemus. Ubi uero sacrificandum sit, Psalmista manifestat dum dicit: Sacrificium Deo spiritus contribulatus; cor contritum et humilitatum Deus non spernit . Si quis forte huic sententie obuiare tentauerit, asserens in ecclesia super altare esse sacrificandum, sicuti fit, uerum est utique quod dicit . . . Sed scire debet, quia in Ecclesia altare ibi nichil  aliud significat, quam cor in homine. Que ergo, fratres, dicitis in cordibus uestris, in cubilibus uestris compungimini. Sacrificate sacrificium, ut diximus, sperantes in Domino  cuius misericordia adiuti uisibilem et inuisibilem superabitis inimicum. Certe, fratres, uos non pugnatis eo quod alicui sua auferre uel subripere uelitis, sed ne sponsa Dei Ecclesia, que 197 casta omnino debet esse et libera, secularitatis concubina fiat, et ancilla. Hoc si fieri posset, quod absit, non tam domus Dei quam spelunca latronum, et sentina uitiorum dici deberet. Est etiam alia causa uestre magne securitatis, quod non feriendo, sed patiendo resistitis; et non tam pro uobis quam pro successoribus uestris hoc facitis. Unde patet quod ipsius Domini  nostri Iesu Christ exemplum tenetis, qui et pro aliis pertulit [f. mortem], et patiendo hostem superauit. Et sicut Dominum Iesum, caput nostrum, uicisse diabolum ueraciter credimus, ita et nos omnes  aduersarios nostros superare ualebimus, si illius membra fuerimus. Charissimi, mirari nolite quod ad uos uenire differo, quia sexum illum mihi suspectum  inuenio, quem nec amicis bene fisum agnosco. Sexus iste nostrum primum uenenauit parentem, suum quoque maritum et patrem, iugulauit Ioannem Baptistam, inimicis suis fortissimum tradidit Samsonem, quodam etiam modo interfecit Saluatorem, quia nisi eius culpa exigeret, Saluator noster pro nobis mori necessarium non haberet. Heu quantos iam perdidit! quos adhuc potest perdere non desistit! Ut breuiter dicam, omnibus qui perierunt, qui pereunt, seu qui usque in finem seculi perituri sunt, sexus iste duplicem contulit mortem. Nisi enim peccasset, et peccando primum hominem peccare  fecisset, homo non moreretur in corpore, nec eius anima in eternum periret. ue sexui, cui nec timor inest, nec uerecundia, 198 nec bonitas, nec amicitia, qui magis timeri potest cum amatur, quam cum odio habetur. In his uerbis epistola nostra concluditur. Dominus iehsu Christus sit abbas et Pater uester; bona eius genitrix Maria, uestra mater. Ipsi Deo et Domino nostro, qui pro peccatis nostris in cruce positus, B. Ioanni suam sanctissimam commendauit matrem, uestram, commendo fraternitatem, ut sua pietate uobis donare dignetur ueram caritatem, ueram obedientiam, puram cordis et corporis castitatem, et inter prospera humiles, et inter aduersa securos uos faciat, et ad gaudia sine fine mansura perducat.



EPISTOLA XXu.


Goffridus uindocinensis cenobii seruorum seruus, dilectis in Christo fratribus, eternam benedictionem.

Quod uos diu est non uisitaui, scitote hoc non mee uoluntatis fuisse, sed penitus necessitatis. Infirmitas enim, que dum apud uos essem me cepit, ut a uobis recessi, quatuor tantum diebus me dimisit; sed postea grauiter inuasit. Unde ab amicis nostris accepto consilio potionem sumpsi, qua dum corpus purgare debui, pene me corporis uita purgaui. Sed Dei gratia de infirmitate illa conualui, et ad uos quam citius potero, reuertar, quos pre cunctis hominibus semper diligo et dilexi.



EPISTOLA XXuI.

 Dilectis in Christo discipulis, Ingelbaldo  , et omnibus aliis, Goffridus eorum indignus Pater, salutem a Deo et benedictionem.

Calumnie, que in partibus patrie Andegauensis  olim contra nos orte fuerunt, diuina opitulante gratia, ad honorem nostrum et utilitatem sunt sedate. Nouitium quemdam honeste uite, et optime litteratum suscepi; quem seculi pannis exutum regulari ueste habeo uestitum. Domnus prior noster  infirmus tenetur, sed de beata illa anima quid dicerem, que si, uocante Domino, a seculo migraret, nunquam, ut estimo, gehennam sentiret? Sed me infelicem! me miserum! quem nulla peccatorum meorum recordatio momordit, dum carnis sanitas blandiretur, nunc saltem inopinata infirmitas, que me subito pressit, circa mea mala reddere deberet sollicitum. Cum sanguinis immoderantiam metuens parum me minui fecissem, minutionis die tertia, discors humorum fluxus ordinem nature transgrediens  per diem et noctem de corpore meo emanauit. Quem dum bona Dei pietas restrinxisset, febris mihi cognita pridem me uacuum pariter et fatigatum statim arripuit. Hinc igitur non iam ut subditos, non iam ut discipulos, sed sicut dominos et amicos carissimos, ex intimo cordis affectu uos deprecor, quatenus quidquid in uos deliqui, 200 propter caritatem, que Christus est, corde, ore mihi dimittatis, et infirmitati anime mee succurrere, quia ualde necesse est, non differatis. Caro quidem, unde gloriari oportet, affligitur; anime uero succurrendum est orando; de qua lugendum uehementer, si periclitatur.



EPISTOLA XXuII.

Frater Goffridus uindocinensis monasterii qualiscunque  minister et humilis seruus, dilectis filiis et fratribus, Hugoni priori, et ceteris omnibus, perpetuam benedictionem a Domino et a se puram et integram dilectionem.

Quoniam oculus anime nostre uobis uigilat diligenter, ut mihi uicem mutue dilectionis reddatis, queso humiliter. uigilate itaque orantes pro me, licet indigno, uestro tamen pastore, qui uos intra sinum memorie nostre semper contineo, et de mamilla proprii pectoris lac paterne dulcedinis, absens quidem corpore, sed presens dilectione, uobis tribuo, potum simul animarum uestrarum et escam. Tali potu et esca fidelium discipulorum mentes satiantur, dulcedine scilicet sui pastoris et amore. Ego certe uestre anxietati, quam pro nostra absentia  uos habere non dubito, ualde compatiens, pane tribulationis mens nostra frequenter cibatur, et potatur aqua angustie. Est mihi tamen consolatio maxima, chara uidelicet dilectio uestra, et malorum hominum patienter 201 portata persecutio. uere uera dilectio uestra me consolatur, que pro purificatione  anime nostre Deum die ac nocte precatur. Prauorum autem hominum etiam maledictio uehementer optanda est, et eorum benedictio non mediocriter formidanda. Nam maledictio illorum creat beatitudinem, et eorum benedictio acquirit damnationem. Unde si mihi non creditur, Christo saltem credatur, qui non mentitur, qui discipulis suis loquitur, dicens: ue cum benedixerint uobis homines ; et: Cum uos maledixerint beati estis . Non horariam, sed assiduam fidelibus, non infidelibus, Christus in hoc mundo promisit pressuram. Unde uera ratione et Christi auctoritate probatur quod quicunque pressuram odit quam Christus promisit, non fidelis filii sortitur hereditatem, sed infidelis serui carcerem promeretur. Nec promittentem  diligit Christum, qui Christi promittentis odit promissum. Nos autem, fratres, et promittentem Christum et eius promissum toto corde, tota anima, tota uirtute diligamus, et pressure, quam suis promisit, si sui esse uolumus, nos ultro offeramus, quia parum est, uel nichil penitus quamlibet pressuram pro tanto domino sustinere, cum ipsum Dominum pressure premium agnoscamus. Omnis itaque pressura, tribulatio, et angustia desiderio desideranda est, ubi Christus est in causa. Christus utique semper est in causa Ecclesie sue, in qua nulli deest homini siue iusto, siue peccatori. In hac causa iustum quidem 202 probat, ut adhuc iustificetur; hac examinat peccatorem, ut iustus efficiatur. Pro hac causa ipsemet etiam carnem suscepit, et decertauit  usque ad mortem; nec feriendo, sed patiendo superauit. Nos igitur amplius non affectemus laudes hominum, ut quaslibet eorum pressuras timeamus, sed Christum in sua causa esse nobiscum firmissime credamus, et pro ipso, qui nos redemit sanguine proprio, etiamsi opus fuerit, usque ad sanguinem decertemus. Nam pene aut penitus irremissibile nobis ab ipso peccatum imputabitur, si sanguinem nostrum pretiosiorem habeamus quam suum, ualete; et in causa Dei cum ipso constantes estote.



EPISTOLA XXuIII.

Goffridus uindocinensis monasterii abbas, carissimo fratri Roberto, salutem.

Abstinentia, quam facis, scilicet quod tribus diebus  tantummodo in hebdomada reficis, satis laudabilis esset, si quo modo uideretur regularis. Regula namque, quam te obseruaturum coram Deo et sanctis eius promisisti, precipit quod, si quis fratrum aliquid Deo offerre uoluerit, illud prius abbati suo ostendat, ut eius uoluntate et consilio fiat; si autem  aliter fecerit, presumptioni deputabitur, et non mercedi. Tu uero sine uoluntate nostra hanc abstinentiam arripuisti. Unde timeo ne uanitati potius deputetur quam saluti. 203 Te igitur, frater, admoneo, ut quod uoluntate propria presumpsisti, uoluntate nostra et consilio deseras, et cum Domino dicas: Non ueni facere uoluntatem meam . Iterum si te ieiunare delectat, laudo, ut ieiunando comedas  , et comedendo abstineas. Ille enim ieiunando comedit, et comedendo abstinet, qui sic quotidie comedit, quod uentri nullatenus satisfaciat. Uno siquidem die omnino abstinere, et altero ad plenum reficere, non satis uidetur probabile. Die enim quo homo nichil cibi accipit multoties murmurat; altero uero cum multum desideratum cibum  habuerit, uix modum in comedendo seruat, et cum iam repletus fuerit, ineptam letitiam gerit. Et idcirco utile ualde, imo necessarium anime et corpori esse cognoscimus, ut et caro quotidie cibis sustentetur, et tamen a uitiis refrenetur. Nam qui sic uiuit, duobus modis sibi proficit, quandoquidem et ab elatione alienus existit, et cetera bona operari non renuit. Ad conquirendam itaque salutem eternam abstinentia corporalis sola non sufficit, nisi et anime quoque ieiunium per abstinentiam uitiorum fuerit sociatum. Et ideo, dilectissime, ita corpus exerce ieiuniis, ut purges mentem a uitiis. Hoc est autem spirituale ieiunium, per quod sine dubio societas acquiritur ciuium supernorum, et ille laudabiliter hoc ieiunium seruat, quem detractio nulla  exasperat, quem nec furor nec immoderata ira exagitat, quem superbia gratia Dei 204 non spoliat, quem maledictis lingua non maculat, quem rancor seu murmur non cruciat. uale; et super hoc obedire non negligas.



EPISTOLA XXIX.

Goffridus uindocinensis monasterii seruus, suo multum dilecto fratri et filio Rainaldo, Deum timere et cum timore diligere.

Infirmitas uestra, quam nostram facimus compassionis affectu, non magis sibi subueniri exigit quam nostra optat dilectio. At quia animo cupienti nil satis festinatur, forsan uenit uobis in mentem quod salus uestra aut non curetur a nobis, aut obliuioni tradatur. Sed non ita est, quia omnia, que  mandastis uobis esse necessaria, quesiuimus; quesita iam quedam inuenimus; quedam adhuc inuenire nequiuimus. Medicus uero, in quo spes sospitatis uestre tota suspenditur, ad nos uenit, Turonum rediturus, ibi confecturus medicinam omnino uobis profuturam, ut asserit, et sic ad uos nobiscum uenturus. Interim mittit uobis electuarium utile ualde uestre infirmitati, imo necessarium, quod quotidie ieiunus accipiatis, et post cenam antequam dormiatis.



205 EPISTOLA XXX.


Frater Goffridus, fratribus et filiis, R. priori et aliis omnibus, omnia que corpori sunt necessaria, et utilia anime, a Deo Patre et Domino Iesu Christo, et Spiritu uobis multiplicentur, ut bona uoluntate Domino seruiatis, et gaudeatis in ipso.

Cum tranquillitate, et multa pace, et omni amicitia desiderio desidero uenire ad uos; sed que sunt necessitatis uestre et utilitatis me impediunt: unde Deo auxiliante expediar, et quam citius potero uos uidebo. A quibus licet absens corpore uidear, me uobis firma fide credatis corde semper et dilectione presentem; uos enim estis sensus mei, mea cogitatio; uos uiscera mea, uobis utrumque dedi, corpus utique meum, et animam meam; pro uobis utrumque,  ut fidelius possum, expendo quotidie. Per uos utrumque commendo Domino Deo uiuens, et etiam moriens commendabo. De cetero, fratres, que bona sunt et sancta, que bone fame, que sane doctrine et discipline cogitate et facite, quoniam uobis a Deo optime retribuetur, et a me pro uiribus meis, qualicunque uestro pastore. ualete, et que uobis in membranis scripsi, in cordibus uestris transcribite, ne me peniteat, ingratis, quod absit! tam bona scripsisse.



206 EPISTOLA XXXI.

Frater Goffridus fratribus et filiis, R. priori, et ceteris omnibus, Deum timere, obseruare mandata, eius.

 Mandaui et mando quod pro uestra necessitate et utilitate feci moram; sed ad presens preuio Spiritu sancto ueniam ad uos, quos pure dilectionis affectu dilexi, et diligam. Si tales inuenero, quales uos inuenire desidero, talem me inueneritis, qualem inuenire desideratis. Seruate innocentiam, humilitatem habetote, diligite patientiam. Ista sunt enim que discipulorum obedientiam laudabilem faciunt, et tranquillam mentem magistrorum. Hec absens scribo, ut mihi detis occasionem uobis quod melius potero faciendi cum presens fuero. Si fratres, qui aliter quam debuissent fecerunt, se digna emendatione correxerunt, mihi multum placet, et omnipotenti Deo multiplices grates et gratias ago. Natura nostra etiam ad culparum uindictam inuita trahitur,  et uelox est ad indulgentiam. Consilium quidem stabile unicuique rectori anime inesse debet, sed in eo qui peccauit et penitet, non sit difficilis mutare sententiam. Utinam qui peccauit, tam cito penitentia duceretur quam cito mutaretur in ipso nostra sententia. In edificationem me missum intelligo, non in destructionem. Neminem uestrum uexare quero 207, sed uobis omnibus opto quietem. Sed ille, inquam, insanus est, et malignum spiritum habet qui eum ad iram prouocare satagit, a quo post  Dominum omnia sperare licet, et sine quo nichil ei possit esse quod prosit. ualete.



EPISTOLA XXXII.

Goffridus abbas non suis meritis, sed Dei gratia, dilectis filiis R. priori, et omnibus aliis salutem et dilectionem.

Quod uobiscum in Pascha non fui, nostri corporis infirmitas causa exstitit. Gibbus enim mihi creuit in dorso, unde me secari oportuit. Et quamuis inter manus et lacrymosas uoces dilectarum Deo  sanctimonialium de Fonte Ebraldi, rasorio scribente in nostra carne suas litteras, corpus nostrum infirmitate pariter et uulnere non mediocriter fatigatum teneretur, nec infirmitas, nec secantis crudelitas, nec statim impositi salis asperitas, ut uos uel ad  momentum obliuiscerer, facere potuit, sed spiritus pure dilectionis, quo uos semper dilexi, et diligo, et diligam, mansit uobiscum. Dei tandem adiuuante clementia aliquantulum de infirmitate conualui, et partim aqua, partimque equo portatus Andegauim ueni. ualete in Domino omni tempore, ipsum Deum, et Dominum nostrum rogantes, ut me, et in infirmitate patientem, et in prosperitate 208 humilem faciat, et me, et uos in sui dilectione custodiat.



EPISTOLA XXXIII.

Goffridus abbas non suis meritis, sed Dei gratia, dilectis filiis R. priori, et omnibus aliis illam a Deo quam dedit suis sanctis discipulis benedictionem.

Pro uestris piis precibus et lacrymis, quas pro me, licet indigno pastore uestro, filiali deuotione  Domino Deo obtulistis, multiplices gratiarum refero actiones. Pius et patiens Dominus, cuius patientia me diu peccantem sustinuit, pietate sua, uestris intercedentibus meritis, mee infirmitatis et uulneris specialis medicus fuit. Unde nullatenus ualeo desperare  sospitatem. Ego quidem quam citius potero ad uos ueniam, quos desiderio uidere desidero, et in quibus post Deum totius anime mee posui intentionem. ualete.



EPISTOLA XXXIu.

Goffridus uindocinensis monasterii seruorum seruus, dilectis in Christo filiis  , Goffrido de Surgeriis, Iordano de Podio rebelli, Rainaldo Cartaldo, Herueo de Olona, salutem.

Mandamus uobis, et mandando precipimus, quatenus in proxima sancte Trinitatis festiuitate ad nos uenire, et monasterium uestrum, prout dignum est, uisitare non differatis 209, quod etiam non inuitati facere deberetis. Hoc autem si quis uestrum contempserit, nisi graui corporis infirmitate detentus,  donec de inobedientia satisfaciat, a sancte ecclesie liminibus alienus existat.



EPISTOLA XXXu.

Goffridus uindocinensis monasterii humilis seruus, dilectis in Christo filiis, Iordano, Rainaldo Cartaldo, salutem et benedictionem.

Si iussionibus nostris aliquando uos grauamus, non ideo contra nos murmurare debetis, uel, quod absit! nos odio habere, quoniam uobis multa imperamus necessitate monasterii potius quam uoluntate. Obedientia tamen hanc sibi specialiter potestatem uindicat, ut non tam eius cui precipitur quam eius qui precipit uoluntas fiat. Unde Dominus in Euangelio obedientie formam tribuens, dicit: Non ueni facere uoluntatem meam, sed eius qui me  misit . Expedit itaque uobis, secundum Domini sententiam, alterius obedire uoluntati, non uestram sequi. Sed que, uel quanta uobis ob hoc in futuro merces repromittitur, si bene consideratis, suaue leueque uobis erit quidquid in presenti  pro Domino sustinueritis. Repromittitur siquidem uobis uita sine senio, satietas continua sine fastidio, societas angelorum, et quod super omne bonum est, facie ad faciem assidue uidere Deum. Et quia de obedientia caritati uestre loqui cepimus, sub ipsius obedientie nomine 210, et in remissionem omnium peccatorum uestrorum mandamus uobis, quatenus pisces nostros, cibaria uidelicet fratrum uestrorum, usque Andegauim adducatis. ualete, si obedientes fueritis.



EPISTOLA XXXuI.

Goffridus, qui gratia Dei est id quod est, dilectis in Christo fratribus, Hamelino priori  , Briccio cellarario, salutem.

uolo uos non ignorare, sed firmiter credere, me  cum magno comitatu pro causa, quam scitis, Andegauim uenturum uigilia Ascensionis, si detentus non fuero, quod Deus abnuat! corporis infirmitate. Hoc uobis curaui predicere, quos ad expensas faciendas paratos desiderio desidero inuenire. Si uero uerbis aut clamore cordis obiicitis paupertatem uestram ad hec minime posse sufficere, hic nulla necessitas cogit me respondere, sed imperat ueritas uos non debere sic loqui, nec sic cogitare, qui diuite Christo non debetis pauperiem formidare, et quibus quod habemus, nullatenus potest deficere. Mallemus quidem quidquid Credonis possidere cernimur honorabiliter expendere quam rebus ecclesie Dei iniustas ac prauas consuetudines homo incompositus et fatuus absque reclamatione uiolenter posset  imprimere. ualete, et cui seruitis, de sancti Clementis magna clementia confidite, de uictoria nichil penitus hesitantes.



211 EPISTOLA XXXuII.

Goffridus uindocinensis monasterii humilis seruus, dilecto fratri Hamelino, sic obedire, ut obedientie fructum possit recipere.

Infirmitati tue, qua, ut mandasti, ingrauescente ad nos uenire non potuisti, sed domum redire potuisti, quanto possumus, et debemus cordis affectu compatimur. Illam tamen infirmitatem uehementer miramur, que tibi impedimento fuit, ne ad nos uenires, et impedimento esse non potuit, ne redires.  Certe si non potuisses uenire, sicut potuisti redire, mittere debuisses per quem constitutionem Dei et nostram complesses. Firmissime crede, et nullatenus dubites, fili in Christo carissime, quod monachus qui uerbis obedientiam sapit, et obedientie opus non facit, uerbis quidem monachus uidetur, sed opere monachus esse negatur. Unde eius uerba uerbera potius quam gratiam promerentur. uale, et formosa uerba obedientie prosequere obedientie formoso opere.



EPISTOLA XXXuIII.


Goffridus uindocinensis monasterii seruus, dilecto fratri Andree  , salutis monita obliuioni non tradere.

De te nobis relatum scias quod generalem refectorii panem et uinum respuisti, et ut 212 alium panem, uinumque aliud tibi quereret, cellarario precepisti. Si per inuidiam et non ex ueritate dictum est, dicentem non dubites penam acquisisse sibi. Si uero a te actum est, sapienter corrige quod fecisti. Oportet enim te, frater, sic in omnibus temperari, ne quasi libera utens potestate quidquam facias, unde merito fratribus, quos tue dilectioni commisimus, scandalum ualeat uel murmur generari.



EPISTOLA XXXIX.

Goffridus uindocinensis monasterii humilis seruus,  dilecto in Christo filio Andree, prudenter et simpliciter in omnibus ministrare.

Circa fratres, quos tue fidei commisimus, sic te decet esse sollicitum, ut dum animas eorum saluare desideras, curam corporum exhibere non negligas. Non enim bene in homine animam diligit, qui corpori in sua necessitate refugit subuenire. Utrumque Deus condidit, et ut utrumque repararet, utrumque suscepit; carne quidem mortuus est, et anime uitam, quam peccato suo perdiderat, iterum dedit. Non ex carnis corruptione, sicut quidam putant  , anime mors processit; nec diabolus prius carnem nostram infecit quam animam. Unde qui recte credit, intelligit quod corruptibilis caro non animam peccatricem, sed anima peccatrix carnem  corruptibilem fecit. In quibus fraternitati tue non dicimus, ut ea facias, uel consentias 213 que inordinate concupiscit uoluptas, sed que iuste fieri cogit necessitas. uale.



EPISTOLA XL.

Goffridus uindocinensis monasterii humilis seruus, uenerabili fratri suo Andree. »Non ueni facere uoluntatem meam, sed eius qui misit me ,« memoriter retinere.

Ad te, dilectissime, dilectum filium nostrum Herbertum misimus, quem in rebus seculi prouidum esse cognoscimus, et ut ea que foris agenda sunt, sapienter et tuo consilio agat, precipimus, hoc sibi specialiter iniungentes, quatenus te toto corde diligat, et tibi tanquam priori suo diligenter obediat. Tu  uero te talem circa ipsum et ceteros tue dilectioni commissos fratres cura pastorali exhibe, ne quid minus perfectionis in eis Pastor eternus ualeat inuenire. Quod si circa animas tue fidei creditas, iuxta admonitionem nostram, te sollicitum exhibueris, firmissime crede, et nullatenus dubites, quoniam de minori substantia merito causari non poteris. Deus enim per me indignum famulum suum tuam supplebit  inopiam, et pro grege bene seruato mercedem ab ipso recipies sempiternam.



214 EPISTOLA XLI.

Goffridus uindocinensis monasterii humilis seruus, Guillelmo, et aliis fratribus apud Castellum  manentibus, salutem.

Frater Guillelme, diximus tibi ut ad nos quam citius posses uenires, et Bernardum tecum adduceres. Tu autem que tibi diximus non fecisti, sed litteras, quales tibi placuit, nobis misisti, in quibus Bernardum, non posse uenire significasti. Ad hec tibi respondemus quia, si uenire non potest, deferri potest. Precipimus igitur tibi auctoritate sancte Regule, ut infra quatuor dies, uisis his litteris, ad nos uenias, et Bernardum, si equitare non potest,  afferri facias. Si uero aliter feceris, et te perpetue infamie nota damnamus, et Bernardum ita excommunicamus ut nec communionem percipiat uiuus, nec sepulturam defunctus.



EPISTOLA XLII.

Goffridus uindocinensis monasterii seruus, Guillelmo priori de Castello et fratribus qui cum eo sunt, obseruare regulam, et gule irritamenta declinare.

Peruenit ad aures nostras de uobis irreligiosa et inordinata prorsus opinio. Dictum est enim quod contra Regulam, quam coram Deo et sanctis eius uos obseruaturos promisistis, carnes solemniter et generaliter 215 manducatis. Unde si ita est, imo quoniam ita esse credimus, uestre intemperantie uehementer condolemus, et ne ulterius fiat, Regule  uobis auctoritate prohibemus. Carnis comestio, sicut monachis pro corporis infirmitate conceditur, ita eis in carnis uoluptate negatur, infirmi etiam si a carne penitus abstinerent, non propter hoc Regulam uiolarent. Carnibus namque uesci in Regula  non est preceptum monachis infirmis, sed permissum. Sed quia paucorum uel nullorum istam uirtutem esse cognoscimus, ut uidelicet a carne omnino abstineant, cum alicui carnem comedendam tribuimus, rationabilis est consideranda necessitas, non carne carnis nutrienda cupiditas.



EPISTOLA XLIII.

Goffridus uindocinensis monasterii humilis seruus, dilecto in Christo filio Guillelmo, et fratribus cum eo apud Castellum manentibus, obedire Deo magis quam hominibus.

Nuntiatum est nobis quia tantam secularium hominum, et quod periculosius est, mulierum frequentiam uobiscum esse patimini quod uix aut nunquam que Dei sunt loqui potestis uel meditari. Et  ubi inordinate secularis est assiduitas, diu deesse non creditur grandis iniquitas, maxime in loco, in quo sexus femineus habitare permittitur, per quem etiam religiose persone suspecte habentur. Sexus tamen ille, ubi bonus, nullus melior, sed ubi malus, nullus est peior. Bonitatem uestram, 216 dilectissimi fratres, presentibus litteris admonemus, et admonendo rogamus, ut si quid minus caute nunc usque egistis, nullomodo corrigere differatis, ne forte ordini uestro, quod absit! acquiratis infamiam, et sic, iustitia dictante, nos contra uos prouocetis ad iracundiam. ualete, et que mandamus diligenter obseruate.



EPISTOLA XLIu.

Goffridus uindocinensis monasterii minister indignus,  dilecto in Christo fratri Bernerio priori Credonensi  , Deum diligere et cum dilectione timere.

Sue professionis fidem non bene custodit, qui B. Benedicti Regule, quam se [f. a se] coram Deo  et sanctis eius iureiurando tenendam promisit, non obedit. Sancta etenim Regula nos edocente didicimus quod sua peccata et aliena quibus inficitur, abbati suo non occultare, sed reuelare debeat monachus. Tu uero peccatum prepositi tui  , quod consentiendo tuum fecisti, non occultum, sed publicum, quia cum publicis mulieribus publice factum, nobis occultasti. Unde euidentissime patet quod te peccando et nos contemnendo lesisti. Presentibus igitur litteris tibi precipimus ut camerulam illam in qua sordidator ille et sordidus prauam exercuit actionem omnino et festinanter destruas, et extraneum a claustro, et a curte B. Clementis  facias eum. Quod quandiu distuleris facere, 217 tandiu te ab introitu sancte ecclesie esse  uolumus alienum. uale.



EPISTOLA XLu.

Frater Goffridus, Bernerio priori, benedictionem a Deo, et a se dilectionem.

Infirmitatem tuam, frater in Christo carissime, audiuimus, quam fecimus nostram compassionis uisceribus.  Et quia te consilio, et auxilio pariter indigere non ignoramus, dilectum nostrum fratrem et filium Gilbertum tibi transmittimus, qui pro te curam totius domus B. Clementis adimpleat, et tuis preceptis in nullo contradicat. Tu uero sic tua moderare precepta ut quod ipse fecerit, cum timore Dei faciat et amore. uale.



EPISTOLA XLuI.

Goffridus uindocinensis monasterii seruus dilectis fratribus, I. priori et ceteris omnibus, benedictionem a Domino Deo, et a se dilectionem.

Mandastis nobis, quod dictum uobis fuerat, quod Herbertus presbyter de Sauiniaco quamdam maritatam tenebat, cuius maritum nocte grauiter uulnerauit, eo quod proprie uxori adulterini amoris habenas  non laxabat. Si uera sunt hec, que de presbytero fama sparsit, ualde nequam est presbyter qui talia fecit. Nos tamen non decet, et secundum canones  nulli licet, in incerta re certam sententiam dare. Licet enim uera sint, non sunt tamen credenda, nisi prius canonico ordine 218 fuerint comprobata,  nec rebus suis presbyter exspoliari, uel ab Ecclesia proiici debet, donec aut conuincatur reus, aut liberetur innoxius. Nec ista a nobis, sed ab episcopo suo sunt examinanda. Scripsistis nobis quod presbyter pro ueritate, quam populus de eo dicit, populum odit. Et ego scribo uobis utrumque uerum esse, quia et ueritas sepe odium, et odium sepe mendacium parit. Potuit itaque et presbyter pro ueritate odisse populum, et populus pro odio aduersus presbyterum incurrisse mendacium. Ducendus est, fratres, populus, non sequendus, nec recipiendus in accusatione clericorum. Et uerum est prouerbium illud: Precedere debet qui ducit asellum. Populus est asellus, quem uos precedere et ducere debetis, non sequi eum.



EPISTOLA XLuII.


Goffridus uindocinensis monasterii humilis seruus, suo in Christo multum dilecto fratri Roberto  , seruare modum discretionis, et terminis quos Patres posuerunt esse contentum.

Nouit, carissime, et bene nouit tua dilectio, aliquid aliter agere esse humane imperfectionis, et quod aliter actum est nolle corrigere diabolice presumptionis. In nullo agere, preter id quod est agendum, est angelica perfectio, quam habere minime potest, quandiu hic sumus, nostra conditio 219. Dum igitur non habemus perfectionem angeli, nullatenus habeamus presumptionem diaboli. Hec idcirco, uenerabilis frater, proposuimus, quia te talia egisse,  et adhuc agere fama discurrente sinistra audiuimus,  que si uera sunt, ut nulla excusatione illa defendas, sed cum omni festinatione corrigas, tuam simplicitatem germane caritatis uisceribus commonemus. Audiuimus enim quoniam circa sexum femineum, quem regendum cepisti, duobus modis altero alteri prorsus contrario te ita sollicitum reddis, quod modo in utroque modum discretionis penitus excedis. Feminarum quasdam, ut dicitur, nimis familiariter tecum habitare permittis, quibus priuata uerba sepius loqueris, et cum ipsis etiam, et inter ipsas noctu frequenter cubare non erubescis. Hinc tibi uideris, ut asseris, Domini Saluatoris digne baiulare crucem, cum exstinguere conaris male accensum carnis ardorem. Hoc si modo agis, uel aliquando egisti, nouum et inauditum, sed infructuosum genus martyrii  inuenisti. Certe nec utile fieri potest, nec aliquo modo fructuosum, quod contra rationem noscitur esse presumptum. Tu autem contra rationem non mediocriter presumpsisti, si qualibet occasione cubasti cum mulieribus, quas mundo furatus lucrari Domino debueras. Presertim cum prohibitum sit a Salomone, in ipso, et per ipsum Spiritu sancto intonante: Cum muliere, inquit, non accumbas, nec sis assiduus cum ea, nec 220 illam conspicias, ne forte scandalizeris in pulchritudine illius, et pereas . Et item: Mulier pretiosas animas capit; cuius colloquium uelut ignis cor hominis accendit . Nunquam, frater, de tua religione tantum confidas, ut credas te non posse labi, si caute non ambulas. Labilis est mundus, plenus limo, diu in eo  stare firmus homo non potuit; subito lapsus est; uix aut nunquam surrexit. Tu quidem in mundo quasi montem excelsum ascendisti, ac per hoc in te linguas et oculos hominum conuertisti. Ergo stans in monte, uide ne corruas, nec per martyrium martyribus sanctis penitus ignotum, religiose uite principio notam infamie derelinquas. Nulla etiam tua actione mundo, qui pene totus te sequitur, suscites scandalum. Nam fieret tibi damnatio grauior ruina plurimorum. Mulierum quibusdam, sicut fama sparsit, et nos ante diximus, sepe priuatim loqueris, et earum accubitu nouo quodam martyrii genere cruciaris. Illis siquidem te semper sermone iucundum ostendis, et alacrem actione, omneque genus humanitatis exhibes, nulla seruata parcitate. Aliis uero, si quando  cum ipsis loqueris, semper locutione nimis durus appares, nimis districtus correctione, illas etiam fame et siti, ac nuditate crucias, omni relicta pietate. Quod si ita est, in utroque uehementer offendis, et modum totius discretionis transgrederis. Nam et erga illas nimium remissibiliter, et contra istas nimium penaliter agis. Duram ualde prouinciam regere cepisti, et que suum rectorem sepissime 221 traxit ad mortem: A muliere enim initium factum est peccati, et per illam moriuntur homines uniuersi . Unde tibi ita prudenter ac simpliciter agendum est ut te et matrem pietatis gratia, et patrem circa mulieres exhibeat disciplina, et que minus non habebunt perfectionis, minus non habeant tue dilectionis. Non una a te plus diligi  debet quam alia, nisi que melior fuerit inuenta. Iuxta modum meriti uel culpe, extende modum correctionis uel gratie. Illud tamen precipue in mente tua fixum teneatur, quod in Euangelio Dominus dicit: Beati misericordes, quoniam ipsi misericordiam consequentur . Fragilis est multum et  delicatus sexus femineus, et idcirco necesse est ut pietatis dulcedine potius quam nimia seueritate regatur, ne forte abundantiori tristitia absorbeatur , et qui eum regere debet, sic a Satana circumueniatur. A Satana rector circumuenitur, si per nimiam tristitiam regendum perire contingat, qui potuit liberari per indulgentiam. Cum de pietate tuam hic hortamur bonitatem, tibi auferre nolumus iustitie actionem, te iustum esse pariter desideramus et pium. Sit igitur tibi pietas respuens inordinatam remissionem; sit ibi iustitia piam semper habens compassionem. uale, et nos tuarum sanctarum precum, suppliciter precamur, participes effice.



222 EPISTOLA XLuIII.

Goffridus uindocinensis monasterii humilis seruus,  seruo et ancille Dei, Herueo et Eue inclusis  , bona initia fine meliori terminare.

Admonendo nos docent, et docendo admonent, quibus feliciter obedire proposuistis, sacra eloquia, ut id usque in finem operemur, unde sine fine gaudere mereamur. Ultra enim omnem infelicitatem est, pro temporali uita doloribus ac laboribus plena, que utique breuis est, et eius breuitas incerta, uitam perdere, que nec oculo cerni, nec tacita mentis cogitatione potest comprehendi; quam reuera consequi est facilius quam enarrari. Ibi namque uiuitur sine termino, sine dolore et senio, absque timore et periculo, ubi refectio sine fastidio, que nullo cibi uel potus indiget adiutorio. In illa siquidem beatitudine refici, nichil est aliud quam contemplatione diuine  maiestatis satiari. Hanc sancti angeli considerant, et considerantes eam semper considerare desiderant. Huic beate uisioni perfecti quique non deerunt, qui in mundo pro Christi nomine se et sua pariter contempserunt. Ad illam igitur, karissimi, dum tempus habemus, sanctis operibus accedere  festinemus; quam qui semel uiderit, nullo inimico insidiante ultra amittere poterit. Et certe festinare debemus dum 223 uocat, certi de tanta mercede, qui incerti sumus de die. uigilantes nos inueniat extrema necessitas, que sepe preuenit dormientes. Tarde etenim nos male egisse penitebit, et cum die ultimo superueniente se unusquisque separari a suo corpore uiderit, cum sibi in fine oculos claudenti nigrescere et horrescere nox perpetua ceperit. Tunc, uerum est, malitia nostra cessabit, mundi uanitas uelut umbra deficiet, carnalis delectatio quasi fumus euanescet, pro quibus opprobria sola et crimina remanebunt, et tormenta sine fine mansura. O quam infelix erit anima illa, cui mox egressa de corpore insultare et insistere ceperint infernalium  dire facies ministrorum! cum rebus humanis uale ultimum dicens, mortem ante se habens, et uitam post se relinquens, in illud horrendum, et uix oculis attingendum pertrahetur profundum. Heu! quantum perdidit gaudium tantum exceptura supplicium. Quid tunc animi habebit, cum corpus suum recipiet ad eterne damnationis augmentum? Illo die presentabitur ante Regem seculorum, eorum que gessit in corpore rationem redditura. Sed quia nulla ad comparationem malorum bona ostentare poterit, ab ipsa sancte Ecclesie radice precidetur, et nunquam effugiendis gehenne ignibus tradetur perpetuo crucianda. O quam triste, quam lugubre erit a dulci intuitu sanctorum separari, et quam terribile immundorum spirituum agminibus sociari! quibus qui  sociabitur, 224 beatum se diceret, si, ut quodlibet brutum animal, in anima et in corpore mori ualeret. Sed quia mors illa finem non habet, sic ibi semper moritur homo, ut semper resurgat, sed ad hoc resurgit ut pereat, nec tamen pereundo omnino esse desinat; sed semper moriens mortis exitum nunquam inueniat. In hoc autem damnati hominis miseria prorsus augebitur, quod Deum uidebit, nec habebit, et ante sui Redemptoris conspectum peribit. ue illis, qui hec in posterum toleranda timere nunc recusant; que si modo timerent, nunquam talia tolerarent. Timere dico non timore quolibet, sed illo, quem uera fides adducit, qui ex caritate non ficta procedit. Charitas enim timorem parit, et  timorem repellit. Parit timorem, ut Scriptura dicit: Beatus homo qui semper est pauidus . Timorem repellit, ut ait apostolus: Qui perfectus est in caritate, non timet : Quorum unus filialis esse dignoscitur, alter seruilis. Iste filialis uidelicet cum dilectione et desiderio, sed ille cum fastidio exhibetur et odio. Inter hec forsitan aliquis dicit: Cur homini tot et tanta minaris de Deo? Nunquam perdet ipse quem sua gratia creauit, quem creatum et propria culpa perditum ineffabili dilectione, dato se pretio, a diabolo liberauit. Hunc quasi non desperantem prospicio, sed ultra quam debet sperantem, nisi ante finem uite sic sperare  desierit, periturum non dubito. In quantum enim mihi uidetur, et ipsa exigit ratio, tanto grauiora apud Deum sunt nostra delicta quanto 225 maiora erga nos se ostendunt eius beneficia. uerendum est etiam ne uocem illam gloriose resurrectionis pretiosa crucis uestigia protestantem, in iudicio suo ad uasa iniquitatis prolaturus sit atque dicturus: Infer digitum tuum huc, et uide manus meas; et affer manum tuam, et mitte in latus meum , et agnosce que pro te et a te, impietas humana, pertulerim. Hoc contra illos dictum sit, qui sibi nimis blandiuntur de promissionibus misericordie, et contemnunt uires iustitie. Non est Deus talis qui in uno uerum dicat, et in alio mentiatur. Sed sicut certum est quod promittit, ita certum est et quod  ipse minatur. Et ideo, dilectissimi, Deum ac Dominum nostrum Iesum Christum pium et iustum pariter credendo confitentes, et confitendo credentes, cum Psalmista dicamus: Uniuerse uie Domini, misericordia et ueritas . Uniuerse uie Domini sunt duo aduentus Filii eius. Qui in primo prerogauit misericordiam; in secundo uero prerogaturus est iustitiam. Et ne tunc iustitia dictante pereamus, nunc confugiamus ad ipsum, qui magis presto est dare ueniam quam peccator conuerti ad penitentiam; satis promptior ad ignoscendum quam quilibet homo ad peccandum. Hec ideo dixi ut qui conuerti uoluerint, spem habeant, et spem habentes penitus resipiscant. Quod eius pietas prestare dignetur, qui ita dispensauit utramque uitam ut in  presenti seculo labores ac dolores cito finem haberent; in futuro uero honorum et premiorum gaudia sine fine manerent.



226 EPISTOLA XLIX.

Goffridus uindocinensis monasterii indignus seruus, Herueo incluso amico suo, sancti propositi perseuerantiam.

H. secretarius B. Marie  1Kb] , si monachus uult fieri, sicut nobis mandastis, non est respuendus. uigilate itaque ut citius conuertatur, et mundum deserat, cui forsitan illicite famulatur. Alterum uero, qui nouerit presbyter factus est, de quo iterum significastis, si uobis bone uite esse uidetur, nobis mittere curetis; et quoscunque honeste uite clericos  inueneritis, nobis transmittere non differatis. Plus itaque in hominibus diligimus honestam paupertatem, quam superbas eorum diuitias, quas si habuerint, respuende non sunt; habent enim et ille locum suum, nichil tamen pro faciendis monachis querimus, sed si quid oblatum fuerit, quia illud Regula suscipi iubet, suscipimus. Ordo siquidem noster exigit ut tales simus, qui non lucris temporalibus sed lucrandis animabus operam demus.



227 EPISTOLA L.

Goffridus uindocinensis monasterii inutilis seruus, dilecto suo Herueo incluso, inter parietes lapidum  sic includi, ne lapideis detrahentium uerbis aliqua ex parte possit uiolari.

Nobis, fili in Christo carissime, significasti, quoniam unus de fratribus nostris dixerit, quod de Britonibus, quos monasterio nostro monachandos misisti, congregationem nostram dedecorasti, sed nomen fratris ista dicentis qua nescimus occasione tacuisti. Nos contra garrulosa uerba illius infidelis fratris ueraciter protestamur, quod congregatio nostra per te et per eos, quos nobis misisti, non dedecoratur, sed conuenienter ornatur. Illum tamen, qui quod bonum est, esse malum asserit, manifestum uellemus habere, ut ueritas eius falsitatem manifeste posset arguere. Certe, optime frater, qui adeo nequiter loquitur, solummodo te immerito non accusat,  sed nos potius criminatur. Nullum enim per uiolentiam nobis sociasti, quia libenter suscepimus quos mundo auferre potuisti. In qua nostra et tua actione, si aliquid aliter actum est, nos quidem amplius et tu minus peccasti. Hec autem peccata sic impenitenti corde simul portemus, ut Deo donante nulla alia habeamus. 228 Et si quid tu et nos fecerimus caritate, mirari non debes, si illi displicet, cuius cor plenum est iniquitate. Semper etenim dissentient a filiis Hierusalem filii Babylonie. Illud etiam religio tua indubitanter agnoscat, quod nemo Abel iustitiam ualet obtinere, quem Cain malitia non impugnat. uale, et que dicta sunt, sepius ad mentem reuoca.



229 LIBER QUINTUS.



EPISTOLA PRIMA.


Goffridus uindocinensis monasterii humilis seruus, Gualterio uite laudabilis thesaurario  , Goffrido de Alogia  , suis precordialibus amicis, cum dilectione salutem.

Infirmitatem siquidem uestram audiui; quam, sicut animus meus ueraciter nouit, meam feci compassionis affectu. Dilectum mihi ualde misi uobis medicum; satis libentius, si necessarius essem, misissem meipsum. Hunc si adhuc habere placet, quod uobis placere cognosco, mihi non displicet. Si iterum remittere uultis, bonum est mihi, et necessarium habeo, si sine damno corporis uestri remittere potestis. In Domino semper 230 ualeatis, et quia in quantum humilitas mea sufficit uos diligo, nullatenus  dubitetis.



EPISTOLA II.

Goffridus uindocinensis monasterii seruus, Gualterio honorabilis uite, thesaurario, se et omnia sua.

Cum de subuersione aduersariorum Ecclesie Dei  nuper Turonis in domo uestra loqueremur, et nos ibi mutue dilectionis uinculis sub testibus alligaremus, inter alia que sumus locuti, ut cum domino Radulfo archiepiscopo  concordiam facerem me admonuistis, quoniam utilis erat, et multum necessarius in causa quam scitis. Quod iterum atque iterum considerans, inuenio esse salubre consilium, ut prauis hominibus semper utamur in bonum, exemplo uidelicet Saluatoris, qui Iudam apostatam habuit nostre salutis instrumentum. Ars etiam optima, et altus est sensus, si per unum nequam nequam alter fuerit condemnatus. Hinc igitur uolo ut cum eo prudentia uestra sapienter loquatur, et quid super hoc actum exstiterit, mihi celeriter notificare non pigritetur.



EPISTOLA III.


Gualterio Turonorum archiepiscopo designato  , frater Goffridus se et suum posse.

Mentis quidem desiderio desidero uobis obedire; sed quod mentis firmitas uehementer optat, carnis  infirmitas uehementer 231 formidat urbem Romam, referentibus peregrinis inde nouiter uenientibus, ita audiui perturbatam quod dominus papa  ibi non est, et Sutrium Petro Leonis ablatum est. Dominus siquidem papa apud Beneuentanam urbem moratur; sed reuertendi Romam non habet facultatem. Si uero persona quelibet ad eum transiens inuenitur, non ei aufertur  cappa, sed de uita statim et membris agitur. Unde oportet me consilium uestrum adhuc audire, et si pro certo uite periculo uos exponere uultis antequam legati uestri reuertantur, quod laudare non possum nec debeo, mihi notificate. Ego autem sine uobis mouere non audeo, uobiscum tamen, sed pro uestra utilitate, si sanus fuero, paratus sum et in carcerem et in mortem ire. uale,  et quod in aure uobis dico, nulli predicate.



EPISTOLA Iu.

Goffridus uindocinensis monasterii humilis seruus, suis in Christo dilectis, Stephano decano  , Huberto cantori, Guarnerio archidiacono, pure dilectionis obsequium.

Quia me indignum et peccatorem uocastis ad episcopi uestri electionem, multas uobis refero gratias. Ego quidem uestre uocationi satis libenter acquieuissem, nisi sub hac occasione, quod dicere nolo, subire timuissem. Et quoniam, ut postulastis, me presentem nunc habere minime potestis, absens 232 laudo quod secundum Deum feceritis.



EPISTOLA u.

Goffridus uindocinensis monasterii minister indignus,  Stephano decano, Huberto cantori, Guarnerio archidiacono, salutem.

Subdolum illum, quem multa falsitas facit etiam in ueritate suspectum, nunc ueraciter a desiderio suo frustratum cognoscimus. Unde omnipotenti Deo, cuius misericordie dono hoc actum esse dignoscitur, gratias referre unanimiter debemus. Et quia eiusdem Dei et Domini nostri Iesu Christi operante clementia causam nostram omnino in prospero statu consistere cernimus, summopere cauendum est ne prosperitatem, quam ipse nobis misericorditer tribuit, in errorem uertamus. Sepe enim quidam in aduersitate positi Deo seruire et eum querere desiderant, sed cum iam prosperitatem adepti fuerint, ei quem quasi  prius dilexerant, obedire recusant. Et ideo sicut in aduersitate, bonitate eius suffragante, fracti non fuimus, in prosperitate nullatenus extollamur, ne nos quos aduersitas nocere non potuit terrendo, grauius noceat prosperitas seductoris blandiendo. In Domino semper ualeatis, et de adiutorio nostro minime diffidatis.



233 EPISTOLA uI.

Goffridus uindocinensis monasterii minister indignus, uenerabili precentori Huberto  diligere quod Deus diligit, et odio habere quod odit.

Amicus uester sum ego, non qualiscunque, sed qui animum suum a dilectione, qua uos diligere cepit, nullo tempore poterit reuocare. uos tamen, ut mihi uidetur, me minus solito diligitis, et quod uos diligo,  parum uel nichil penitus curatis. Si utrumque aut unum horum uerum est, uellem quidem neutrum, non ideo uos pigrius diligam, qui per germanam caritatem amare compellor etiam non amantem. Si causam habuissetis, qua me minus diligere iuste possetis, culpam certe minime excusassem; sed Dei gratia quod ex me actum foret perperam, non inuenistis. Hoc tantum obiicitis, quod inter me et domnum Redonensem episcopum  pacem reformatam uidetis. Ex hoc nulli, qui Deum diligit, scandalum nascitur, et uobis gaudendum esset, si cor uestrum quoquomodo pateretur. Nam si odium declinare culpa merito nuncupatur, diabolus, qui sectatur illud assidue, immerito deputatus ad penam predicatur. Sed non ita est, optime cantor, nullum  Christianum decet, multo minus igitur sacerdotem, fraternum odium exercere, nec proprias uindicare iniurias, sed toto animo condonare. Condonande quippe iniurie non essent, si remittenda nobis peccata deessent; sed quia tales sumus, 234 quibus debetur, et qui debemus necesse ualde est ut dimittamus hominibus que debent nobis, si ea, que a nobis debentur, dimitti desideramus. Nunc forsitan dicitis uobis non displicere, quod nos prius discordantes, reconciliatos tandem conspicitis; at quia sine uestro consilio hoc egerim, mihi quasi pro crimine imputatis. Querendum siquidem est consilium, et maxime in dubiis rebus; in re autem tam manifesta opus fuisse consilio non uidemus. O uite  uenerabilis cantor! si quantum te diligo ueraciter scires, crederes utique nostro consilio, et quemdam tibi ualde contrarium humorem accepta potione purgares, sicque futuram uitares passionem. Si nondum nosti istum humorem, nec istius humoris passionem; uade, consule medicos, et quis sit iste humor agnoueris, nec de eius passione amplius poteris dubitare. Medicos dico, non qui reparant salutem corporis ad horam, sed qui, si bene intelligantur, uitam conferunt sempiternam. Medici isti sunt libri diuini, quibus si firmiter creditur, contrarius humor statim agnoscitur; iam passio ipsa timetur, medicamentum etiam, quo humor sanari, ac passio uitari ualeat, inuenitur. Licet in homine quasi contrarius humor peccando nascatur, certum est, nichil hoc certius,  quod nimis abundanter illi dominatur; qui Simonem Magum a B. Petro olim exstinctum contra sanctam Ecclesiam iterum suscitat  uel suscitatum exstinguere qualibet occasione dissimulat. Hic ex contrario humore subito sentiet 235 passionem, quia nisi ante finem uite penitendo resipuerit, pro perpetrata iniquitate sine fine patietur dolorem. uale, et quid dixerim sapienter aduerte.



EPISTOLA uII.

Goffridus uindocinensis monasterii humilis seruus, carissimo suo Huberto uite laudabilis archidiacono  , a Deo eterne benedictionis effectum, et a se germane affectum dilectionis.

Felix amicitia uestra circa me diu utiliter egit, nec defectum habuit, nec est passa fastidium. Illa me  quesiuit, imo acquisiuit, quesitum inuenit, inuento, licet immerito, se contulit. Semel cepit, nunquam desiit; quidquid utilitatis uel honoris ualuit et ualet mihi conferre, nec differt nec distulit. Si quis hec mea uerba adulatorie, siue ironice dicta intelligit, non ei sophistica garrulitate resistitur, sed pura ueritate prauum intellectum habere conuincitur. Quid enim amplius amicus facere potuit, qui se suaque omnia et mihi obtulit sepe, et sepius dedit? Coram Deo, cui mentiri nichil est aliud quam damnari, firmiter assero, si talem se omnibus exhibet, celo dignus est potius quam mundo; in mundo tamen multum necessarius habetur, quia multis uiuendi forma proponitur. Hic loquens silentium tenet, honesto silentio etiam loquitur. 236 uerba  oris eius equitate plena sunt, et tranquillitate. Honesto silentio loquitur, quia uidelicet dum rationabiliter silet, qualiter ceteri se habere debeant serena silentii uoce aperte monstratur. Prudenter ea que sunt mundi possidere nouit, et simpliciter que Dei sunt querere non desistit. Quoties hominum mores uult sermone componere, de se protinus inuenire potest quid dicat, et unde melius instruere ualeat. Huius namque uitam doctrinam merito dicere possumus et disciplinam. uiuat dilectus meus, cui etsi  absens corpore loquor, hunc tamen presentem retineo mente, et fixum habeo in corde.



EPISTOLA uIII.

Goffridus uindocinensis monasterii amicorum seruus, dilectissimo suo Huberto, nondum dissolui, et semper esse cum Christo.

Fratres nostri, beneficia que eis fecistis et quotidie facitis cognoscentes, nobis humiliter supplicarunt, ut quod ipsi uerbis nequeunt, saltem litteris ex eorum parte uestre caritati grates non pigritaremur referre. Sed si millies mille membra haberemus, et omnium iuncture membrorum in singulas uerterentur linguas, beneficia que nobis impenditis non possemus loqui, nec aliquo modo condignam gratiarum actionem rependere uestre dilectioni. Quod  tamen per nos minime ualemus, Deum, qui omnia potest, ut sua ineffabili 237 pietate uobis recompensare dignetur, cordis affectibus imploramus.



EPISTOLA IX.

Goffridus uindocinensis monasterii humilis seruus, Huberto honeste uite archidiacono, amico suo precordialissimo, inimicos propter Deum diligere, et nullas eorum insidias formidare.

Abel iustitiam, dilectissime, si uultis obtinere, non sit uobis contrarium Cain malitiam sustinere. Alter Ioseph fieri non potestis, nisi persecutiones a falsis fratribus uobis illatas expertus fueritis. Quod in presentia domni episcopi  causam, quam mihi significastis, sine consilio nostro cepistis tractare, laudare non ualeo; et quia uobis parco, nolo uituperare.  Solent tamen infirme et uitiate cause, amicorum iuuamine et consilio releuari, et eis, que sane et firme uidentur, ne emulorum dolositate infirmari, uel qualibet ex parte uitiari possent, prouideri. uos autem de altitudine sensus uestri, et suffragiis eorum, qui me etate et scientia precellunt, adeo presumpsistis, quod in tanto negotio, consilio nostre paruitatis, que specialiter uestra est, opus non habuistis. Sepe tamen contingit minores maioribus succurrere; et quod a sapientibus et prudentibus Dominus abscondit, consueuit paruulis reuelare . Aduocate me paruulum uestrum in omni uestra necessitate, cuius sinceritatis oculi prouidebunt, ne quis uestre 238 simplicitati statera fraudulenta appendere ualeat; et qui se  Neptunus et Aethiops, de quo mihi scripsistis, uel in suam foueam mersus, non poterit occultare. ualete semper in Domino, et uestri negotii diem non impero quidem notificari mihi, sed opto.



EPISTOLA X.

Goffridus uindocinensis monasterii humilis seruus, amico suo precordiali Huberto honorabili archidiacono, mundum precipitem non sequi, nec eius amara dulcedine uelle repleri.

Precipitem hunc, dilectissime, qui sequitur, non  potest non precipitari, et qui eius repletur dulcedine, non potest non amaricari. uere grauiter et multum grauiter precipitatur, qui mundum per deuia sequens, illius amore deceptus, uie, quam per semetipsam ueritas docuit, cemento caritatis non iungitur. Ille etiam uehementer amaricatur, cui dum presens seculum prosperitatis dulcedine blanditur, in amaritudinem uertitur uitis aliene, et quia uere uiti Christo inseri noluit, ut palmes fieret, ab ipso, ut sarmentum fiat, preciditur. uiam, quam specialiter ac singulariter tenendam uita docuit eterna, utinam sicut ignorare non possumus, ita non accipere non possemus, et tenere uellemus! uia utique illa hec est, non solum que sua sunt Christi pauperibus erogare, sed pro Christo etiam seipsum  abnegare. Pauperibus 239 quod suum est dare, uirtus est perfectionis. Licet enim omnia nostra pauperibus conferamus, nobis prodesse non poterit, si nos Deo auferimus, cuius sumus. Quando Deus ex limo terre hominem fecit, ad hoc factus est, ut diuitias sine fine mansuras cum illo possideret in celo, non ut diuitias subito perituras pauperibus donaret in seculo. Postea uero cum falsam beatitudinem appetens, et ueram miseriam inueniens, de altitudine uere beatitudinis homo confractus cecidit, Deus qui eum creauerat, eius miserie compassus, collegit fracturas, et igne caritatis conflauit, et quod omnino confractum fuerat, integrum fecit. In qua sue inestimabilis dilectionis operatione pius Dominus, non quod homo habebat, sed quod homo erat, non quidem sua  necessitate, sed hominis utilitate, quesiuit. Seipsum pro homine dedit Deus, pro homine factus homo, et cum de plaga lateris, imo potius de uena sue dulcissime caritatis pro homine in cruce funderet sanguinem proprium, tali commercio hominem comparauit, non hominis censum. Reddat igitur homo, nec reddere differat Deo seipsum, credat se eius pretioso sanguine emptum misericorditer et redemptum, nec se illi preferat qui eum redemit, sed id potius tribuat quod ille maxime querit. Iniustum est enim ut homo se Deo auferat, quem tanto pretio acquisiuit; 240 sed Creatoris sui et Redemptoris diligenter tenens consilium, sua omnia pro eius amore relinquat, et seipsum, quia licet omnia reliquerit, ad conquirendam salutem eternam sibi non proderit,  nisi mundo renuntians Christum sequatur, sicut sequendum se docuit. Christum sequi simul et mundum est impossibile. Unde si nobis non creditur, illi saltem credatur, qui non mentitur, qui in Euangelio dicit; Quia nemo potest duobus dominis seruire , Deo uidelicet et mundo. Liberalitates eleemosynarum pauperibus factas absit ut uituperemus! sed diuitibus huius seculi hoc daremus consilium, si nobis acquiescere uellent, ut uentres pauperum horrea facerent, ne pauperes fame, nec ipsi tenacitate perirent. Certe pauperes pascere probabile est; sed ualde probabilius se pro Deo pauperem facere. Multi enim et pauperes pauerunt, reliquerunt omnia, sed quia se seruauerunt, sibi damnati  inuenti sunt; at nemo unquam se pro Deo pauperem fecit, et Deum habere nequiuit. Unde Saluator in Euangelio, cum Petrus se et alios discipulos omnia reliquisse, et illum secutos esse dixisset, non ad hoc quia omnia reliquerant, sed ad hoc quia eum secuti fuerant, respondit, et inde illis premium eterne retributionis promisit. Quod utique Dominus non fecisset, si homo pro sola rerum dimissione Deum habere potuisset. Ille tamen pro se relinquere omnia non reprobauit; sed illud, ubi certam hominis salutem sciebat, approbauit. Et nos itaque pro Deo relinquere omnia, et pauperes recreare, 241 quia bonum est, non reprobamus; sed quod melius est, ueritate docente, approbamus et omnes et maxime amicos nostros, ut uiam indubitate salutis  teneant, germana caritate rogamus, et rogando monemus. Hec autem deprecatio nostra uel exhortatio si contemnitur, merito culpari non possumus, sed eos plangere, et de ipsis non mediocriter dolere debemus, qui de tanto contemptu existunt culpabiles, et minus capaces rationis esse uidentur, quam pecudes. Pecudes enim pascua meliora libenter appetunt, et ad illa pastorem suum diligenter sequuntur, et si ad alia minus bona forte ducantur, quibus ualent motibus contradicunt. Cum igitur homo, quem formans Dominus non solum rationalem fecit, uerum etiam ei sigillum sue imaginis et similitudinis impressit, uideat animalia, que creator omnium creaturarum irrationabilia creauit, proprie saluti prouidere, et melioris utilitatis causa, pastori suo  corde et corpore obedire, uitare minus bona, ut meliora ualeant inuenire: si Dei et Domini sui consilio, uel precepto duci non patitur, saltem pecudis exemplo ad meliora prouocetur: relinquat transitoria, cum quibus pro certo et ipse transierit, quatenus eterna inuenire mereatur. Satis tamen est melius hominem rationalem rationalis sapientie Dei duci consilio, quam insensati et irrationalis animalis prouocari exemplo. Ducatur itaque consilio Dei, seipsum pro eius amore pauperem faciens; qui non idcirco reconciliationis opibus nos 242 ditauit, quia pauperes pauit, quamuis bonum esset; sed quia se pro nobis pauperem fecit. Si enim Dominus in mundo diues fieri uoluisset, militia utique sua ne Iudeis traderetur, sicut ipse in Euangelio dicit, pro  illo decertasset, nec pro nobis crucifigi potuisset, nec mori. Et quia humana miseria aliunde non inuenisset suffragium, miserorum caruisset fine supplicium. Si ita est, imo quia ueraciter ita esse creditur, post suspensionem Saluatoris, post poculum fellis, post plagam lateris, post perceptam gratiam baptismatis, qui a Creatore suo discordasse peccando se meminit, utile est atque necessarium, ut peccator homo uoluntaria paupertate Domino reconcilietur, quia iustus Dominus peccatorem hominem sibi reconciliasse agnoscitur, unde et pauperi paradisi ianua patet, et ab illa diues excluditur.



EPISTOLA XI.

Goffridus indignus uindocinensis monasterii seruus  Guarnerio archidiacono  , quod uerus amicus amico.

Si pro rebus nostris aduersus Adelardum de Castro Gunterii  censura iustitie uos erexistis, grates uobis referre et possum et debeo. Sed quia uos aliter fecisse, fama referente audieram, mirabar dolendo, et mirando dolebam. Nunc autem, sicut mandastis, in tyrannum illum pro rebus nostris, quas iniuste 243 tulit, et adhuc uiolenter detinet, plenam iustitiam exercetis, nec unquam exercere distulistis. Unde si ita est, et uos mihi magis charum, et me uobis magis obnoxium reddidistis. Quod si perseueranter hoc egeritis, scitote quia non ingrato amico seruitium uestrum exhibuisse sentietis.



EPISTOLA XII.

 Goffridus uindocinensis monasterii qualiscunque seruus, Guarnerio suo carissimo nutritori et precordiali amico, salutem et dilectionem.

Peruenit ad aures nostras quod Hugo Chaorcinus  , apud Credonem monachi habitum susceperit: unde gratulari oportet quia qui iamdudum in anima mortuus fuerat, Deo suscitante reuixit. Sed quia quod in eo actum est blasphematis, rogamus uos, quatenus ab huiusmodi blasphemia bonitas uestra, que me diligenter nutriuit, pro amore nostro penitus desistat, ne qui longo tempore peruersus exstitit, sub hac occasione peior fiat. Sic enim necesse est, uulnerate anime medicamentum temperetur, ne nimia medicamenti austeritate amplius uulneretur.



244 EPISTOLA XIII.

 Goffridus uindocinensis monasterii seruus seruorum, Guarnerio archidiacono, salutem.

Cum in litteris, quas archipresbytero tuo misisti, raptorem me significares, si te potius raptorem animarum, et aliene pecunie importunum exactorem assereres, et sic te, quem pastorem fateris, lupum crederes, optime fecisses. Decuerat enim te, frater non optime, prius eiicere trabem de oculo tuo, ut posses festucam in meo agnoscere, et excutere puluerem quo grauatur ab eo, ut pure considerares maculam in membro alieno. Cum luteas manus habeas, cur niteris sordes tergere alienas? Raptorem me uocasti, quod utique bene fuissem, si te auaritia oneratum, et cupiditate fedatum, de lacu tante miserie,  et de luto fecis rapere potuissem . Dixisti me agere contra synodale decretum, cui prorsus  obedire desidero, si constat apostolica discretione sancitum. Decretum etenim siue concilium nullum ratum  legitur, quod non fuerit apostolica auctoritate firmatum; multo minus igitur, quod eiusdem auctoritatis priuilegiis uidetur esse contrarium. Monasterium siquidem nostrum, patrimonium B. Petri et eius allodium, sub protectione sedis apostolice specialiter permanere, et omnia que olim habuisse dignoscitur, quatenus absque distractione, uel qualibet diminutione possideat, apostolice sinceritatis priuilegia 245 mansuro in perpetuum decreto corroborant, et eum qui inde quidquam subtraxerit, perpetuo anathemate damnant.



EPISTOLA XIu.

Goffridus uindocinensis monasterii humilis seruus,  carissimo nutritori suo Guarnerio archidiacono, mundo deceptori non credere, nec ei labenti diutius inherere.

Religiose uiuere honorificum est; peccata et crimina, que diaboli sunt opera, fugere et exsecrari, utile, imo necessarium est; Deum toto corde diligere, gloriosum. Religiose itaque uiuit qui peccata et crimina sua perfecto odio habet, et Deum toto corde diligere ualet, qui mundum et ea que sunt mundi despiciens, extremi iudicii diem ante sue mentis oculos reuocat, assidue orans et dicens cum Propheta: Ne perdas cum impiis, Deus, animam meam, et cum uiris sanguinum uitam meam . Et illud: Esto mihi in Deum protectorem, et in domum refugii, ut saluum me facias .  Prius quidem deserendus est mundus, et sic orandus Deus, ne mundialis inhabitatio uocem orantis impediat. Nam qui Deum ore precatur, et cor eius que mundi sunt cogitat, huius orationem non approbat Deus, sed improbat, sicut ipse de quibusdam, qui quasi bene loquebantur, et corde terram sapiebant, asserit, dicens: Populus iste labiis me honorat; cor autem eorum longe est a me . Certe hi 246 quorum corda implicantur seculari negotio, longe fiunt a Deo, et pereunt; unde Psalmista: Qui elongant se a te, peribunt, perdidisti omnem qui fornicatur abs te . A Deo procul dubio fornicatur, qui ab illo recedens, mundum fugientem sequitur, quem tamen nunquam consequitur.  Sed qui, ut diximus, extremum illud et formidandum ualde iudicium ante anime sue faciem  ponit, quidque ibi sit futurum oculo pure intentionis considerat, nil sibi aliud restat faciendum, nisi ut deposita omni alia sollicitudine, et pondus tanti examinis incitatus, totis uisceribus contremiscat, et ut iustum, ac uehementer districtum iudicem in illa hora propitium sibi ualeat inuenire, quidquid hic temporaliter delectare potest, pro eius amore contemnat. Quis, inquam, de die illo perfecte cogitare poterit, et presentem mundum diligere, cuius tunc amatores in horrendum gehenne puteum intolerabili fetore et igne inexstinguibili, uermeque immortali , et ceteris indicibilibus tormentis plenum precipitati, sine remedio, ac spe remedii cruciabuntur? Hec qui ante non credit, quam uideat cum iam uidere ceperit, que utiliter credere  et uitare potuisset, eternaliter patietur. Reminiscamur, dilectissime, dum licet, extreme et tremende hore illius, et in memorie nostre oculis ponamus illum diem, in quo quidem penitentia futura est, sed sera, perpetui gemitus erunt, sed infructuosi; indeficientes lacryme, sed steriles; planctus et fletus assiduus, sed inanis; nec iam tunc a 247 peccatoribus datur hostia quelibet pro peccatis. Recogitemus etiam quanta erit tunc retributio illorum, qui propinquorum dulces affectus, et charas parentum facies, quasi odissent, fugientes, presens seculum cum suis delectationibus reliquerunt, et ut Deum pure et sine impedimento diligerent, diuitias aut omnino noluerunt habere, aut habitas contempserunt. Illo, inquam, die receptis corporibus, de beata immortalitate  et inenarrabili gloria iam securi, ante Iudicem seculorum, o quam feliciter apparebunt, sedesque duodecim obtinentes, sicut sancto Euangelio teste didicimus, cum illo iudicabunt!  Quid admirationis, quidue exaltationis tunc esse poterit, cum unusquisque eorum donum diuine gratie subsequentibus meritis, in angelorum statum promouebitur, et cum terreno quondam corpore super excelsa regni celestis eleuatus, tanquam dilectus filius, preclara Dei hereditate ditabitur? Inde loqui multa mihi inesset uoluntas, sed tante glorie, tante letitie, tanteque beatitudinis negat immensitas, que etiam sanctorum doctorum linguas superat et sensum. Non est humane facultatis ad plenum disserere quantum  sit premium quod preparauit Deus his qui diligunt eum in ueritate. Diligamus eum, carissime, non uerbo tantum, nec lingua, sed opere et ueritate; sequamurque, sicut se docet sequendum, qui nec fallit nec fallitur, pro eius amore mundum relinquentes, qui magis decipit dum blanditur. 248 Consuetudinem illam peruersam atque damnabilem, quam impugnante diabolo in seculi conuersatione quasi monstruosum partum concepimus, uel quadam nobis illata uiolentia, ut mortem anime fugiamus, et reuertamur  ad illum, qui nos ad imaginem et ad similitudinem suam diligenter creauit; a quo sepius peccando discessimus, et tamen adhuc misericorditer uocat, ut nos multo puluere peccatorum, et criminum fedatos mundet et pulchros faciat. Redeamus, dilectissime, ad misericordissimum Creatorem nostrum, dum tempus habemus, et illum anime nostre brachiis semper amplectentes, illius dilectionem mundo, et fallacibus eius diuitiis anteponamus, nulla occasione coruum illum inobedientem imitantes, qui auiditate fetentis cadaueris, Ne sancti patriarche contempsit imperium. Acquiescamus itaque Domini ac Saluatoris nostri consilio, et ut ipse precipit, qui neminem decipit, mundo renuntiemus, cuius falsam beatitudinem sequitur uera miseria, cuius uoluptas  breuis est, et uoluptatis pena perpetua. Eligamus potius pauperem uitam cum Lazaro humili et despecto quam diuitias cum glorioso diuite et superbo. Pauperem Lazarum sinus Abrahe suscepit glorificandum cum sanctis; superbum diuitem tartarus horrens absorbuit cruciandum cum impiis. Hic paupertate beatam sortem meruit; ille diuitiis perpetuam mortem. Hunc sua paupertas fecit excelsum; illum sue diuitie fecere deiectum. 249 Diues factus omnino indigens sepultus est in inferno , et sine fine damnatus; Lazarus, in sinu Abrahe collocatus , et paradisi diuitias obtinens cum Deo letatur. ue diuitiis, que non solum pereunt, sed suum etiam perire faciunt amatorem! Felix et secura paupertas, que ditat et subleuat se patienter portantem.  Non iam nobis spes diuitiarum incerta qualibet occasione blandiatur; sed uoluntariam sectemur pauperiem, quatenus diuitiarum suarum nos faciat esse participes, qui ideo pauper fieri uoluit in terra ut nos sua paupertate ditaret in celo iehsu Christus Dominus noster, cui est cum Patre et Spiritu sancto honor et gloria in secula seculorum. Amen.



EPISTOLA Xu.

Goffridus uindocinensis monasterii dispensator immeritus, G. uenerabili decano  , suo utili amico et ueraci, feliciter uiuere et esse beatum.

Quam pure, quam firmiter nos dilexeritis ipse toties effectus probauit quoties uoluntas, aut necessitas nostra uos in sua causa aduocauit. Mens mea  confitetur quod lingua loquitur, et neutra ingrata efficitur. Mens igitur mea grata est confessione, lingua locutione; Deus abnuat ut ingratus efficiar actione? Et quia, sicut prelocuti sumus, dilectio uestra nobis seruire parata nunc usque exstitit, in nostra multa anxietate suam optimam consuetudinem non amittat; quam uester amicus fidelis non merito quidem, sed 250 gratia optando reposcit. Habemus enim negotium contra consanguinem nostrum Mauritium de Credone  in crastino Ramispalmarum,  cui ut assitis, multipliciter rogamus. Si qualibet occasione defueritis, uehementer dolemus, quippe quoniam amicum talem perdidimus quem in nostra caritate nulli secundum possidebamus. Si primum possedimus in caritate, primum possidere eum debuimus in tentatione, sicut scriptum est: Si possides amicum, in tentatione posside eum . uale.



EPISTOLA XuI.

Goffridus uindocinensis monasterii seruus, Guillelmo  olim suo magistro, »Non plus sapere, quam oportet sapere, sed sapere ad sobrietatem .

Omnes qui in fide non ficta uiuere cernimur, ut  fidei nostre ueritas instruatur, non ut destruatur, in omnibus locis unanimiter laborare debemus. Igitur de proposita nobis questione, que magna ex parte, imo prorsus, secundum suam intelligentiam fidei catholice obuiare uidetur, plenam sectande fidei reddimus rationem, ita quemadmodum olim intellexisti aut adhuc forsitan intelligis, intelligi non debere. Credens enim, nisi fallimur, proposuisti, quod solummodo quatuor peccata confessione indigebant, cetera autem a Domino sine confessione sanabantur. Quod te inuenisse asseris in expositione Bede de Euangelio  , ubi decem leprosi sanati a Domino memorantur. Sed hoc ita intelligendum minime 251 censemus, et iuxta fidem Christianam sic intelligere nec possumus,  nec debemus. Determinanda est enim ista sententia sapienter, ut intelligi possit utiliter, et fidei nostre integritas conseruetur. Illa utique quatuor peccata, error uidelicet gentilis, schisma fraternum, heretica prauitas, et Iudaica perfidia, in quantum preualent, uniuersalis Ecclesie castitatem commaculant. Unde necesse est ut quicunque istis peccatis uel uno ex ipsis polluuntur, non iam soli  sacerdoti, sicut in ceteris agitur, sed uniuerse Ecclesie confiteantur; et sic ad eius unitatem redeant cuius fidem antea impugnabant. Iustum est enim ut qui alios diabolica presumptione infidelitatem docent, eos etiam publica satisfactione in fide confirment, et quibus ante fuerunt occasio et exemplum publice perditionis, forma et exemplum fiant publice reconciliationis. Cetera uero uitia, sicut dicis, per semetipsum Dominus sanat et corrigit. Licet enim omnia quecunque sanantur, Dominus sanet et corrigat, quedam tamen per semetipsum sanare atque corrigere perhibetur, ea uidelicet, que sibi priuata in confessione reuelantur, ut sanentur. Sibi dico, quia illi qui in eius loco  esse dignoscitur. Certum est, nichil hoc certius omnia peccata  uel crimina confessione indigere et penitentia; et quamuis quedam ex ipsis per publicam penitentiam puniri uideantur, nulla tamen alia publica confessione opus habent, nisi ea que communem Ecclesie fidem uiolare conantur.



252 EPISTOLA XuII.

Clarissimo duci Northmannorum, et precellentissimo regi  Anglorum Hainrico, carissimo domino et precordiali amico, frater Goffridus uindocinensis abba, in presenti prospere semper et feliciter uiuere, et in futuro manere cum rege Anglorum.

uestre magnitudini, dulcissime Pater et domine, significaui iter nostrum; et quia uobis sensi esse contrarium, itineris statim mutaui propositum. uester itaque seruus, testis est mihi Deus, in uestra  fidelitate remaneo, in qua, quandiu uixero, indesinenter permanebo. Quod quando et quomodo excellentie uestre placuerit, secundum meum posse operibus comprobabo. ualeat dominus meus rex, et uigeat: quem omnipotens Deus ab omni aduersitate defendat, et tribuat ei quod bene desiderat.



EPISTOLA XuIII.

Guillelmo Aquitanorum duci  clarissimo, Goffridus  uindocinensis monasterii humilis seruus, dilectionem Dei et de inimicis uictoriam.

Sicut quidquid est secundum Dei timorem et B. Benedicti Regulam uos decet a nobis querere, et nos super hoc libenter obedire: sic quidquid est Deo et sancte Regule contrarium nec dignitatem uestram exigere decet, et nos super hoc uobis obedire non oportet. 253 Parum enim et uos, et alii benefactores nostri, in seruitio, quod Deo quotidie, licet indigni, in missis, et orationibus et pauperum recreationibus exhibemus, confidere potestis, postquam a nobis Regulam, secundum quam professi sumus, uideritis uiolari, a quibus omnino debet obseruari. Rogastis itaque ut Rainaldum Quartaldum  in obedientiam de qua eum amouimus  remitteremus, quia et uobis utilis erat et nobis ualde necessarius. Quod uobis utilis erat, quia dicitis, credimus; sed quia nobis necessarius esset, si uellet, nullatenus dubitamus. Et quanto magis se uobis esse utilem et nobis esse necessarium agnoscebat, tanto securius turpitudinem corporis sui et anime sue perditionem exercebat; et ideo profectus temporales pretiosiores quam animam fratris nostri facere non debuimus, de qua sine dubio in die iudicii rationem reddituri sumus. Nunc autem pro quibus culpis eum ad salutem anime et corporis sui nobiscum habeamus, nec uestrum est inquirere, nec nostrum uobis amplius aperire. Sed cum ad presens ad partes uestras uenerimus, quidquid secundum Deum et ordinem  nostrum a nobis petieritis, libenter faciemus. ualete, et de cura animarum nobis commissarum uos intromittere nolite. Mallemus enim quidquid est temporale amittere quam cuiuslibet fratris nostri animam consentiremus perire.



254 EPISTOLA XIX.

Guillelmo omnium militum magistro, et nobilissimo duci Aquitanorum, Goffridus uindocinensis monasterii seruus, in presenti de inimicis uictoriam, et in futuro gloriam sempiternam.

Meminisse debet, optime princeps, uestra prudentia, nos domino abbati de sancto Ioanne  , de querelis, quas aduersus illum habebamus, pro amore uestro terminum dedisse, non de terra nostra,  quam uiolenter inuaserat, ullas inducias concessisse. Unde ad episcopum Santonensem, cuius iudicio se illam cepisse asserebat, perreximus, et ibi per os eiusdem episcopi nullum inde factum fuisse iudicium ueraciter cognouimus. Et ideo quod ab illo iniuste presumptum fuerat, canonico episcopi et clericorum eius iudicio irritum factum est et uacuum. uos autem, dux uite laudabilis, quem corporis pulchritudine super alios Deus honorauit in mundo, ut ipse, speciosus forma pre filiis hominum , pulchrum et magnum uos faciat in celo, monasterium nostrum, quod in iure suo, sumptu suo parentes uestri honorifice construxerunt, exhonorari uel rebus suis minui nullatenus permittatis. Hoc si feceritis, uerendum uobis est ne a sanctis  angelis parentibus uestris sit nuntiatum; et eorum animas tristes reddatis, qui eos potius letificare debuistis. 255 Si olim in aliquo  nos lesistis, Dominum Deum quibus ualemus precibus exoramus, ut illud uobis perdonet dono sue pietatis, et de omnibus, que illicite commisistis, cor penitens uobis tribuat, et erga omnes, et erga nos maxime pure caritatis uiscera uos habere concedat. Ad uos uenire, uir uenerande per orbem, uoluntas nostra minime distulisset, si renum infirmitas cum dolore lateris non obstitisset. Et quia me necessitas detinet, non uoluntas, humilis amici, imo serui uestri, excusationem diligenter recipere dignetur uestra sublimitas. uale.



EPISTOLA XX.


Glorioso ac uenerabili Aquitanorum duci Guillelmo, Goffridus uindocinensis monasterii humilis seruus, Deum timere, et cum timore diligere.

De honore et utilitate uestra plurimum sollicitus, optime princeps, mando uobis ut, si Romam mittere debetis, sicut olim mecum estis locutus, nullo modo differatis ulterius. Paratus sum enim de hoc uobis consilium et auxilium, quod melius potero, dare, et, pro regni uestri augmentatione, cum uno uel duobus de clericis uestris tantum laborem subire. Quod facere nec possum nec debeo, nec uos exigere debetis sine digna remuneratione. Hanc ad presens remunerationem quero, ut consuetudines, seu exactiones,  quas terris nostris prepositi uestri  uiolenter impresserunt, quas tamen terras religiosi principes predecessores uestri, 256 et monasterii nostri fundatores, absque consuetudine uel qualibet exactione, donauerunt, Deo et loco nostro relinquatis, et, ne deinceps repetantur, me bene securum faciatis. Si uobis hoc placet, quod omnino placere debet, in predicto negotio non recuso obedire, licet fieri non possit sine rerum nostrarum magnis expensis, et, quod est amplius, absque corporis nostri labore maximo et anxietate. ualete, et quidquid super hoc uobis placuerit per litteras uestras multum familiariter mihi notificate.



EPISTOLA XXI.

Clarissimo Aquitanorum duci et incomparabili militi  Guillelmo carissimo domino et precordiali amico, Goffridus uindocinensis monasterii humilis seruus, diligere quod Deus diligit, et odio habere quod odit.

Dux uite laudabilis, ut ad uos uenirem mihi mandastis; sed diem et locum, quo uos inuenire potuissem, non significastis. Quapropter misi statim ad partes uestras quemdam monachum qui me ad uos, quo ipse iubetis, diceret uenturum. Qui per duodecim dies ibi uos exspectans, cum inuenire non posset, inde ad me reuersus, mihi nuntiauit uos ad Clarummontem profectum  . Mitto iterum uobis istum fratrem, per quem mihi mandetis si magnitudini uestre mee paruitati ad presens loqui placuerit, et ubi, et quando placebit. Ad uos, carissime  domine, sepius uenissem 257 et de utilitate uestra  uobiscum locutus fuissem, si gratiam et dilectionem apud uos potuissem inuenire quam apud predecessores uestros nostri ueraciter dicuntur inuenisse. Sed fortassis hoc apud Deum peccando mereri potui; sed, Deus scit, nunquam apud uos nisi seruiendo et diligendo promerui. Desiderio tamen uobiscum loqui desidero, apud uos querimoniam facturus de prepositis uestris, Guillelmo uidelicet et Haimerico fratre eius, qui res, quas pretium redemptionis animarum suarum uenerabiles antecessores uestri, loci nostri fundatores, eidem loco contulerunt, pene penitus destruxerunt. Res ipsas opulentas et diuites de larga manu predecessorum uestrorum, qui uos, ut credimus, ad ethereas mansiones predecesserunt, rectores monasterii nostri,  qui fuerunt ante me, susceperunt, et tota uita sua sine labore tenuerunt. Ego autem qui multum pro rebus istis et laboraui et expendi, eas inueni pauperes, et predictorum mala gratia prepositorum de die in diem inuenio pauperiores. Unde, optime princeps, si mihi non creditur, saltem rerum distractioni et locorum paupertati, que nec mentiri nec occultari potest, credatur. uale, dux multum dignus laude humana, et utinam amplius diuina.!



258 EPISTOLA XXII.

Goffridus uindocinensis monasterii humilis abbas, carissime domine sue Mathildi Pictauiensi comitisse  , Deum timere, et cum timore diligere.

 Quod postquam dominus comes, maritus uester,  Hierusalem perrexit  , uos non uidimus, ne miremini humiliter rogamus, quoniam hoc potius necessitate quam uoluntate dimisimus. Ad presens igitur, Deo uolente, ad uos ueniemus, et de bonis Ecclesie nostre uestre nobilitati libenter seruiemus. Unum tamen uobis celare nec possumus nec debemus, quod et anime uestre periculosum esse, et carissimo domino et amico nostro, marito uestro, contrarium, si per uos, quod absit! factum est, non mediocriter formidamus. Est itaque in partibus uestris quidam, Rainaldus uidelicet Quartaldus  , qui tonsura et habitu esse uidetur monachus, sed ab operibus et uita monachi ualde est alienus. Iste enim, penitus contempta professione sua et B. Benedicti Regula, in uobis, ut idem ipse asserit,  confisus, sancte obedientie et monasterii sui refugit precepta, et pro lege regulari utitur uoluntate propria, anime sue nullatenus curans detrimenta. Unde uos sicut carissimam sancte Ecclesie filiam obtestamur, et pro timore Dei et amore mariti uestri, ut ipse Deus eum ad uos sanum et incolumem cum omni uictoria reuerti faciat, 259 suppliciter rogamus, ne, per uestram fiduciam, animam suam perdat ille, qui iam propria iniquitate a Deo cognoscitur separatus. Hunc siquidem cum omnibus sibi consentientibus a domino papa et a nobis excommunicatum uestra excellentia indubitanter agnouerit, si unquam ulterius nobis et monasterio suo inobediens esse presumpserit.



EPISTOLA XXIII.

 Goffridus uindocinensis monasterii humilis seruus, dilecte in Christo filie Ermengardi Britannorum comitisse  , nec mundum sequi, nec eius flore, quia cito marcescit, uelle delectari.

Est utique quem sequi, cuius pulchritudine debemus potius delectari, iehsu Christus uidelicet Dominus noster, qui adeo nos dilexit quod pro nobis  corpus et animam suscepit; et ne perpetua morte damnaremur, inestimabili caritate in mortem se tradidit. Eius, inquam, beneficia, si diligenter considerare uoluisses, o creatura, pro qua auctor uite mortuus est, adulantium lingue non te a Creatore tuo separassent, nec unde semel recesseras, iterum sociassent mundo, in quo nichil preter id quod est funestum reperies. Presentem namque mundum sic uera miseria, et falsa beatitudo comitatur ut uix aut nunquam Deum habere ualeat, quicunque illum amplectitur. uale, et que dicta sunt, sapienter considera.



260 EPISTOLA XXIu.

Goffridus uindocinensis monasterii humilis seruus, dilecte in Christo filie Ermengardi uite laudabilis  comitisse, sic in hoc seculo misericorditer agere ut in futuro misericordem Dominum uidere ualeat et habere.

Peruenit ad me de te, regia proles, quod mihi non displicet, et nemini debet displicere, quia Deo placet. In terreno regimine, ut audiui, exercens iura iustitie, et patrie faciens pacem, multis proficis, pauperes pascis esurientes, sitientibus porrigis potum, nudos uestis, et nobilitatem generis morum nobilitate superans, Deo potius militare quam secularibus negotiis implicari uideris. Hec sancta iustitie et pietatis opera in te cum gaudio laudare et possum et debeo. Sed est aliud, quod sicut pro tua reuerentia non presumo reprobare, approbare non audeo. Nam dum caritate tua leniente  pene omnis mestus ad te ueniens lacrymam tergat, et uix aliquem a tua presentia recedere liceat tristem, insuper etiam multarum ecclesiarum ianuas sepissime aperiat tue deuotionis oblatio. mirum ualde nec est pia admiratione mirandum, cur ecclesiam, in qua tuus uenerabilis pater  . sibi elegit sepulturam, et que pro illo a te amplius  debuit honorari, filiali dilectione honorare non studeas, et nature iura conseruans, te eius fuisse 261 filiam, sicut ueraciter fuisti, debitis beneficiis non ostendas. Olim, et in ueteri lege et in noua, religiosi et omni laude et memoria digni principes exstiterunt qui loca, ubi patrum suorum corpora sepulta sciebant, semper carius diligentes, ut ea uario ornamentorum genere decorarent et multimodis possessionibus dilatarent, tota intentione studebant. Nos, quos ille uir pie recordationis nec carne genuit, nec magnas diuitias, nec aliquam nobis possessionem reliquit, ecclesiam, in qua sepultus est, pro illo diligimus magis et honoramus, et numerum monachorum qui in ea sacrificia pretiosa, pretia scilicet anime sue, Deo quotidie offerant,  augmentantes, de rebus abbatie nostre maximam partem, unde ibi uiuere ualeant, eis contulimus. Has pro patre tuo, qui defunctus est seculo, utinam Deo uiuat! tibi specialiter litteras scripsimus, quia nisi tu sola patris tui anime heres exstiteris, qui eius heres existat alium de sua carne genitum ad presens inuenire non poterit. Cum uero memor paterne salutis aliis tue caritatis expanderis sinum, contra locum, in quo tuus pater egregius princeps corpore iacet, nulla occasione deinceps contineas clausum. uale: et parce mihi, si male locutus sum; si bene, acquiesce.



262 EPISTOLA XXu.

Goffridus uindocinensis monasterii humilis abbas, Adelardo de Castrogunterii  , timorem Domini  pariter et amorem.

Multa mala nobis fecisti, et Deum in nobis, cuius,  licet indigni, serui sumus, ad iracundiam non mediocriter prouocasti. Nos autem diu te satis patienter portauimus, quem de tantis malis acturum quandoque penitentiam sperabamus. Sed quia preteritis malis noua quedam peiora prioribus addere non timuisti, rogamus te, sicut carissimum nostrum, ut quod contra nos illicite commisisti, emendare festines, et predam quietam dimittas  quam cepisti. Quod si consilio nostro acquiescere nolueris, uerendum tibi est ne tota terra tua tali interdicto feriatur quod solui deinceps non possit sine apostolice sedis licentia, cuius allodium uindocinense cenobium esse dignoscitur. Insuper etiam in eodem monasterio, et in omnibus ecclesiis que ad predictum locum pertinent, per singulos dies ante sacratissimum corpus  et sanguinem Domini nostri Iesu Christi de te clamorem faciemus, quatenus ipse qui omnia potest uiolentiam tuam, quam ui humana refrenare nec possumus, nec debemus, sue dextere uirtute corrigere et refrenare in presenti dignetur, ne anima tua in futuro, propter hoc, eternum incendium patiatur. uale.



263 EPISTOLA XXuI.

Goffridus uindocinensis monasterii abbas, Goffrido de Meduana  , salutem.

In presenti uita sapiens ut mala ageres diu fuisti; bene autem agere uix potuisti, quia noluisti. Quedam tamen bona fecisti, sed ad comparationem malorum tuorum pauca sunt aut penitus nulla. Unde te quasi iam in ultima hora positum admonendo consulo, et  consulendo admoneo, ut mala opera que longo tempore perpetrasti, saltem in fine emendare festines,  ne cum morte corporis etiam in anima moriaris. Residuum uite tue, quod modicum est, certissime scias, conserua uiuendo Deo, Creatori et Redemptori tuo, quia quidquid huc usque uixisti, totum aut pene totum uixisti seculo. Preueni igitur peccata tua, ne ipsa te preueniant. A quibus si sorte sinistra, quod absit! preuentus fueris, credo ueraciter quoniam pena tua fine carebit. Peccata quippe sua quisque preuenit, quando mala que fecit, et adhuc facere potest, penitendo deserit. Sed tunc a peccatis preuenitur, cum iam mala agere urgente mortis necessitate non sinitur. uale, et consilio nostro acquiesce.



264 EPISTOLA XXuII.

Goffridus uindocinensis monasterii amicorum seruus,  Rainaldo dulcissimo consanguineo  suo et amico precordiali, sic possidere temporalia ut non amittat eterna.

Pietatis diuine pia flagella, que hoc in anno super uos uenerunt, mentem uestram ualde terrere debuissent, et ab his que contra Deum egistis uelocius reuocare. Ad hoc enim, ut credimus, uobis a Deo misericorditer collata fuerunt, ut qui in incolumitate corporis uoluntate Deum querere differebatis, necessitate saltem timore ac de illicitis operibus uestris satisfacere festinaretis. Hoc etiam nobis promisistis, quando nouissime locuti uobiscum fuimus, quod uite uestre emendationem Dei et nostro consilio sumeretis. Opera, que deinceps fecistis uel facitis, ignoramus; sed si piissimo  Redemptori nostro contraria existunt, non paruum dolorem ob hoc sustinemus. Utinam, carissime, assidue cogitaueris, quanta in die iudicii tristitia,  quanta tribulatio, quanta miseria, quantus super omnes dolores dolor erit homini, qui Deum uidebit, nec habebit, et ante Redemptoris sui conspectum peribit. Hoc autem nemo unquam ad plenum cogitare potuit, qui magis seculo quam Deo militare decreuit. Nunc forsitan cogitatio uestra uobis dicit, aut qui uobis adulantur dicunt: Si dominus 265 noster efficeretur monachus, uel moreretur, iam tota terra sua dissiparetur. Scitote quia anime uestre minime consulunt, qui sic loquuntur. Terram enim, et quidquid temporaliter possidetis, oportet uos ad presens, uelitis nolitis, relinquere. Sed anime uestre ualde erit contrarium, si hoc necessitate feceritis, non uoluntate. Certe, dilectissime, Deus, qui permisit uos honorem Credonensem  habere,  ipse, si uoluisset, honorem illum conferre potuisset Orhandi monocule, quam, dum puer essem, in curia uestra recolo me uidisse. Et quanto plura uobis dedisse Deum agnoscitis, tanto magis ei obnoxius estis. ualde miser est, nec ueraciter credit in Deum, quem mundus ante deserit quam ipse deserat mundum. Mundum enim, antequam ipse nos deserat, deserimus, cum illi sponte renuntiantes, quidquid ex eo sordis uel criminis contraximus, ob uite perennis amorem odimus. Sed tunc quasi prior mundus nos deserit, cum in sordibus nostris prostratos extrema dies inuenit. Et tunc miseranda hominis conditio gemit, quod Deo seruire noluit, quando iam reparare non potest quod nequiter uixit.



266 EPISTOLA XXuIII.


Goffridus uindocinensis monasterii seruus, dilectissimo domino suo et precordiali amico  Radulfo,  sic transire per bona temporalia ut consequatur eterna.

Scimus quoniam monasterium nostrum, quod in honore et nomine sancte Trinitatis constitutum est pariter et sacratum, toto corde diligitis. Et nos ipsam beatam Trinitatem, Patrem et Filium et Spiritum sanctum, pro cuius amore hoc facitis, toto mentis affectu imploramus, quatenus corpus et animam uestram in presenti ab omni impedimento custodiat, et in futuro uitam uobis conferat sempiternam, atque animam patris uestri, de quo plurimum uos sollicitum esse cognoscimus, sua ineffabili pietate, et gloriosa B. Marie semper uirginis intercessione, ab omni uinculo peccatorum et criminum suorum absoluat, et ipsum suum et omnium Deum ac Dominum  uidere et habere ualeat, qui est remissio peccatorum, et suorum merces et retributio seruorum. Rogastis fratrem, qui nouiter uenit ad ordinem, ueste religionis mutata remitti parentibus suis, ut uel sic damnum possent recuperare terrenum. Pro amore uestro remitti quidem potest; uestis autem  religionis sine offensione et nota infamie mutari non potest. Si quis obiicit, quod episcopi et abbates Romam sepe ierunt ueste mutata, scire 267 debet, quia illud cogebat que Domino pape debetur obedientia. Pro temporis necessitate nouum dedit Dominus papa obedientie preceptum; in hac uestra postulatione nouum, ut ita dixerim, audio cupiditatis peccatum. Iterum si dicitis eum nondum fecisse professionem, nondum monachi habuisse benedictionem, firmiter credite et ueraciter agnoscite, nec professione, nec benedictione perfectum monachum siue Christianum posse fieri sine cordis deuotione. Et ubi est cordis deuotio, ibi sancta benedictio deesse non potest, et uera professio. Igitur si consuetudinaria professio, que fit uisibiliter, et benedictio illum, sicut dicitis,  non tenet ligatum, proposita deuotio religionis, in qua adhuc perseuerat, mundo amplius non patitur esse solutum, presertim cum illam professionem sua uoluntate iam fecisset, et suscepisset benedictionem, si per nos eis dilatum non exstitisset.





MONITUM IN EPISTOLAM SEQUENTEM.


Goffridum confraternitatem et suffragiorum societatem iniisse cum Cluniacensibus, testatur epistola ipsius Goffridi a Ioanne Mabillonio uiro clarissimo tom. III Analectorum edita, quam hoc loco apponimus, ne illud Goffridi scriptum desideret noua hec ipsius Operum editio.



GOFFRIDI EPISTOLA AD CLUNIACENSES. Ad ineundam suffragiorum societatem.

 Ego frater Goffridus, uindocinencis monasterii qualiscunque abbas, ueniens ante presentiam domni Hugonis, uenerandi Cluniacensis abbatis, petii ab illo dari mihi societatem et loci confraternitatem sui totiusque gregis a Deo sibi commissi: ut, qui de propria perfectione minus presumebam, eorum suffragiis eternam ualerem acquirere uitam. Quod ille clementer suscipiens, et libentissime complens, decreuit  generali precepto ut, quandiu uixero, si in eius absentia uenero Cluniacum, capitulo et mense, totique ordini uice illius presim: et cum hac luce migrauero, ita per omnia in ipso loco pro requie anime mee agatur in orationibus et eleemosynis, sicut pro uno abbate illorum professo uel monacho, cum adiectione tricenarii missarum · breuium quoque missione ac regule adnotatione.





GOFFRIDI ABBATIS uINDOCINENSIS B. PRISCAE CARDINALIS OPUSCULA.



I. 268-269 TRACTATUS DE CORPORE ET SANGUINE DOMINI IESU CHRISTI.


Frater Goffridus peccator, in presenti tractatu catholicus scriptor, omnibus Christianis de corpore et sanguine Domini fideliter credere, et ipsum, cuius corpus et sanguinem percipiunt, Christum Dominum uidere pariter et habere.

De corpore et sanguine Dei et Domini nostri Iesu Christi, dum a fidelibus pie queritur quod ueraciter dicendum est et firmiter credendum, ipso Christo Deo et Domino nostro donante dicatur, ut in illorum cordibus dubitatio nulla relinquatur. Prius quidem  panis et uinum super altare ponuntur; sed sicut ante consecrationem nichil aliud preter propriam 270 panis et uini naturam habent, ita post consecrationem nullam naturam, nullam materiam panis uel uini retinent, nisi quantum ad saporem, speciem et odorem; hoc tamen propter infirmitatem hominum et imbecillitatem. Nam si illa gloriosissima caro, et sacratissimus ille sanguis non in specie panis et uini, sed in sua propria natura hominibus apparerent, pre sui magnitudine, homines illa ferre non possent. Quod si fieri posset, fidei meritum non haberent. Sed si sancti apostoli Petrus, Iacobus et Ioannes  Dominum in terra adhuc mortalem et corruptibilem carnem portantem transfiguratum non potuerunt aspicere, iam incorruptibilis et glorificati corporis illius tantam cleritatem alii homines quomodo possent sustinere? illis siquidem sanctis discipulis non natura diuinitatis, ut quidam existimant, Dominus ostendit, sed speciem postea glorificande carnis exhibuit. Firmiter itaque credamus, et nullatenus dubitemus quia quod in altari post consecrationem a Christiana religione sumitur, nichil aliud est, nichil aliud habet preter quod ipsa ueritas per se profitetur: Accipite, inquit, hoc est corpus meum ; et de quo suo corpore diceretur, per semetipsum exposuit dicens: Quod pro uobis tradetur . Similiter et de calice: Hic est sanguis meus,  qui pro uobis effundetur in remissionem peccatorum . Si quis autem aliam carnem preter istam habuisse Dominum Iesum credit, desipit, non est catholicus, sed hereticus. 271 Hac carne redemit hominem Christus; hac in carne Christum homo peremit. Anima tamen et caro hominis sunt redempta; sed hec caro hominis fuit pretium redemptionis. Hec est illa una eademque uere uera caro, non alia, que, cooperante Spiritu sancto, concepta, nata est de Maria uirgine et passa in cruce, quam ipse Deus omnipotentia diuinitatis suscitauit a mortuis tertia die. Quapropter nemo formidet hanc carnem Christi Dei, Dei Patris unigeniti Filii, naturalem et propriam, incorruptibilem et immortalem iam factam dicere, et dicendo credere, et credendo  accipere, non tantum in sacramento, quod et multi mali faciunt, sed usque ad spiritus participationem. In isto sancto mysterio, quod et sacramentum, id est sacrum signum, dicitur, quia aliud est, id est Christi sancta caro, et aliud, id est panis species, uidetur, ipsam beatissimam et uiuificatricem carnem multi homines peruersi accipiunt, sed quia mali male accedunt, peiores quam prius fuerant existunt. Quidam uero sumunt usque ad spiritus participationem, quia qui cum caritate, id est cum Dei et proximi dilectione, percipiunt, cum Christo participantur usque ad anime uiuificationem. Et sicut nemo sine caritate Christi sacrosanctum corpus et sanguinem accipere potest quin peior existat, sic nemo cum caritate illud accipere potest,  quin inde melior fiat. 272 Unde si quis querit quomodo panis caro Christi, et uinum sanguis eius fieri possit, certe si ea que sunt, Dominus non creasset, creata forsitan mutare non posset. Sed minoris miraculi non fuit ex nichilo omnia creare quam in melius ex omnibus quedam conuertere. Qui talia queris, noli errare. Si Deum omnipotentem esse credis, nullatenus super hoc poteris dubitare; quoniam si omnia posse confiteris eum, et istud posse negare non poteris, cum sit ex omnibus unum. Ille namque qui carnem in uirgine matre, omnino seruata uirginitate, ineffabiliter et ueraciter assumere potuit, qui etiam cum sit immortalis, pro nobis mortuus est, et die tertia imperii sui  potentia seipsum a morte suscitauit, panis et uini materiam in sui corporis naturam in consecratione conuertit.



II. DE ORDINATIONE EPISCOPORUM, ET DE INuESTITURA LAICORUM

Goffridus uindocinensis monasterii humilis seruus, carissimo Domino et precordiali amico Petro Leonis, sancte Romane Ecclesie cardinali, catholicam fidem toto corde diligere, et eos qui et contradicunt totis uiribus impugnare.

uestre petitionis et mee promissionis non immemor, si non ut debui, saltem ut potui, 273 tertaui soluere et quod a uobis quesitum est, et a me promissum, de ordinatione uidelicet episcopi, et de inuestitura laicorum. In primis firmiter credere nos  oportet, et nullatenus dubitare, ut quemadmodum baptismus Christianum facit, ita electio et consecratio facit episcopum, et sicut impossibile est sine baptismate Christianum fieri, ita est impossibile episcopum sine electione et consecratione creari. In ordinatione episcopi electio et consecratio sic est utraque necessaria, quod consecratio sine electione, et sine consecratione electio episcopum facere sola non sufficit. Nam sicut in baptismate aqua et inuocatio Spiritus sancti sunt necessaria, que faciunt Christianum, ita in ordinando episcopo electio et consecratio sunt necessitate coniuncta, que creant episcopum. Et sicut aqua sola, aut sola inuocatione sancti Spiritus, nec baptismus fieri potest, nec homo esse Christianus, ita sola electione,  aut sola consecratione nemo ordinari uel fieri ualet episcopus. Magnum quidem et baptismatis et electionis et consecrationis episcopi est sacramentum; sed illud precepit et per alios facit Christus, et hoc egit per semetipsum. In illo spiritualiter creatur homo, et a Christo Christianus dicitur; in isto uero dominus et imperator creatur Christianorum, qui non solum uocatur Christianus a Christo sed etiam Christi uices agere creditur. Sciendum uero est quod hic uel ubicunque de electione episcopi agitur, canonicam necesse est electionem, et 274 euangelicam intelligi, ut qui bene electus est, et iuste consecretur. Alioquin fit quedam praua simulatio in Ecclesia, et ecclesiastice dignitatis illusio non parua. Nam quicunque canonice non electus  quasi sacrandus accedit, exsecratus recedit, et falso nominatur episcopus, qui annullare conatur electionis et consecrationis ordinem, quem Christus per semetipsum primus instituit. Ipse enim primus et elegit apostolos, et consecrauit, quos nisi prius electos consecrare non uoluit. Hoc sanctum sacramentum, electionem uidelicet et consecrationem apostolorum, Christus primus primum fecit, per quod cetera fierent sacramenta. Nullus autem apostolorum apostolatum audacter appetiit, nullus eorum se impudenter obtulit eligendum. Tota itaque ordinatio episcopi non in sua, sed in aliorum electione consistit et consecratione, si tamen illam electio recta precesserit. Hec autem prius per semetipsum,  ut dictum est, Christus fecit; deinde uero uicarii eius. Et in apostolis quidem a Christo facta sunt, quoniam ab ipso et electi et consecrati fuerunt. In aliis uero omnibus a nullis aliis fieri licet, nisi a uicariis Christi. Sunt autem uicarii Christi clerici in electione, episcopi in consecratione. Ceteri omnes petere quidem episcopum possunt; eligere uero uel consecrare non possunt. Quicunque igitur alio modo, quasi sub nomine pontificis, Ecclesiam uel potestatem ecclesiasticam sibi uindicare presumit, hic iam non per ostium 275 intrat, sed aliunde ascendit, ut merito non inter episcopos computetur, sed inter fures et latrones connumeretur . Iste aliis benedictionem non porrigit, sed pestem, et uulnus potius inferre uidetur quam salutem, qui  tanta presumptione Dei maledictionem meretur. Nam episcopus sine canonica electione est quasi arbor sine radice. Arbor autem que radicem non habet, etiam si folia habeat, fructum ferre nullatenus ualet. Ad huiusmodi arborem Christus quidem accessit, et cum ibi fructum non inuenisset, eam maledixit . Ille maxime a Deo maledicitur, qui sacramentis Ecclesie quasi sociari sua cupiditate desiderat, non Christi caritate. Et omnis qui sacramentis Ecclesie cemento caritatis non iungitur, iniuriam quidem Ecclesie facit, sed quasi paries luteus dissipatur, qui licet dealbari possit ad tempus, eius subita dissolutione, qui ante confidebant in eo, premuntur. Hac igitur similitudine recte colligitur quod qui ad iniuriam  sancte Ecclesie ecclesiasticum ordinem, et maxime pontificatum assequitur, suam destructionem in primis, deinde populi mortem operatur. Et tunc Ecclesia iniuriam pariter sustinet et uerecundiam, quando in eligendo pontifice canonica perit electio, et quod uite meritis, et sapientie doctrine, atque sacris ordinibus debetur, illis quasi imponitur quibus nec bone uite merita, nec sapientie doctrina, 276 nec sacri ordines suffragantur. Isti terrenum, imo paludosum habent fundamentum, et ideo corruunt qui tali fundamento edificantur. De talibus enim dicitur in Psalmo: Proiecisti eos, dum alleuarentur . Grauius nichil et apud Christum Ecclesie iniuria, cuius sacramenta qui peruerse suscipiunt, cum Christo esse, uel prodesse non possunt.  Cum Christo etenim simul esse, et contra Christum facere nemo potest, cum ipse dicat: Qui non est mecum, contra me est . Qui autem cum Christo non est, nec sibi prodesse, nec aliis potest; cum ipse iterum asserat: Qui non colligit mecum, dispergit , et alibi dicit: Sine me nichil potestis facere . Sunt quidam qui Romane Ecclesie omnia licere putant, et quasi quadam dispensatione aliter quam diuina Scriptura precipit eam facere posse. Quicunque itaque sic sapit, desipit; nam Romane Ecclesie post Petrum minime licet, quod Petro non licuit. Petro que liganda erant ligandi, et que soluenda soluendi est a Christo data potestas ; non que liganda  soluendi, uel que erant soluenda ligandi concessa facultas. Petrus etiam si aliquando aliter egit, Paulus licet in conuersatione nouitius ei in faciem resistere minime timuit . Petrus uero sui iunioris increpationem libenter suscipiens, quod plus iusto fecerat, diligenter correxit. Preterea nulla ratione fieri licet quod Christus suo exemplo dedocuit. Ipse enim legem soluere non uenit, sed adimplere . 277 Romana itaque Ecclesia diuinarum Scripturarum legem soluere non debet, sed conseruare; et tradita sibi a Christo potestate, non ad suam uoluntatem uti, sed secundum Christi traditionem. Si etiam a suo iuniore Romano pontifici suggeritur, ut si aliquando plus iusto fecerit, iuste corrigat, tanquam Petrus Pauli admonitionem  suscepit, et ipse suscipiet, si Petrum imitari desiderat. De inuestitura autem laicorum si quis cognoscere uoluerit quid catholica et apostolica Ecclesia senserit, quid docuerit, quid iudicauerit, quid constituerit, legat in primo capitulo illius concilii quod tempore Gregorii septimi pape factum est, et ibi omnes clericos, qui de manu laici inuestituram suscipiunt, hereticos uocatos, et ideo damnatos esse et excommunicatos inuenerit. Licet alia heresis de inuestitura dicatur, alia Simoniaca, ista que de inuestitura dicitur, contra sanctam Ecclesiam fortius iaculatur. Simoniaca etenim prauitas multoties fit latenter; heresis uero de inuestitura, semper publice agitur. Ibi etiam in primis omnis ecclesiasticus ordo confunditur, quando hoc quod  unicuique a solo suo consecratore in Ecclesia, cum orationibus que ibi conueniunt, dari debet, a seculari potestate prius accipitur. Quod sancti apostoli non solum interdixerunt, uerum etiam omnes illos, qui per secularem potestatem Ecclesiam obtinent, a Christo sibi tradita potestate damnauerunt. 278 Et merito apostoli iudicio Spiritus sancti hanc heresim ipso Ecclesie principio damnare decreuerunt, quam longo post tempore ex patre diabolo nascituram esse preuiderunt. Cum igitur laico et inuestitura, et omnis etiam disponendarum Ecclesiarum, uel ecclesiasticarum rerum facultas a Spiritu sancto, qui in apostolis loquebatur, negata sit penitus et interdicta, qui inuestituram a laico suscipit, non iam contra apostolos tantum, imo contra  dominum apostolorum, quod sanctum est canibus exponit. Inuestitura enim, de qua loquimur, sacramentum est; id est sacrum signum, quo princeps Ecclesie, episcopus scilicet, a ceteris hominibus secernitur pariter atque dignoscitur, et quo super Christianum gregem cura pastoralis ei tribuitur. Hanc inuestituram ab illo solo suscipere debet, a quo et consecrationem habet. Illum siquidem prius oportet consecrari, deinde uero tanquam regem Ecclesie sacris insignibus decorari. Si quis autem cuilibet seculari potestati ista licere putat, errat. Quod si defendere nititur, apostolorum doctrinam, et sancti Spiritus sensum adnullare desiderat; unde hereticus esse nullatenus dubitatur. Inuestitura  itaque laicorum, que fit per uirgam, et annulum, merito heresis appellatur. Nam sicut a Simone Simoniaca heresis dicitur, ita ab eo qui inuestit, et ab illo qui inuestitur, quoniam uterque in illa sua 279 actione, et agitare claues Ecclesie, et eius unicum ac singulare ostium uiolare conatur, recto nomine heresis de inuestitura uocatur. Hec preterea heresis de inuestitura, si recte perspiciatur, etiam heresis Simoniaca esse, uiua et uera ratione probatur. Nam que secularis potestas sibi uindicare nititur inuestituram, nisi ut per hoc aut pecuniam extorqueat, aut, quod est grauius, sibi inordinate subiectam efficiat pontificis personam? Nullus est itaque laicorum, etiam si ei liceret, qui tanta intentione annulum, uel uirgam dare desideret, nisi  per hec que sunt sacramenta Ecclesie, temporalibus lucris inhiaret. Laicis quidem sacramenta ab Ecclesia suscipere licet, non Ecclesie quelibet sacramenta dare. Annulus autem et uirga, quando ab illis dantur, a quibus dari debent, et quando, et ubi, et quomodo debent, Sacramenta Ecclesie sunt, sicut sal et aqua, oleum et chrisma, et quedam alia, sine quibus hominum et Ecclesiarum consecrationes fieri non possunt. Semper laicus de inuestitura, ut diximus, aut pecuniam sibi uindicat, aut, quod est amplius, episcopi uel abbatis personam. Hac non tam humana quam diabolica malignitate Ecclesia catholicam fidem, libertatem et castitatem amittit, sine quibus nulla ratione subsistit. Hec etenim tria semper Ecclesia habere debet; quorum uel si unum  defuerit, uelut paralytica iacet, nec ligandi, nec soluendi potestatem habet. 280 Hanc igitur, quam supra diximus, inuestituram quicunque sub specie pastoris suscipere presumit, fit paralyticus et heretica lepra pollutus. Illum non pastorem fiducialiter dico, nec illius pastoris, qui animam suam posuit pro ouibus suis , quodlibet membrum, sed fur et raptor et lupus est. Nam ad hoc uenit, ut furetur et rapiat et mactet . Hanc autem detestabilem impietatem, non solum qui faciunt, sed qui consentiunt ei, damnati sunt. Ille uero consentit, qui eam tacet, qui eam non corrigit, et qui ei palam non contradicit. Et nemo est qui contradicere palam non debeat, et possit; nam si prelati  non habet auctoritatem, habet tamen Christiani uocem, et Scriptura dicit, et neminem excipit: Maledictus est, qui prohibet gladium suum a sanguine , id est uocem suam ab increpatione peccati. Illud etiam factum meminerit, quod asina fatuum prophetam olim correxerit . Quod si fuerit uitiosus, uel quolibet alio crimine infamis factus, non ideo silere debet, quoniam unicuique peccatori communem Ecclesie fidem, quam suam esse credit et confitetur, defendere et contra eius aduersarios libere pugnare licet. Nam illi duo, qui in passione Domini crucifixi sunt cum eo, omnino infames erant, nam publici latrones; quorum unus non tantum quia credidit, sed quia sue fidei ueritatem contra alterum defendere ceperit. bonum  illud, et delectabile 281 uerbum a Saluatore nostro audire meruit: Hodie scilicet mecum eris in paradiso . Unde in latrone illo maxime declaratum agnoscitur, quod uir catholicus licet infamie maculis aspersus, fidei defensione paradisum pariter, et cum Christo esse meretur.



III. DE SIMONIA ET INuESTITURA LAICORUM; QUARE UTRAQUE DICATUR HAERESIS.

Uniuersali pape Calixto, bono domino suo et precordiali amico, Goffridus abbas uindocinensis, beate Prisce cardinalis, quod patri filius et domino seruus.

Cum Simonia et laicorum inuestitura heresis dicatur, quare utraque sit heresis, et merito heresis appellari debeat, presenti breuique satis epistola  monstrabitur, ne super hoc deinceps dubitetur. Firmissime crede, Pater carissime, quod nichil aliud proprie heresis dicitur, nisi quod a Patris unitate Filium siue Spiritum sanctum conatur separare, uel personarum alteram altera minorem uel maiorem asserere. Igitur Simon Magus non tantum hereticus, sed hereticorum primus et pessimus exstitit; qui non solum a Patris equalitate separari posse Spiritum sanctum existimauit, sed etiam ipso Spiritu sancto maior esse presumptuose tentando concupiuit. 282 Nam cum se posse pecunia possidere Spiritum sanctum putauit, quid appetiit aliud, nisi ut Spiritu sancto maior ipse haberetur, cum maior sit qui possidet quam quod possidetur? Cum itaque Patris et Filii et Spiritus sancti personas inequales  quilibet nititur astruere, ratione pariter et auctoritate hereticus habeatur, multo magis Simon Magus, qui Spiritum sanctum Deo Patri et Filio equalem per omnia sibi pecunia subiicere tentauit, hereticus, et Simonia, que ab ipso inuenta est, et ab eo dicitur, heresis comprobatur. Laicus autem, cum inuestituram Ecclesiarum tribuit per uirgam et annulum, que sunt Ecclesie sacramenta, sicut sal et aqua, oleum et chrisma, et quedam alia, sine quibus hominum et ecclesiarum consecrationes fieri non possunt, sibi ius Christi usurpat et potestatem; et quodammodo se Dei Filio predicat altiorem. Nam dum illa Ecclesie sancte sacramenta ibi dantur, ubi dari debent, et quibus, et quando debent, a Dei Filio  dantur, per consecratorem uidelicet illius actionis ministrum, sicut in remissionem peccatorum Spiritus sanctus dabatur per Petrum. Unde Deus Pater ad Ioannem loquitur, dicens: Super quem uideris Spiritum descendentem, ille est qui baptizat . Quando dixit, ille est qui baptizat, a parte totum significauit. Nam Dei Filius uniuersa Ecclesie conficit et tribuit sacramenta. Laicus autem, quando contra Dei Filium sic presumit, si non amplius, non minus tamen quam Simon Magus intumuit, et ipse intumescit, 283 qui in collatione sacramentorum se Dei Filio anteponit. Et quia Deo Dei Filio non solum sui Patris equalitatem demere nititur, sed seipsum Dei Filio superiorem sua impia actione significare uidetur, recto nomine et ipse hereticus, et  eius inuestitura heresis appellatur. uale, et Simoniam et laicorum inuestituram omni occasione, uel qualibet dispensatione seposita impugnare satagite.



Iu. DE POSSESSIONUM ECCLESIASTICARUM INuESTITURA, QUOD REGIBUS CONCEDATUR.

Non sit imperatoribus et regibus molestum quod dicimus, nec consuetudine sibi uindicare nitantur, quod eis ueritate negatur. Cum laicis, etiam religiosis, disponendarum Ecclesiarum uel ecclesiasticarum rerum omnis facultas ab apostolis prohibeatur, manifestum est quod eis inuestitura negatur ab ipsa ueritate, a Christo uidelicet, qui in apostolis loquebatur. Quod autem Christus in apostolis locutus sit, Paulus apostolus asserit dicens: An experimentum  eius queritis, qui in me loquitur Christus?  Cum igitur Christus ueritas sit, sicut ipse dixit: Ego sum ueritas , nec unquam, Ego sum consuetudo, dixerit; qui Christianus est Christum, et qui rex est, Regem regum, ipsam scilicet ueritatem, sequatur, non consuetudinem. In ecclesiasticis possessionibus, quamuis nec in legibus, nec in canonibus inueniatur, tamen propter scandalum et schisma uitandum, talis 284 regibus inuestitura conceditur, ut nec ipsi propter hoc pereant, nec sancta Ecclesia detrimentum patiatur. Inuestituram per uirgam et annulum accipere, nisi a suo consecratore, manifestum est esse damnosum, quia nulli laico licet illa Ecclesie sacramenta dare, sicut ei non licet episcopum consecrare. Res etiam que  semel Ecclesie date sunt, reges iterum eas dare, uel de ipsis inuestire, nec debent nec conuenienter possunt. Nam alicui dare quod habet, et de hoc inuestire aliquem quod ille iam tenet, superfluum est et uanum; non tamen uidetur criminosum. Alia utique est inuestitura, que episcopum perficit, alia uero que episcopum pascit. Illa ex diuino iure habetur, ista ex iure humano. Subtrahe ius diuinum, spiritualiter episcopus non creatur. Subtrahe ius humanum, possessiones amittit, quibus ipse corporaliter sustentatur. Non enim possessiones haberet Ecclesia, nisi sibi a regibus donarentur, et ab ipsis non quidem diuinis sacramentis, sed possessionibus terrenis inuestirentur. Ex iure diuino regibus quidem  et imperatoribus dominamur; ipsis tamen ex eodem iure, quia Christi Domini sunt, honorem debemus et reuerentiam, sicut dicit Apostolus: Regem reueremini . Ex iure autem humano tantum illis debemus, quantum possessiones diligimus, quibus ab ipsis, uel a parentibus suis Ecclesia ditata et inuestita dignoscitur. Unde B. Augustinus super Ioannem sic loquitur: »Noli dicere, Quid mihi et regi? Quid tibi et possessioni? Nam per iura regum 285 possessiones habentur. Si uero dixeris, Quid mihi et regi? noli iam dicere possessiones tuas, quia ad ipsa iura, quibus possessiones possidentur, renuntiasti. Nam secundum ius imperatorum possides terrena. Tolle imperatorum iura, quis audet dicere, Mea est illa uilla, aut Meus  est iste seruus, aut Mea est ista domus? Quo iure defendis uillas? diuino, an humano? Diuinum ius in Scripturis habemus, humanum ius in legibus regum. Unde quisque possidet, quod possidet, nonne iure humano? nam iure diuino: Domini est terra et plenitudo eius . Pauperes et diuites Deus de uno luto fecit, et diuites et pauperes una terra supportat. Iure tamen humano dicis: Hec mea uilla est, hec domus mea, hic seruus meus est. Iure ergo humano, iure imperatorum, quare? quia ipsa iura humana per imperatores et reges seculi Deus distribuit Ecclesie sue.« Possunt itaque sine offensione leges, post electionem canonicam et consecrationem, per inuestituram regalem in ecclesiasticis possessionibus concessionem, auxilium et defensionem  episcopo dare, quod quolibet signo factum exstiterit, regi uel pontifici, seu catholice fidei non nocebit. uoluit bonus Dominus et magister noster Christus spiritualem gladium et materialem esse in defensione Ecclesie. Quod si alter ab altero retunditur, hoc fit contra illius uoluntatem. Hac occasione de regno iustitia tollitur, et pax de Ecclesia, scandala suscitantur et schismata, et fit animarum perditio simul et corporum. Et dum regnum et 286 sacerdotium, unum ab altero, impugnatur, periclitatur utrumque. Nam rex et Romanus pontifex, cum unus contra alium, alter pro regni consuetudine, alter pro Ecclesie libertate erigitur, regnum illam consuetudinem obtinere nec potest, nec poterit, et Ecclesia sue libertatis amittit plurimum. Rex preterea  sacrosancta communione pariter et regia dignitate priuatur; a Romano uero pontifice multis qui sibi seruire debuerant, necessitate cogente seruitur: et qui a pontifice docendus erat, et ducendus a rege, rex et pontifex populum sequitur. Habet autem Ecclesia pacem, et regnum iustitiam: habeat rex consuetudinem, sed bonam, non quam male reposcit, sed quam supra diximus inuestituram. Habeat Ecclesia suam libertatem, sed summopere caueat, ne dum nimis emunxerit, eliciat sanguinem, et dum rubiginem de uase conatur eradere, uas ipsum frangatur. Hoc est precipuum discretionis membrum, ne quis qualibet actione Ecclesie a Satana circumueniatur. Tunc enim a Satana quis circumuenitur,  quando sub specie iustitie illum per nimiam tristitiam perire contingit, qui potuit liberari per indulgentiam. Preterea bonus et discretus Augustinus in epistola ad Parmenianum dicit uix aut nunquam excommunicandum eum esse qui in malo opere obstinatam multitudinem habet secum. Nam tolerabilius uidetur uni parcere, ne in Ecclesia schisma seminetur plurimorum. Et beatissimus doctor et martyr Cyprianus asserit, dicens: 287 Schisma non est faciendum etiamsi in eadem fide, et in eadem traditione non permaneat qui recedit. Et Salomon in Ecclesiaste: Scindens ligna periclitabitur in eis, si exciderit ferrum . Item in Exodo: In domo una comedetur; non eiicietis de domo carnem foras . Ex quibus uerbis colligitur eum  non excommunicandum esse qui multitudinem habet secum, ne dum unum corrigere nitimur, perditio fiat multorum. Hoc etiam Hieronymus ad Augustinum scribit, dicens quod, secundum beatorum apostolorum Petri et Pauli prudentiam, dispensationemque honestam, aliquando fieri necesse est quod iure reprehenditur, ne Christiane plebi scandalum oriatur. Nam propter metum Iudeorum, ne ipsi scandalizarentur, et Paulus, post conuersionem, Timotheum circumcisum fecit, et ceremonias etiam exercuit Iudeorum, et Petrus cegit quosdam Iudaizare gentilium, uterque sanctus apostolus simulans se ueteris legis precepta seruare, ne qui fideles ex Iudeis facti fuerant susceptam ueritatis notitiam scandalizati negarent. Fecerunt  hoc sancti apostoli misericordi et pia compassione, non simulatione fallaci, quamuis legem post Euangelium non esse seruandam minime dubitarent. Ubi beatissime uite uiri intelliguntur non quidem commutasse consilium, sed ad horam pro aliorum salute sue doctrine sententiam. Si de presenti materia minus uel aliter dixi, quam debui, ignorantie deputetur, et indulgeatur misericorditer; si autem bene, benigne suscipiatur, et obseruetur diligenter.



288 u. AD CALIXTUM PAPAM, QUALITER IN ECCLESIAM DISPENSATIONES FIERI DEBENT.

Dispensationes aliquando in Ecclesia faciende sunt, non quidem amore pecunie, uel quolibet humano fauore, sed pia et misericordi intentione. Tunc  enim a pastore Ecclesie dispensatio pia et misericorditer fieri creditur, cum aliquid minus perfecte ad tempus fit ab illo uel fieri permittitur, non uoluntate sua, sed aliorum necessitate, ne in ipsis uidelicet fides Christiana periclitetur. Sic igitur facienda est dispensatio ab Ecclesia, ut semper fidei nostre ueritas instruatur, et si quid aliter ad horam factum fuerit uel permissum, opportuno tempore corrigatur. Hac discreta et sancta dispensatione usi sunt beati apostoli Petrus et Paulus propter metum Iudeorum, ne ipsi scandalizarentur. Nam Paulus post conuersionem Timotheum circumcisum fecit et ceremonias etiam exercuit Iudeorum; et Petrus cegit quosdam Iudaizare gentilium. Uterque sanctus apostolus simulans se ueteris legis precepta seruare, ne qui fideles ex Iudeis facti fuerant, susceptam ueritatis notitiam scandalizati negarent. Fecerunt hoc sancti apostoli misericordi et pia compassione, non simulatione fallaci; quamuis legem post Euangelium non esse seruandam minime dubitarent. Ubi beatissime uite uiri intelliguntur non quidem commutasse 289 consilium, sed ad horam pro aliorum salute sue doctrine sententiam. Nam super hoc quod ipsi et alii aliter fecerant, et se et alios postea correxerunt. Possunt etiam et debent fieri dispensationes, quibus Ecclesiarum et monasteriorum consuetudines immutentur, sed ubi postponitur minus bonum, ut quod est melius instituatur. In nullo autem malum fieri debet uel permitti,  nisi in ea tantum necessitate, ubi timetur ne periclitetur fides, et illud post modum corrigatur. Nam qui mala faciunt ut ueniant bona, horum iustam esse damnationem Paulus apostolus protestatur. Si quis uero aliter in Ecclesia dispensationes facit, rationi simul et ueritati contradicit, nec solum lucernam ardentem non habet, uerum etiam aliorum ardentes exstinguit. Et ideo non recte dicitur Christi uicarius, sed dux est cecorum ipse cecus.



uI. QUAE TRIA ECCLESIA SPECIALITER HABERE DEBET, AD EUMDEM PAPAM.

Ecclesia semper catholica, libera, et casta esse debet. Catholica, quia nec uendi debet, nec emi; libera, quia seculari potestati non debet subiici;  casta, quia nullatenus debet muneribus corrumpi. Quando enim Ecclesia uenditur uel emitur, euacuatur fides, quia quod incomparabile factum est a Deo, ab homine comparari posse estimatur. Preterea qui uendit Ecclesiam, cupidum Iudam imitatur; qui autem 290 emit illam, Iudaicam auaritiam sectatur. Iudas utique cupiditate uendidit Christum qui est caput Ecclesie, et Iudei auaritia emerunt illum. Quando uero Ecclesia seculari potestati subiicitur, que ante domina erat, ancilla efficitur; et quam Christus Dominus dictauit in cruce, et quasi propriis manibus de sanguine suo scripsit, chartam libertatis amittit. Hanc enim libertatis chartam Christus uindicauit in cruce, et sue sponse Ecclesie per semetipsum dedit, ut homines alios per peccatum  factos diaboli seruos, ipsa libera liberos et Dei filios faceret, et suos, qui sibi diligenter seruirent, et tanquam bone matri deuoti filii humiliter obedirent. Tunc etiam Ecclesie castitas omnino periclitatur, cum corrumpitur ipsa muneribus et ex casta et uirgine sponsa Domini, quasi mulier publica ueraciter facta dignoscitur. Hoc enim est proprium meretricis, ut semper sub pretio redigatur. Hec tria que diximus, proprie propria Ecclesia habere debet; quorum unum si defuerit, falso nomine dicitur sponsa Christi; que uelut paralytica iacet, nec ligandi, nec soluendi potestatem habet. Nam Christus pastor bonus sponsam fidelem querit, respuit infidelem, liberam sibi sociat, abiicit ancillam, castam diligit, odit corruptam.



uII. 291 DE ARCA FeDERIS.

Goffridus uindocinensis monasterii humilis seruus, dilectis in Christo discipulis Hamelino et Andree, bona principia sorte meliori terminare.

Multis ac diuersis actibus seculi deditus, fratribus, quos mee imperfectioni diuina patientia regendos commisit, loqui uel scribere que debeo non possum. Iustum tamen est uelle magis prodesse quam preesse; nec pastorem Ecclesie decet minus de salute animarum quam de rerum administratione esse sollicitum. Unde, licet animus meus pro sua consuetudine circa alia uersaretur, uobis, quos specialiter diligo, quedam ad consolationem uestram  religiosum credidi non tacere. Et quoniam de consolatione uestra proposui, uos salubrius consolari, uel edificare non ualeo, quam si pauca de pluribus, que in ueteri lege facta memorantur, uestre humilitati studeant reuelare. De his autem que palam sunt, et ualde omnibus trita, disserere superfluum estimaui, quia et fastidium auditoribus generant, et eos culpabiles exhibent de contemptu. Illa tamen proferri necesse est que et a uobis possint intelligi, et uite uestre conuenienter aptari. Igitur post Hebreorum de Aegypto profectionem, post maris Rubri transitum, post Aegyptiorum exstinctionem, quid Dominus ad Moysen ad suorum utilitatem preceperit, diligenter audiendum est, 292 atque memoriter retinendum. Dicit itaque Moyses ad uniuersum  populum, ut unusquisque pro uiribus conferens faceret tabernaculum. Collatio quidem illa non debuit fieri qualibet coactione, sed spontanea uoluntate. Ait namque Deus ad Moysen, ut unusquisque, sicut uisum fuerit cordi suo, ea offerat que ad construendum tabernaculum sunt necessaria . In primis quidem de Hebreorum ex Aegypto profectione, de maris transitu, de Aegyptiorum exstinctione mentionem feci, et quoniam ista quibusdam clausa sunt, ea reserare utile, imo necessarium duxi. Quamuis enim realiter fuerint hec omnia, latent tamen in ipsis mysteriorum pretiosa monilia. Per Aegyptum namque, in qua, uelut Dominus, Pharao principabatur, presens seculum, cuius princeps est  Satanas, designatur. Huius principis infelicissimum dominatum Hebreus, per quem signatur fidelis populus, proficiscendo, id est proficiendo, Moyse duce sapienter deuitat. Qui Aegypto, presenti scilicet seculo renuntiat, et suum legislatorem Christum, eius inherendo mandatis, dilectione amplectitur, neque amplius audit uocem alienorum malignorum uidelicet spirituum, sed suam, qua dicit: Qui mihi ministrat, me sequatur . Mare quidem Rubrum, quod Hebreis fuit presidium, et Aegyptiis dedit interitum, aqua baptismatis, uel lacrymabilis penitentia intelligitur. Quod idcirco rubrum dicitur, quia et in baptismate Christi sanguine consecratur, et in lacrymabili penitentia aliquando usque ad sanguinem oculorum, nonnunquam autem 293 usque  ad carnis macerationem peruenitur. In hoc itaque mari aduersarii nostri Aegyptii suffocantur, quia et per baptismum, et per penitentiam lacrymarum peccata et crimina nostra, que inter nos et Deum separant, mortificantur. Tabernaculum, unde loqui maxime cepi, pellibus et ciliciis extrinsecus fuisse coopertum, intrinsecus uero auro et argento, ere atque lapidibus pretiosis, multisque aliis, de quibus dicendum per singula necessarium modo non arbitror, legimus adornatum. In tabernaculo etiam erat candelabrum, et arca de lignis setim fabricata; et intra arcam, ut legitur, lex, et manna, et uirga Aaron continebantur . Tabernaculum significat Ecclesiam, congregationem uidelicet iustorum; pelles et cilicia, quibus extrinsecus tegebatur,  mortificationem indicant uitiorum; per aurum, fides, per argentum, confessio; in ere fortitudo exprimitur, in lapidibus pretiosis pretiosa uite eterne designantur eloquia. In candelabro bone intentionis manifesta operatio intelligitur. Per arcam memoria, per ligna setim munditia, per legem mandata Dei signantur. Manna uero pietatis dulcedinem dicimus: sed uirgam, discipline seueritatem. Precipit benignus Deus in lege sua, pro nostra utilitate, non pro sua necessitate, ut tabernaculum, id est sanctificationis habitationem, ei faciamus, Ubi uero habitatio ista facienda sit uel construenda, Scriptura insinuat, cum dicit: Preparate corda uestra Domino . Corda utique nostra domino preparamus, si sibi ea receptacula munda,  294 que digne inhabitare possit, exhibemus. Hec etiam receptacula non uult sibi exhiberi cum aliqua difficultate, sed cum omni deuotionis hilaritate. Multum discretus omnipotens Dominus, non uelut importunus exactor, a nobis exigit que non habemus, nec eius iussio nos sibi cogit offerre quod debeat esse contrarium cordi nostro. Pellibus siquidem et ciliciis tabernaculum extrinsecus bene tegimus, cum exterius et inferius nostrum, carnem scilicet nostram, ita cum uitiis et concupiscentiis mortificamus, ut cor nostrum, quod tabernaculum Dei dicitur, eius illecebris minime corrumpatur. Ornamus tabernaculum auro, si pura et integra fides est in corde nostro. Fides autem pura et integra hec est, ut Patrem et Filium et Spiritum sanctum unum Deum et Dominum esse,  sine aliqua hesitatione, sed cum omni dilectione credamus. Licet enim Trinitas sit in personis, una sola natura, una sola substantia est deitatis. Et quamuis alius sit Pater, alius Filius, alius Spiritus sanctus, non tamen aliud Pater, aliud Filius, aliud Spiritus sanctus, sed Pater et Filius et Spiritus sanctus tres quidem sunt persone, ut diximus, et iste tres persone, unus est Deus, unius solius nature, unius solius substantie atque essentie. Et ne in creatrice omnium creaturarum Trinitate, cui nichil est impossibile, aliquid huic fidei contrarium sentiamus, in humanis etiam creaturis eorum, que dicta sunt, similitudinem habemus. In ipsis etenim creaturis quedam inueniuntur, que licet tria sint, 295  et unumquodque eorum propriam in se habeat personam unam, eamdemque naturam habent, et unam, eamdemque substantiam. ueniamus itaque ad fontem, et fontis riuum consideremus: aquam etiam ab utroque procedentem, quod uidelicet stagnum uocatur, nichilominus uideamus. Ecce fontem, riuum, et stagnum, tres personas inuenimus: et licet sint tres persone, una tamen est aqua, et aque una eademque natura atque substantia. Argentum ad decorem tabernaculi offerimus, cum per ueram et sanctam confessionem animas nostras ab omni contagione peccati et criminis mundamus. Sed ubi, et cui, et quando confessio ipsa fiat, scire debemus. Ubi? non apud hereticos, sicut sepe solet, fieri sed in Ecclesia catholica unumquemque Christianum necesse est  confiteri. Cui? suo pastori precipue, si tamen talis est ille, qui sua et aliena uulnera curare sciat germana caritate, non per superbiam, detegere et publicare. Quando? dum salus corporis manet, dum sua quisque utitur potestate. Non debent homines, ut confiteantur, exspectare sue uite extremum diem, quoniam qui usque in finem confessionem differunt, uix aut nunquam perueniunt ad salutem. De talibus enim dicitur in psalmo: Cum Deus occideret eos, tunc querebant eum . Aes etiam in tabernaculo cum auro et argento solidamus, si in fide et confessione Christi fortes usque ad finem huius uite perseueramus. Multo quippe pretiosior est fides 296 atque confessio, si cum ipsis contra aduersa omnia fuerit operis fortitudo. In  edificio tabernaculi lapides pretiosos ponimus et componimus, cum uerba sancte exhortationis ad inuicem proponimus atque exponimus. Debet enim alter alteri exponendo proponere ubi fuit, ubi est, ubi non est, et ubi erit. Ubi fuit, uidelicet in paradiso, in beatitudinis loco, ubi omni munditia abundabat ac sanctitate, et perpetua, nisi primus homo peccasset, fruebatur immortalitate; ubi est utique, in hoc mundo, sub iugo aspere conditionis, ubi quotidie in lacu miserie uersatur, et in luto fecis ubi non est, in ea scilicet mentis deuotione, qua beati apostoli, martyres et confessores sancteque uirgines Deum ac Dominum nostrum multum benignum Iesum dilexerunt, et pro eius amore mundum  cum suo flore penitus contempserunt; ubi erit, in illo, inquam, ualde tremendo die iudicii, ubi uerbis ad loquendum compositis nemo alterum protegere, uel quasi tueri presumpserit, ubi iniquitas uerborum compositione colorari non poterit, ubi nulli se excusare uel quidquam occultare licebit, ubi de ipsa conscientia accusator procedet et testis. Ibi certe semel accusari nichil erit aliud quam eternaliter condemnari. Candelabrum ad honorem tabernaculi fabricamus, cum bone intentionis manifestis operibus aliis bonitatis exempla monstramus. Collocamus etiam in tabernaculo arcam, quando ad ea, que Dei sunt, nostram applicamus memoriam. 297 Idcirco arca de lignis setim, que imputribilia sunt, dicitur fabricata, quia memoria nostra corruptionis,  uel cuiuslibet turpitudinis locus esse non debet, sed totius munditie armarium, et castitatis sigillum. Arca quoque intra se legem perhibetur continere, quia nostra mens et memoria diuina mandata assidue debet obseruare. Manna preterea in arca continetur et uirga; nam memorie nostre et pietas inesse debet, qua humiles et mansuetos, ut in melius proficiant, conuenit obsecrari, et discipline seueritas, qua superbos et immites corrigi necesse est et increpari. Correctio quidem nostra uel increpatio non cum ira et indignatione fieri debet, sed cum tranquillitate. Licet enim extrinsecus disciplina seuiat, cor semper plenum sit caritate. Sciendum tamen est, quia delinquentibus aliquando irasci possumus et indignari. Sed iterum non obliuioni tradendum  est quia ira nostra, uel indignatio, ultionis exsecutio esse non debet, sed magis absolutionis operatio. Ad hoc namque irasci, indignari debemus, ut eos qui delinquunt ad satisfactionem, non ad desperationem prouocemus. Non enim in destructionem, sicut ait Apostolus, sed in edificationem missi sumus . Cuncta ergo, fratres, que agimus, iusta pietate et pia seueritate pariter faciamus, ut et cetera que de tabernaculo dicta sunt, nichilominus retinentes, sanctum et immaculatum tabernaculum effici mereamur, prestante Domino nostro Iesu Christo, qui immense pietatis et summe iustitie 298 uiuit et regnat Deus cum Patre et Spiritu sancto per eterna secula seculorum. Amen.



uIII. QUID BAPTISMUS, QUID CONFIRMATIO, QUID INFIRMORUM UNCTIO, QUID CORPORIS ET SANGUINIS CHRISTI PERCEPTIO IN ANIMA CHRISTIANA OPERENTUR.


In baptismate, per Spiritum sanctum datur remissio peccatorum. In confirmatione, Spiritus sanctus inuitatur ut ueniat, et domum ipsam, quam sanctificauit, inhabitet, muniat et defendat. Ipsi etiam apostoli post baptismum acceperunt Spiritum sanctum quem in ipso baptismo iam acceperant in remissionem peccatorum. Acceperunt iterum Spiritum et in die Pentecostes, ad totius uirtutis et scientie perfectionem. Hec igitur ultima confirmatio fieri iubetur ab episcopis, ad totius perfectionis similitudinem. Que idcirco fieri iubetur in fronte, quia perfectorum est, non in occulto, sed in manifesto Christi  nomen semper habere. Apostoli utique, antequam hac unctione ungerentur et sancto Spiritu confirmarentur, nondum perfecti erant, adhuc timebant, et nondum Christi nomen in fronte gerebant. In unctione autem infirmorum datur iterum per Spiritum sanctum remissio peccatorum, ut neque in uita, neque in morte desit Christianis Christi misericordia. In perceptione uero corporis et sanguinis Domini anima Christiana sanatur 299 a uulnere uitiorum, et reformatur in statum salutis eterne, et unum cum Christo corpus efficitur.



IX. QUID SIT SACRAMENTI ITERATIO.

Ibi reiteratur sacramentum, ubi idipsum iterum  datur, quasi quod prius datum est, postea posse dari credatur. uerbi gratia, si aliquis baptizatus, iterum in aquis baptismatis mergeretur ea intentione ut ab originali et aliis peccatis solueretur. Aliter enim non rebaptizatur, etiam si multoties aliquis aquis baptismatis submergatur. Ubi uero propter aliud et aliud datur, non iteratur sacramentum, sed tribuitur ad uirtutis augmentum. Quamuis enim prius in uertice, et postea in fronte homo chrismate ungatur, non tamen iteratur chrismatis sacramentum, quia, ut superius diximus, propter aliud et aliud fit; sicut et baptismus minime iteratur, etiam si multoties post baptismum aquis baptismatis aspergamur. Inunctio infirmorum magnum sacramentum est, et ideo nulla est ratione iterandum. Sicut enim cetera sacramenta  per apostolos Christiana religio suscepisse creditur, ita et istud suscepisse ab apostolica traditione minime dubitatur. Omne autem sacramentum a Spiritu sancto per doctores sanctos, in quibus ipse loquitur, iterari prohibetur, idcirco uidelicet ne medicina sancta uilesceret, et minus utilis esset, 300 que tanto magis salubris est, quanto minus contemptibilis inuenitur.



X. DE PROMISSIONIBUS QUAS PRO CONSECRATIONE, SUB NOMINE PROFESSIONIS, ABBATES FACIUNT EPISCOPIS.

Deus et Dominus noster iehsu Christus in Euangelio monet et dicit: Gratis accepistis, gratis date : et quod monet uerbo, facto compleuit. Ipse enim gratis nos creauit, et redemit  misericordia. Suis itaque sermonibus monet, et docet operibus, munera sua, sancte uidelicet Ecclesie sacramenta, et gratis accipi debere et gratis dari, quia licet haberi possint, non possunt tamen comparari dona Spiritus sancti; et hereticus esse ratione et auctoritate conuincitur, qui quod incomparabile factum est a Deo, credit uel actione predicat posse comparari ab homine. Ideo Simon Magus hereticus factus est, quia donum Dei se posse estimauit pecunia possidere. Non est utique uenundandum uel emendum Ecclesie quodlibet sacramentum, quod est donum sancti Spiritus, ex quo, et in quo, et per quem diuina mysteria iure celebrantur, et peccatorum datur remissio, et sine quo nulla sanctificatur oblatio. Igitur Ecclesiarum et hominum consecrationes,  siue benedictiones, omnino gratis fieri debent, nec quolibet ingenio pro huiusmodi facto quidpiam exigatur, ne dum falsa queritur beatitudo, uera miseria inueniatur. Sunt quidam episcopi qui pro 301 benedictionibus abbatum, sub nomine professionis, ab eis exigunt, quod est Christiane professioni ualde contrarium. Nam cum professio alia in diuina laude sit, alia pro peccatorum depositione, ista laudem Dei non facit, sed minuit, nec deponit peccata, sed apponit. Nec sacre fidei professio recto nomine dicetur, sed exsecranda promissio, que claues Ecclesie agitare, et unicum ac singulare eius ostium uiolare conatur. Ista neque ueritate, neque auctoritate inuenta, sed consuetudine et hominum  cupiditate reperta, triplici genere Simonie contra sanctam Ecclesiam iaculatur, quoniam Simonia a lingua, Simonia a manu, Simonia ab obsequio ibi committitur. Est a lingua, cum publice recitatur illa promissio; fit a manu, quando charta, qua continetur, scripta ponitur super altare; fit ab obsequio, cum ipsum male promissum subiectionis obsequium seruatur. Qui sic agit forsitan dicit: Pro benedictione non quero pecuniam: imo satis amplius exigit, quia hominis personam. Sicut anima plus est quam corpus, ita corpus simul et anima, tota uidelicet hominis persona multo plus est quam eiuspecunia. Diuina lege et manifesta ratione probatur quia benedictio minime datur gratis quam precedit abbatis illa proscriptio, ut quod desiderat assequatur.  Non enim faceret illam, si repulsam non pateretur. Illud etiam quod bonum est fit perniciosum, cum promittitur non bene, uel male suscipitur. Nam pecunia quam Simon Magus obtulit 302 Petro, bona quidem erat, sed quia male obtulit illam, damnatus a Petro predicatur. Et ideo nec euangelica, nec canonica, sed nauicularia est illa que dicitur benedictio, quam, que falso nomine uocatur, professio precedit, siue subsequitur. Ibi uenditur simul et emitur primum Ecclesie sacramentum. Christus etenim primus hoc sacramentum per semetipsum fecit, consecrationem scilicet apostolorum. Preterea sciendum est, nec obliuioni tradendum, quod quicunque emit Ecclesiam, Iudeorum perfidiam, et qui uendit eam, traditorem Iudam imitatur. Iudei etenim  Christum emisse noscuntur, qui est caput Ecclesie, et eum uendidisse Iudas minime dubitatur. Qui uero pro diuino mysterio munus exigit, Giezi sequitur discipulum Elizei, et Naaman Syri lepram consequitur. Caueant igitur episcopi et abbates, qui ideo dicuntur Christi uicarii, quoniam Christi creduntur agere uices, ne contra Christi auctoritatem, qui gratis tribuit et eius uocem, qui gratis dari monet et precipit, cupiditatem siue consuetudinem sequantur, qua fides Ecclesie, libertas, et castitas simul corrumpitur. Non mediocriter utique delinquit episcopus, nisi gratis dederit; et abbas, nisi gratis acceperit, similiter peccat, quia facientem et obsequentem par pena constringit; et facinus quos inquinat, equat .



303 XI. DE ILLIS QUI IN CAPITULO INORDINATE CLAMANT; ET DE HIS QUI IBI INORDINATE RESPONDENT.


Sepe inter monachos agitur, ut per eos, qui de aliis in capitulo clamores faciunt, et per illos, de quibus clamores fiunt, animorum perturbationes, uerba amara, contentiones nascantur, propter hoc maxime, quod hi qui accusantur, modum responsionis, et hi qui accusant, modum accusationis ignorant. Nam cum ex odio peccati et ex dilectione fratris culpam tantum notificare debeant qui accusant, non ita faciunt, sed minantur et increpant. Illi autem qui increpantur, cum patientiam Christi, quia Christiani sunt et monachi, imitari deberent,  qui coram tondente non aperuit os suum, nec in sua passione contra suos accusatores impios et mendaces uerba contumeliosa protulisse, sed iudici, se licet iniuste iudicanti, patienter respondisse legitur, quod Christus fecit facere erubescunt, et Christum et eius exemplum nomenque Christianum, suum etiam monachatum, summe uidelicet humilitatis signum, obliuiscuntur et uerba superba et litigiosa contra eos preparant, qui de ipsis loquuntur atque malis prioribus peiora iungentes, suos similes adiutores inuocant, quasi iniuriarum ultores. Unde, Deo auctore, quomodo uel cui, filii et fratres nostri 304 in capitulo accusati respondere, et qui accusant quomodo accusare debeant, ordinare uolumus. Ordinamus itaque, et ordinando sub nomine sancte  obedientie precipimus ut alter alterius culpam sic in capitulo notificet quatenus eum minari non presumat, nec increpet. Is uero qui accusatus fuerit aduersus suum accusatorem uerbis quibuslibet non contendat, sed unde accusatur soli abbati, uel eius priori humiliter atque ueraciter respondeat. Liceat unicuique qui accusatur aut humiliter culpam agnoscere, uel si culpabilis minime fuerit, se non audacter, sed patienter excusare. Ordinationem istam, a Deo potius quam a nobis pro pace et quiete animarum et corporum fratrum nostrorum factam, si quis scienter uiolauerit, preter presentium plagas uirgarum, septem continuatis diebus absque indulgentia cibus ei detur solummodo panis et aqua.



XII. QUAE TRIA PASTORIBUS INESSE DEBEANT.


Pastoribus Ecclesie tria specialiter inesse debent, iustitia uidelicet, discretio et prouidentia. Unumquemque igitur dispensatorem Ecclesie in iudicio iustum esse decet, discretum in precepto, in consilio prouidum. Tribus istis precipue pastor Ecclesie et animarum saluti, et corporum necessitati prodesse potest. Quod si unum istorum defuerit, cetera duo aut minus, aut nichil penitus prosunt. 305 Nam si iuste iudicet pastor, et indiscrete precipiat, ipsa indiscreta preceptio etiam iusti iudicii erit destructio. Quod si discrete preceperit, et iniuste iudicauerit, iniusta et iniqua adiudicatio fiet discrete preceptionis corruptio. Si uero et iuste iudicauerit  et discrete preceperit, in consilio autem animarum prouidus minime fuerit, improuida consilii precipitatio erit et iusti iudicii et discrete preceptionis dissolutio. Ea propter unumquemque pastorem Ecclesie habere oportet et in iudicio ueritatem, et dilectionem in precepto, et in consilio sollicitudinem.



XIII. INuECTIO DEI CONTRA PECCATOREM, ET PECCATORIS CONFESSIO PRECANTIS MISERICORDIAM.

Miser homo, ego te feci de luto, et usque ad imaginem et similitudinem meam sublimaui. + Ita est, Bone; sola tua gratia ex fragili satis materia immortalem et eternum, si non peccassem, me factum cognosco. + Tante gratie ingratus, factus es contemptor  obedientie. + Sic est, Sancte, ut asseris; locum dedi inuentori mee miserie. + Deus et Dominus pro te seruo peccati factus sum caro, et ex anima rationali et carne perfectus homo. + Quod profiteris, Conditor pie, et ipse profiteor; et hoc factum est ne perirem, ego peccator. + Super hec omnia, natus de femina, captus, ligatus, uerberatus, multas et multiplices passus iniurias, occisus etiam, ut Dei 306 filium te facerem, qui diaboli eras mancipium. + Credo ueraciter, Benigne, quod loqueris, sed sustinere uix ualeo, confusus mea magna et longa iniquitate. + Multa et multa circa te mea bona: multa et multa contra me sunt tua mala. + Ulla ratione, Altissime, negare non possum tua uerba uera esse, quia et tua bona, sicut uera propositione  proposuisti, circa me multa sunt; et contra te multa mea mala; et quod est culpe grauioris, non me reum aliquando pure confessus sum, nec meum bene agnoui reatum. + Nullis precedentibus uel subsequentibus meritis te custodem Ecclesie mee fieri permisi, et pastorem. + Et ista quidem, Miserator et Misericors, ueritate amplector; sed tue misericordie, et miserationi utrumque confiteor, et ante fuisse, et postea esse me miserum peccatorem; et qui uehementer timere debeo, ne ex pastore lupum me, fecerim, et ex custode latronem. Meam itaque miseriam non occulto, et tuam quero misericordiam, omnipotentie et gratie immense. Tua igitur, Deus, gratia qua factus sum, et qua sum redemptus misericordia, mei miseri et peccatoris miserere,  et beatitudinis illius latronis me participem facito, cui pendens in cruce dixisti: Hodie mecum eris in paradiso .



307 XIu. ALIA INuECTIO CONTRA PECCATOREM, ET PeNITENTIS PECCATORIS CONSOLATIO.

Peccator, agnosce, et penitentiam age, qua presumptione contra Creatorem tuum et Redemptorem egisti, quam tepide et negligenter in sancto ac sacro ordine longo tempore uixisti. Serue inutilis, recole beneficia Dei, et dilige. Appende peccata tua in quantum appendi possunt, et expauesce. Miser Ecclesie sancte minister, tracta apud te quid bonus Dominus fecerit tibi, et tu quid fecisti: multa bona contulit tibi, et tu multa mala commisisti. Hanc  retributionem ipse te non docuit, nec tu ab alio sic doceri debuisti. Debitor Dei et tui deceptor, memento promissionum, quas summo Domino sepius fecisti, et non bene tenuisti. Ipse multum patienter te diu exspectauit, et tu contempsisti; ipse te uocauit, et uocat, et tu ad ipsum redire noluisti; ipse te fugientem sequitur, non propter peccata tua persequitur, et, ut ad eum reuertaris, paterno affectu blanditur, dicens: Nolo mortem peccatoris, sed tantum peniteat, et uitam consequatur . Iterator peccaminum, recordare extremi iudicii, et quanta ibi futura sit gloria sanctorum, et miseria impiorum, ubi nec mala anima aliqua ex parte bonum inueniet, nec bona malum. uas penitus peccatis  confractum, ingemisce, dum licet, 308 et dum induciaris, lacrymabiliter plange quidquid contra benignum Deum, ac Dominum, corruptus a Satana, perpetrasti; et tuam magnam miseriam confitens, eius magnam misericordiam humiliter quere. Non plus homo peccator desperes de tua imperfectione, quam penitendo presumas de pietate illius qui te redemit inestimabili caritate. Miserum te querit, non abiicit plenus misericordia, infirmum non respuit omnipotens medicina. Optat misericors misericorditer misero subuenire, ne iustum iuste contingat miserum condemnare. Pastor ille bonus lassam et sauciatam ouem non abiecisse, sed uexisse legitur; nec uexisse solum, uerum etiam mori maluit, quam illa moreretur. Hec Dei misericordiam  sapiunt et pietatem, et peccatori occasionem auferunt desperandi. uult enim Dominus uitam peccatoris, non mortem; perire peccatum, non hominem. Unde unicuique peccatori de magna Domini miseratione indulgentiam sperare licet, si se cognouerit peccatorem, et suis proximis compatiens de peccato penitere uoluerit. En ego sum ille, Iesu pie, quem, non meis meritis, sed tua gratia sola, Ecclesie tue qualemcunque pastorem aut uoluisti fieri, aut permisisti; et quem, licet indignum, ad pastoris uocasti officium, perire non sinas: sed inter cetera tue gratie dona tribue ut me ueraciter peccatorem agnoscens, antequam de presenti uita tollar, de peccatis meis tibi digne satisfaciam: et quotiescunque 309 cuiuslibet fratris mei peccatum audiero,  non superbe increpem, sed compatiar, et quamuis odio habeam peccatum, ipsum tamen diligam peccatorem. Sit mihi semper non modica de peccatore compassio, et contra peccatum moderata correctio. Absit ut odio culpe perire faciam iura nature! Natura enim humana sibi indulgeri querit, non ultra modum affligi; et quia satis cito per se labitur, eam erigi necesse est, non conculcari. Quod est diaboli in homine Deus perire faciat; et quod suum est, seruet ne pereat. A diabolo culpa est, creatura a Deo. Diuina itaque moderatio in me suam etiam iustitiam temperet, ne, dum quasi amore iustitie culpam persequi uideor, perire contingat creaturam; et si quem discipline uinculis me ligare contigerit, non mea auctoritate eum premam,  sed dignum faciam absolutione. Nullum sub manu mea per nimiam tristitiam perire contingat, sed omnes potius per indulgentiam ualeant liberari. Quod ipse prestare digneris, Iesu pie et bone, qui cum Patre et Spiritu sancto regnas et dominaris per secula sine fine mansura. Amen.



310 Xu. LAMENTATIO CUIUSDAM PECCATORIS ACCUSANTIS SE ET IUDICANTIS.

Non tantum me terret misera uita mea, quantum terrere deberet: nam anima mea, propter sordidas cogitationes suas a fideli amico deiecta, et crudeli subiecta inimico, dum pium Pastorem deseruit, facta est preda lupo, et que ante fuerat sponsa  Christi, se in seruitutem redegit Antichristi. Peperit itaque adultera tristitiam et uerecundiam Deo, gaudiumque diabolo atque uictoriam. O multum peccatrix et multum infelix anima mea! cur pessimas cogitationes concepisti, quibus ignem libidinis, immunditie, et auaritie prudenter et scienter accendisti, quibus etiam iugiter, et non mediocriter exarsisti, et te gehenne ignibus perpetuo cremendam tradidisti? Nonne legeras, et legendo audieras, imo legeras et intellexeras Apostolum dicentem: Quia omnis fornicator, aut immundus, aut auarus in regno Christi et Dei non habet hereditatem?  Habebas utique unde, si uoluisses, utiliter cogitare potuisses, scilicet beneficia Dei, et quod tu contra egisti. Meminisse etenim et cogitare debueras  quis est qui te fecit, et quid pro te fecit, et quid tu fecisti, et qualem tu te fecisti, quatenus aut amore Creatoris tui, aut timore inferni peccare desisteres, et quod a te impie actum est, penitendo defleres, ut si 311 non requie digna, esses saltem aliena a pena. Benignus Deus et Dominus ipse est, qui sola gratia te fecit cum non esses, sanctam scilicet et immortalem, si non postea propria uoluntate peccasses. Nam ibi mortua fuisti, ubi ab eo peccando recessisti, ipse tamen ut maioris caritatis uinculis te sibi colligaret, que recesseras ab eo, et capta eras a diabolo, te redemit, nec qualecunque pretium pro tua redemptione, sed proprium Filium dedit; tibi quidem natura et ueritate carnis et anime similem, sed uirtute et omnipotentia deitatis  longe dissimilem. Et quia utrumque te quidem primum et sociam carnem corrupisse Dei Filius agnouit, ut utrumque redimeret, utrumque suscepit. Ecce pro te factus est homo Deus. Factus est seruus Dominus pro ancilla. Pro te factus est creatura Creator, pretium tue redemptionis ipse Redemptor. O infelix anima mea, indigna requie, et digna perditione, agnosce, crede, et pie confitere que pro te misera, imo miserrima Deus sustinuit in carne assumpta! Conceptus siquidem in uirgine matre, comite et cooperante Spiritu sancto, eodemque duce uirgineo egressus de utero speciosus forma pre filiis hominum, nouus homo uenit in mundum, ibi pro te multas modico tempore passus iniurias. O impia et crudelis, quando superbe et sordide cogitabas,  ubi erat memoria Dominice passi nis et crucis? ubi spinea corona capiti tui Creatoris infixa? ubi eius chara facies sanguine profluente 312 de capite cruentato suffusa? ubi ligature, quibus pro te nimis crudeliter ligatus est pius et humilis Saluator? ubi alape palmarum? ubi plage uirgarum, et pugnorum ictus, et impiorum sputa Iudeorum, que pro te sustinuit mansuetus Redemptor? ubi crux ei imposita ad opprobrium eius, in qua et ipse crucifixus est? ubi loca clauorum? ubi poculum fellis? ubi latus lancea perforatum? Hec omnia credis et discredis; confiteris et diffiteris. Credis corde, confiteris ore; sed discredis et diffiteris operatione. Habes itaque fidem, sed mortuam. Nam fides mortua  est sine Dei dilectione. Si credis et non diligis, diabolum imitaris. Credit enim diabolus, et Dominum confitetur, et quoniam illum non diligit, nec uel unius momenti remedium habet, et fine caret eius supplicium. O inuerecunda, sordida, nequam! ueraciter sic egisti. Credidisti quidem, et adhuc forsitan credis; sed Deum minime dilexisti. Quem si dilexisses, odisses utique diabolum, et acceptam notitiam ueritatis diligenter obseruans, nec primam fidem irritam fecisses, nec secundam. Abrenuntiaueras siquidem diabolo in baptismate; in monastica autem professione, diabolo simul et seculo. Sed iam nec prima professio tua Deo grata erit, nec secunda, quia periurium pariter commisisti et sacrilegium. Periurium, dum quod Deo iuraueras non  enuisti: sacrilegium, dum ei, cui te deuoueras, abstulisti. 313 Que non te solam, uerum etiam carnem sociam ita uoluntati et cupiditati turpissimi et fedissimi corruptoris exposuisti, quod uniuersa tui corporis membra uasa uitiorum fecisti. O superba et inflata, cuius bona opera non spreuisti? Tua uero, que uix aliquid, uel pene nichil bonitatis habebant, semper admirando laudasti. Cum millies et millies aut cogitatione sola, aut cogitatione simul et actione fuisses corrupta, te quasi coloribus castitatis pingebas, et cum immundissima esses, pudica dici gaudebas. Quod si aliquando te ream confitens accusasti, auditori potius, non Deo auctori placere desiderabas. Filia diaboli, uiolatrix templi Spiritus sancti, quid de te dicam, imo quid digne  contra te proferam, que pene te totam, uel penitus totam abstulisti Deo, et contulisti diabolo? Memento, captiua, quo pretio fuisti redempta, cuius sponsi fueris sponsa, quam pulchra, quam sancta cum eo semper mansisses, si ei fidem seruare uoluisses. Memento etiam unde, et quo cecidisti. uocatione utique et electione Dei usque ad celum ascenderas, et in infernum corruisti. O quam pessimam sortem sortita es, que crudelissimum damnatorem tuum secuta, totius bonitatis auctorem reliquisti! Deus tuus, Dominus tuus, Conditor et Redemptor tuus, amplius quam seipsum tibi conferre non potuit, uel melius. Primum quidem quando te fecit, tibi dedit seipsum. Postea cum peccato perdita esses, se tue redemptionis 314 contulit pretium. Tu certe peccasti,  et ipse tui penitentiam fecit peccati. O multum ingrata! abnegasti benignum Redemptorem, qui pro te, ne perires, mortuus est, et terribilem inimicum tuum, qui per linguas Iudeorum, et manus militum eum interfecit, tibi Dominum elegisti. Sancto fonte olim exstinxeras, et suscepti ordinis sanctitate exstinctum contriueras, quem ad tuam perpetuam penam peccando suscitasti. Quandiu cum bono Deo et pio Domino fuisti, eras contra diabolum fortis, et debilis contra te erat diabolus; tu sana, ille infirmus; tu domina, ille seruus. At postquam ab eo recessisti, qui te sua bonitate creauit, et inestimabilis caritatis dilectione redemit, contra te, spiritus fornicationis erexit caput, et intra uiscera tua se totum immersit. Ibi pessimus  fornicator feda nimium pollutione te maculans, et ad te cum multitudine demonum sepius intrans, fetida in te uestigia dereliquit. Itaque ueneno libidinis impregnata concepisti dolorem, et iniquitatem peperisti. Talium coniugum est partus monstruosus, horribilis, turpis, immundus. ue tibi misera, que tui uilissimi serui ancilla facta es, et fornicatoris pessimi concubina! O uilis facta nimis, ubi speras? quid exspectas? iacere in sordibus est damnabile; surgere de sordibus est tibi impossibile. Dic mihi, si nosti, a quo tibi consilium, per quem auxilium, ad quem refugium? Non uales accedere ad sanctos, quia ligata es, nec inuocare eos, quia muta es. Quod si etiam tibi loqui dignarentur; 315  non audires eos, quia surda es. Quid facies? quod tibi remedium inuenies? Multa et multa sunt peccata et crimina tua. His tamen omnibus maior est Dei misericordia. Omnipotens est Deus, pius est, cuius omnipotentia et pietas immensa neminem patitur desperare penitentem. Agnosce igitur infirmitatem tuam; confitere te propria iniquitate damnatam et si ad piscinam salutaris aque, in quam angelus Domini descendebat, propriis pedibus non potes uenire, saltem bone uoluntatis gressibus accede, et si uociferari uel loqui non potes, respirare et suspirare adhuc potes. Respira tandem, et ex intimo corde suspira, et fortassis inueniet te Christus suspirantem, qui hominem triginta octo annos in infirmitate habentem inuenit, et tue infirmitati compatiens,  prout pius et benignus consueuit, dicet tibi: uis sana fieri?  Quod si miseriam et impotentiam tuam humiliter confessa fueris, et omnipotentiam firmiter credens agnoueris suam, quod illi exhibuit, et tibi exhibebit, et quod Marie Magdalene penitenti, et lacrymis peccata confitenti minime negauit, nec tibi negabit. Et, qui leprosum mundauit humilem, omnem lepram peccatorum et criminum tuorum mundabit; et te quasi quatriduanum mortuum, etiam iam fetentem, de sepulcro miserie, e de luto fecis suscitabit, et solui precipiet iehsu Christus Dominus noster, qui immense pietatis et omnipotentie Deus, uiuit et regnat cum Patre et Spiritu sancto, per omnia secula seculorum. Amen.



316 XuI. ORATIO AD IESUM.


Iesu bone et pie, Fili Dei uiui et Dauid, te adoro, te laudo, te glorifico. Tibi omnipotenti Deo, Creatori meo piissimo, summo et uero Sacerdoti, et tue beatissime matri Marie semper uirgini, et omnibus sanctis tuis, confiteor me multum miserum et peccatorem, et qualem tu nosti. Sicut meis meritis iustificari nec possum, nec potui, sic tua magna misericordia me posse saluari profiteor, de cuius magnitudine presumens in te speraui. Possem quidem desperare, quia aliter uixi quam debui: sed illa tua magna miseratio me desperare non patitur, que te de celis deposuit ad terras, ne perirem. Saluum fac, queso, benigne Iesu, seruum tuum, quoniam speraui  in te; et omnes qui speratis in ipsum orate pro me, ut, si non ad presens requie dignus, saltem ab eterna pena, ipso miserante, alienus inueniar.



XuII. ORATIO AD MATREM DOMINI.



   O Maria gloriosa,
Iesse proles generosa,
Per quam fuit mors damnata,
Atque uita reparata!

   uirgo semper pretiosa 317,
Super omnes speciosa;
Stella maris, celi porta,
Ex qua mundo lux est orta.

   Templum sacrum Saluatoris,
 Refugium peccatoris,
Mundi salus, mors peccati.
Summi facta parens nati.

   Que filium habes regem,
Qui diuinam dedit legem:
Tu mater, tu sponsa Dei,
Mei miserere rei.

   De conualle lacrymarum,
Pressus mole peccatorum,
Ad te clamo, uirgo pia,
Sis mihi dux, atque uia.

   Quem tu benedicta regis,
Obseruat precepta legis,
Deum amat, Deum credit,
Nunquam ab illo recedit.

    Rege, queso, me miserum,
Sanctissima mulierum,
Ut diuine memor legis
Sim ad uelle magni regis.

   Qui per suam caritatem,
Prestet mihi castitatem:
Et mundus ab omni sorde,
Hunc diligam puro corde.

   Hic cuius est semper esse,
Scit quid mihi sit necesse:
Meam scit infirmitatem,
Quam sanet per pietatem.

   Est hec mea infirmitas,
Peccatum et iniquitas:
318 Cicatrix mei uulneris,
 Obduratio sceleris.

   Morbo peccati langueo,
Qui me curet non habeo:
Sola misereri mei
Potest medicina Dei.

   Peccans corde, peccans ore
Recessi a Creatore:
Sed succurre mihi reo,
Mater eius, sancta uirgo.

   Fac mihi propitium,
Quem genuisti Filium:
Pro me apud ipsum ora,
Et succurre sine mora.

   Qui assumpsit ex te carnem
Exaudiat tuam precem;
 Nihil tibi denegabit,
Quem mamilla tua pauit.

   Et cui inter cunabula
Chara dedisti oscula,
Quidquid illum petieris,
Impetrare poteris.

   Deus puer ex te natus,
Et Filius nobis datus,
Mundet sua pietate,
Me ab omni iniquitate. Amen.



XuIII. HYMNUS DE S. MARIA MAGDALENA.


Ad uesperas.


   Maria penitentie
 Formula lapsis, spes uenie,
319 Ut nos auctor bonitatis
Iam sepultos in peccatis
Resuscitet, obtine.

   Ora pro peccatis nostris,
Iustificata peccatrix,
Eo mentis studio
Quo eterno, uiuo, uero
Supplicasti Domino.

   Irrigauit te, Maria,
Christi pietatis unda.
Qui te lauit et mundauit,
Nos abluat a peccatis
Charitatis gratia.

   Hec infirma ad medicum
 uenit, querens remedium;
Prosternitur, non loquitur
Sed lacrymis confitetur:
Sic agit negotium.

   Plenus misericordia
Dat medicus remedia.
Nulla respuit uulnera
Omnipotens medicina:
At uult cordis intima.

   Offert hec penitentiam,
Hic confert indulgentiam:
Fugat septem demonia
Septiformis clementia,
A conuersa femina.

   Penitentis deuotio
 Peccatorum remissio
Fiat nobis, summo Deo,
Qui est nostra redemptio,
Laus, honor et gloria. Amen.


320 Ad Nocturnos.


   Maria quedam nomine
Magdalena cognomine,
Arte seducta demonum,
Peccatrix fuit nimium.

   Que specie intumuit,
Et turpiter succubuit,
Superbe mentis uitio
uenit carnis corruptio

   Crimen quidem est grauius
Mentis, sed carnis turpius;
 Dum turpius erubuit,
Quod est grauius timuit.

   Querit ancilla Dominum,
Optat infirma medicum;
Obtulit hec obsequium,
Hic contulit remedium,

   Mirifica potentia,
Et pietatis gratia,
Que in ista peccatrice
uulnus sanauit uulnere.

   Gloria sit Patri summo,
Laus eius Unigenito,
Honor Spiritui sancto,
Trinitati, uni Deo. Amen.


In matutinis Laudibus.


   Et miseras et miseros
uocat Deus misericors,
Omnes ad penitentiam.
321 Et pollicetur ueniam.

   Contemptor penitentie
Solus est expers uenie:
Factor misericordie
Christe, nostri miserere.

   Immensa tua bonitas
Marie dedit lacrymas:
Per lacrymarum fluuium
Fluxum restrinxit criminum.

   Hec subdita demoniis,
Atque dedita uitiis,
 A te prius obtinuit,
Quidquid tibi exhibuit.

   A te cordis compunctio,
Et capillorum tersio,
Et pedum osculatio,
Et unguenti effusio.

   Totum tue pietatis,
Quod fecit hec pro peccatis,
Quod pro nostris faciamus,
Da, pie, ne pereamus.

   Deo Patri, et Filio,
Spiritui paraclito,
Honor, uirtus, et gloria
In sempiterna secula. Amen.





GOFFRIDI 322-323 ABBATIS uINDOCINENSIS B. PRISCAE CARDINALIS SERMONES.



SERMO PRIMUS. IN NATIuITATE DOMINI I.


Hodie, dilectissimi, uenerabilis et uniuersalis regina angelorum et hominum uirgo Maria, quem uerbo concepit angelico, clauso utero natum mundo edidit Saluatorem. O cum gaudio et fide admiranda natiuitas! Ecce mulier sine coitu concipit, grauida sine grauitate efficitur, parit sine dolore, uirgo sancta ante partum, in partu uirgo sanctior, sanctissima uirgo post partum, hec sola letitiam matris simul obtinere meruit, et gloriam uirginitatis: de cuius castis uisceribus, Deus homo factus ad nos uenit, in sinu uirginis matris beata ubera quibus pie nutriebatur 324 filiali dilectione appetere non dedignans. Et nos, fratres, Dei et hominis natiuitatem  deuotione celebrantes exsultemus, quia hec Dei et Domini nostri natiuitas perditum uite remedium hominibus reddidit; nouum intulit celo gaudium. Reparatio generis humani facta est mors peccati, diaboli confusio, exspoliatio inferni. Hec, inquam, ineffabilis, chara angelis, hominibus necessaria Dei natiuitas hominem, primum seruum diaboli per inobedientie peccatum, liberum fecit; eumque, unde ceciderat, reduxit ad paradisum, non minus glorie obtinentem, quam antequam peccasset, habuerat. Ad deiiciendum hominem potens fuit inobedientie culpa, sed ad illum erigendum Dominice natiuitatis potentior exstitit gratia. ualuit equidem inficere antiqui serpentis uenenosa astutia, sed infectum curauit nati Saluatoris prepotens medicina.  Inimicus Dei et hominis diabolus miserie inuentor exstitit, sed Deus factor misericordie. Ille sua fraude hominem miserum reddidit; Deus compatiens  misero, ne miser in miseria remaneret, misericordiam fecit, et qui prius peccantem angelum iuste damnauerat, ab eo seductum hominem misericorditer respexit. Peccauit angelus, et a Deo in eternum damnatur: peccauit homo, et Deus in tantum illi compatitur, ut non solum pro illo incarnari et nasci dignaretur, sed mori. O mira et inenarrabilis circa hominem Domini pietas! O ualde districta. sed omnino iusta contra angelum Dei seueritas! Iustus itaque et pius 325 Dominus et contra angelum egit seueritate, et erga hominem pietatis amore. Uterque peccando corruerat, sed angelum ad penam Deus deputauit eternam censura iustitie, et hominem reuocauit ad gloriam intuitu misericordie. Prouida namque et rationabili Dei dispensatione  actum est ut cuius gradus fuerat altior, eius casus fieret grauior; et qui, nullo alio, nisi seipso, suadente uel decipiente, nec carnem portabat humanam, de qua forsitan, licet iniuste, materiam peccandi posset contrahere, sed, sola iniquitate superbie, sue perditionis factor fuit et alterius culpe, dum in illo superbia cepit initium, eius careret fine supplicium, nec ulla deinceps ratione ei liceret habere spem uenie, qui inuentor exstitit et manet auctor tante nequitie. Homo uero inexcusabilis, quia peccauit per inobedientiam, et interrogatus culpam confiteri distulit, deiectionem meruit et ruinam. Et qui ante in paradiso solam beatitudinem nouerat, cum se per peccatum diabolo mancipatum cerneret, et diuersas in mundo experiretur miserias, nimia  infelicitate compulsus amissam felicitatem plangere cepit conuersus ad lacrymas. Gemebat homo reus sub onere reatus, nec suis lacrymis a peccato ualebat  ablui, quia lacrymas illius miseri superabat magnitudo peccati. Sed Deus reum saluare uolens et damnare reatum, nuntiante angelo, et superueniente Spiritu sancto, in uterum uirginis descendit; et in qua pro homine pateretur, carnem assumpsit. O stupenda, et 326 fidei ac dilectionis brachiis amplectenda assumptio, per quam factura Factori, natura creata unitur Creatori, Deus, pro homine homo, misericors efficitur pro misero, iustus pro peccatore damnatur, pius pro impio! O inestimabilis diuine pietatis miseratio, per quam natus Dei Filius mundo apparuit; et cum esset Dominus omnium, ut a morte seruum redimeret, immortalis mortem suscepit; sed, quia beate uite mors dominari nequiuit, die tertia Dominus resurrexit. Morte  sua Saluator noster hominem suscitauit peccato mortuum, resurgens a mortuis non solum illi paradisum reddidit, sed contulit celum. Incarnatio itaque Redemptoris nostri, natiuitas, mors, et resurrectio, nostre salutis operatio fuit, et diabolice artis destructio. Sua preterea incarnatione benignus iehsu nobis humilitatis exemplum proposuit. Natus apparens mundo et loquens hominibus, sapientie sue doctrina nos instruxit, morte sua nos docuit patientiam; resurrectione, inuitauit ad gloriam. Igitur, dilectissimi fratres, que sursum sunt diligamus, non que super terram; et sanctis operibus Redemptorem nostrum sequamur ad gaudia eterne felicitatis, quo nos ipse in carne nostra precessit, et uocat sedens ad dexteram Patris. Ipsum  etiam pro nobis apud Patrem intercedere toto corde credamus, quia, nisi eius sanctissima intercessione et uirtute muniamur, diabolo non ualemus resistere, qui uires suas mutauit 327 quidem, non amisit deiectus. uere orat pro nobis Dominus in carne quam assumpsit pro nobis. Nec mirandum, si Patri suo preces propitiationis pro salute hominis exhibet, qui homo fieri uoluit, ne homo periret. Non dedignatur pius Dominus in celum assumptus, hominem iuuare in terris, quem et a peccato mundare uult, et secum regnare in celis, illumque tanto amore amplectitur, ut si eum adhuc pro illo mori iustitie iura exigerent, pietatis sibi uiscera non deessent. Non debet homo desperare de proprio lapsu, cui  Deus compatitur tante dilectionis affectu, nec iterum sine timore sperare, ne sumat occasionem peccandi de magnitudine misericordie. Culpabilis est ualde homo ille, ille, inquam, omnino culpabilis, qui de pietate Saluatoris se facit impium, et eius beneficium dilectionis uertit in iniquitatis augmentum. Christiane fidei obuiat, et derogat pietati, qui presumens de misericordia Dei securius peccat, uel spe agende penitentie peccata cumulat. Diuina enim misericordia, et penitentia, que ab illa nobis tanquam infirmis porrigitur medicina, remedia sunt peccandi, non incitamenta peccati. Cum timore pariter et amore, fratres karissimi, admiremus et admirando intelligamus collata nobis diuine dilectionis et gratie munera pretiosa, et peccatis nostris perfecto odio renuntiemus.  Perfecto odio peccatis renuntiare est, se qualem illum Deus fecit 328 deligere, et qualem seipse peccando fecit, odisse. Ponamus ante faciem anime nostre, et in memoria fixum teneamus quam admirabili gratia, antequam essemus, Deus nos condidit; de quanta miseria, et quanta eius misericordia liberati postea sumus; et illum, qui hodie de sua sanctissima uirgine matre gloriosa Maria natus est nobis, totis uisceribus diligamus. Qui nos, licet reos, et diligit, et nostros odit reatus. Quos ipse sue pietatis gratia mundare dignetur iehsu Christus Deus et Dominus noster, cui est cum Patre et Spiritu sancto omnis honor et gloria, per omnia secula seculorum. Amen.



SERMO II. IN NATIuITATE DOMINI II.


Hodie, dilectissimi, Redemptoris nostri facta est quedam specialis, et singularis operatio, quia ipse natus est de matre sine patre in seculo, qui ante secula sine matre de Patre natus est, ad nos ueniens de celo. Natus est itaque de femina uirgine, omnipotentia diuinitatis ordinem nature transgrediens, et honorem sue honestissime matris, pudicitie et uirginitatis sigillo custodiens. Non est iam amplius miseris desperandum de uenia, si tantum admissorum peniteant, quibus hodie in humana carne nascitur de uirgine misericordia. Hodie medicina de celo datur mundo, per quam infirme et peccatrices 329 anime sanantur, et damnata atque facta deformis peccato humane conditionis  natura, in statum pristinum reformatur. Hodie de splendida stella radius satis splendidior ad tenebras processit, qui inibi residentes homines magno et admirabili fulgore irradians, honorans creaturam, et consumens culpam, ad patrie celestis claritatem prouexit. Hec, dilectissimi fratres, de nostri Saluatoris omnipotentia et pietate diligenter considerantes, non desperemus magis de nostris excessibus quam de illius bonitate penitentes presumamus. Fructuosa est ualde, sed de Domini pietate presumptio, cum prius penitendo accusatur anima et sanatur, proditur peccatum et deletur, et qui ante peccator exstiterat, ex peccatore iustus efficitur. Talis namque presumptio Iudicem mitigat, non prouocat cuius est intentio ab  accusatore diabolo accusatum hominem li erare, ne pereat. Et si aliquando pius dominus nobis peccatoribus indignans irascitur, ad hoc facit ut sue indignationis terrore nos conuertat et eius ira uel indignatio, non exsecutio ultionis, sed magis peccatorum nostrorum absolutio fiat. uere bonus et benignus est per omnia Dominus, cuius indignatio artem exhibet pie et compatientis iustitie et eius ira est operatio iuste consulentis misericordie. Huius piissimi Redemptoris nostri est incomparabilis amicitia, incomprehensibilis patientia; qui hominem, pro quo passus est mortem, quotidie peccantem patitur, diu 330 exspectat, et, ut reuertatur ad ipsum, non solum ueniam, sed mercedem pollicetur. Homini itaque peccanti, sed penitenti, non quia peccauit, sed  quia penituit, Dominus indulget, qui si non peccasset, nunquam penitere de peccato potuisset et quid creature Creator dimitteret, non haberet. Est igitur bonum hominem peccare qui penitet? Non, inquam, sed bonum est eum penitere qui peccauit, et non peccet. Nec iterum peccabimus, ut Deus ignoscat: absit. Sed peccata que facimus, ut deleat, confessione prodamus, et tegamus penitentia, ne ipse agnoscat. Aliquando tamen bonus et pius Dominus, ad ostensionem sue bone uoluntatis, qua semper circa peccatores, quasi quodam pii Patris affectu heret, ne ad penam tradat errantes, cum nos, qui nec bonis bene utimur, de medicina nostra facimus plagam, ipse de uulnere nostro nobis adhibet medicinam. De medicina etenim nostra miseri et insipientes  uulneramur, cum de abstinentia, uel qualibet uirtute nostra, que medicina esse debuit anime, superbimus. Sed misericors et omnipotens Deus de uulnere nostro medicinam operatur, cum in luxuriam corruentes, non quia sit luxuria superbia grauior, sed quia turpior esse uidetur, nos humiliat; et sic in nobis uulnus de uulnere sanat. Iste ueraciter uerus et plenus pietatis uisceribus medicus, nostre infirmitati omnino compatiens, pro exhibenda nobis infirmis sanitate nullum exigit pretium; sed, 331 si tantum ab illo sanari desideramus, mercedem promittit, seipsum uidelicet et tribuit. uenit de celis celorum Conditor hodierna die, ut supra diximus, de uirgine matre natus, qui contra superbientes et impenitentes  angelos sententiam protulit damnationis et penitentibus attulit absolutionis remedium. Licet, fratres karissimi, hunc sacratissimum diem in laudem Dominice natiuitatis totum debeamus celebrare festiuum, et in hac tam iucunda solemnitate tristitia temporali, seu merore carnali affici non oporteat, pro quo hodie natus est Christus, Christianum; tamen si placet, quod satis placere debet, aliquid uel parum loquamur de penitentia, sine qua peccatoribus nulla prosunt sacramenta, nulla ab eis digne festa celebrantur. Dicamus prius quid est penitentia, quo agenda sit fructu, quo tempore, et qua mentis intentione. Penitentia est preteritorum humilis satisfactio peccatorum, et cauendorum prouida sollicitudo futurorum, finis et odium mali, quoddam initium  et amor boni. Fructus penitentie est magnus, utilis pariter et necessarius. Nam penitentia, precedente bonitate diuina, ut iustus fiat, uertit peccatorem; hominem a diabolo uictum, diaboli facit uictorem. Delicta lasciue iuuentutis Deum meminisse non sinit, nec ignorantias pueritie; senes etiam longa peccandi consuetudine deceptos reparat, sed uirtute potius mentis, quam corporis nouitate. 332 Penitentia siquidem more fidelis ostiarie gerens officium, ostium paradisi peccantibus clausum, quando uult, aperit; et quos penitentes agnoscit, recipit intra; impenitentes uero nec prece, nec pretio intrare permittit sed, quia mortem dilexerunt, eos penitus excludit a uita. Eo agenda est penitentia tempore quo salus corporis manet, quo  sua quisque utitur potestate. Ad agendam penitentiam non debemus exspectare uite nostre extremum diem quoniam, qui usque in extremum diem penitentiam differunt, uix aut nunquam perueniunt ad salutem. Fit plerumque in miseris hominibus, quod eorum uita per uoluptatem carnis expenditur sed cum repente uoluptas ipsa subtrahitur, cum caro infirmitate atteritur, cum iam egredi anima urgetur, tunc quasi ad bene uiuendum salus amissa ab illis requiritur, quibus pro uoluptate breui perpetua pena debetur. De talibus enim dicitur in Psalmo: Cum Deus occideret eos, querebant eum . Certe nimis tarde ante Iudicem, qui facit omnia iuste, suam quisque causam exponere ceperit, cum in se prolatam tristem et immutabilem sue  damnationis sententiam ab illo susceperit. Igitur dum licet, et agende penitentie tempus conceditur, nos otiari non decet, nec nimium esse securos; quibus pro meritis singulorum, post uitam, que breuis est, et eius breuitas incerta, aut sempiterna felicitas reseruatur, aut miseria sine fine mansura. Ea mentis intentione penitentiam agamus, ut inde non affectemus laudes hominum, sed soli 333 Deo de bono penitentie placeamus, cui displicere ueraciter non possunt penitentes, et sine penitentia placere ulla ratione peccantes. Ita preterita peccata nostra plangamus, ut nulla deinceps plangenda, auxiliante pietate diuina, faciamus. Pietas enim diuina auxiliari desiderat, si homo non differat penitens confiteri, occasionem querit uas confractum  reparandi, non conterendi quassatum, et ut peccator ad Deum conuertatur, patienter exspectat, ut se Deus ad peccatorem conuertat. Nostros gemitus optat, sed temporales, ut remittat perpetuos. Ab oculis nostris breuis huius temporis lacrymas exigit, ut sancti Spiritus unctionem super nos effundat; que et a nobis in presenti omnem maculam, et ab oculis nostris in futuro omnem lacrymam tergat. Non est, fratres, de Domino tante pietatis desperandum nec ab illo, sed ad illum fugiendum, qui magis uoluntarius creditur ad ignoscendum quam diabolus ad suggerendum fuerit, uel homo ad peccandum. Quod hic a nobis dictum est de penitentia, non erat pretereundum; que sola medicina peccati hominibus  relinquitur post baptismum. De natiuitate Dei et Saluatoris nostri Iesu Christi, unde tractare proposuimus, quamuis uita nostra non mereatur, et facundia ad loquendum non suppetat et parum uel penitus nichil scientia nostra suffragetur, tamen de dulcissima Domini caritate, et pia eius patientia amplius presumentes, quam de nostra desperantes imperfectione prout ipse quo indignis 334 sepe tribuit, digna loqui donauerit, prosequemur. Solemnitas hec que hodie a Christiana religione annua celebratur, iucunditatem mentis magis quam carnis afflictionem requirit quia hodierna die ualde iucundari et letari oportet, qua homo perditus inuentus est, et qui mortuus fuerat, reuixit. Natus est hodie Deus factus homo, pro nobis modico tempore multas  passus iniurias. Qui cum in cruce positus esset ab illis pro quibus uenerat, de sacratissimo eius latere lancea uulnerato, unda potius pietatis exiuit quam sanguinis. O humana impietas, nisi a Deo permissa, omnino impotens, audi et intellige que pro te et a te pertulit Deus omnipotens. Tuis exsecrandis manibus, quas faciens ille sacrauerat, non est alligatus cruci, sed clauis affixus, ut maiori dolore eum constringeres, qui uenerat ut te ab eternis doloribus liberaret, et grauiorem in eum exerceres uindictam, qui nullam commiserat culpam. Tu quidem contra eum impie seuiens, sed in hoc etiam ipse tibi pie compatiens, idcirco sustinuit grauiora tue crudelitatis tormenta, ut tibi, qui eum oderas sine causa, maiorem dilectionem ostenderet et per memoriam  tam iniuriose passionis, quasi quibusdam misericordie clauis animam transfigeret peccatricem, ut uel sic reuocaret errantem, ne periret. Pius ac benignus Deus, cum in cruce se sitire perhiberet, et ab illo infideli populo accepisset amaritudinem fellis, pro illis orans dulcedinem exhibuit caritatis. Nec tunc multum humilis 335 dispensator nostre salutis, tam uitis uel aque calicem, quam populi se interficientis sitiebat salutem. O inestimabilis Dei et Domini nostri Iesu Christi circa peccatores benignitas! o ineffabilis misericordia! o misericordia inenarrabilis! o admirabilis patientia! Que enim maior benignitas, siue misericordia, humilitas uel patientia peccatoribus exhiberi potuit quam ut ipse Deus se contemnentis fieret pretium hominis ita ut contra  Deum peccaret homo, et Deus penitentiam faceret pro peccato, homo etiam contra Deum seuiret, seuienti etiam Deus propitiaret, formam serui celi et terre Dominus assumeret, in qua ipse panis uerus esuriret, fons uiuus sitiret, uirtus firmissima infirmaretur, immortalis uita pro suo interfectore moreretur? Quidquid boni in terra exhibuit Deus, pro homine fecit; et quidquid mali sustinuit, ab homine et pro homine fuit. Quid ad hec, fratres, cogitabimus? quid dicemus? quid faciemus, cum Deus talis sit circa nos, quod melior esse non possit; et nos tales contra eum simus, quod pene peiores esse non possumus? quo ibimus? quo fugiemus? aut quem consiliatorem aut auxiliatorem contra iustum iudicem Deum nos iniusti habere poterimus? Nullum  penitus, nisi ipsum. Ab illo ergo consilium et auxilium dilectione, humilitate, patientia et castitate imploremus, cuius bonitatis et misericordie non est numerus. Utinam enim tam cito unusquisque nostrum se penitendo agnosceret reum, quam cito 336 Deus ignosceret reatum. Utinam tam cito conuerteremur ad penitentiam quam cito pius Conditor noster etiam prefinitam de nobis presto esset mutare sententiam. Mutatur sententia incommutabilis Conditoris pro conuersione, et bona conuersatione peccatoris et cui peccanti ante pro sua iniquitate minabantur mortem, eidem conuerso uitam promittit et tribuit sempiternam, quam ipse Deus et Dominus noster iehsu Christus, qui hodie  pro mundi salute nasci dignatus est, sua dulcissima caritate, misericordia ac bonitate nobis donare dignetur, qui cum Patre et Spiritu sancto uiuit et regnat per omnia secula seculorum. Amen.



SERMO III. IN NATIuITATE DOMINI III.

Christus Dei Filius, fratres karissimi, qui in Euangelio, ut eum hodierna die corporaliter natum credamus, docet et precipit, ipse etiam quod concipiendus esset in uirgine, et quod de uirgine nasceretur per prophetam dixerat ante, quod sic fuisse predictum agnoscitur: Ecce uirgo concipiet et pariet filium . Quod olim a propheta de incarnatione et natiuitate Dei et Domini nostri Iesu Christi futurum predicebatur, iam factum agnouimus.  Nam secundum uaticinium sanctissimi prophete illius, uirgo quedam erat conceptura, et paritura filium; et hec uirgo fuit 337 bona Maria. Hec enim concepit et peperit, non quemlibet, uel cuiuslibet filium, sed Deum et Filium Dei. Deus cum Patre, Filius de Patre, Deus unus cum Patre quia unius substantie, unius essentie, unius diuinitatis, unius potentie et nature. De Patre Filius quia in Patre, et de Patre est sapientia eius. Merito sapientiam Patris eius Filium dicimus quia, sicut rex quilibet temporalis per sapientem filium suum regna terrarum regit et ordinat, ita Pater celestis per sapientiam suam omnia creauit, disponit et gubernat. Hunc carissimum Filium suum consubstantialem sibi, atque ceternum incarnari, id est ab illo hominem  assumi, et ipsum hominem misericorditer mori disposuit, ut hominis morte secundi, primum suscitaret a morte peccati. Sic celestis et nouus Adam, Adam terrestrem et ueterem, unde recesserat, reparauit ad uitam. Hec sancta miseratio, id est, inenarrabilis diuine pietatis circa peccatores exhibitio, a Deo Patre per Filium, cooperante Spiritu sancto, de uirgine, et in uirgine, et per uirginem facta est, nuntiante archangelo. Pater quidem ut Filius incarnaretur, precepit caritate; Filius uoluntate carnem suscepit; carnem ipsam, quam suscepit Filius, sanctificauit in Maria Spiritus sanctus. Et sicut sunt duo precepta caritatis, ita duobus principaliter modis Spiritus sanctus operatus est in sanctificatione  uirginis. Prima in uirgine sancti Spiritus operatio exstitit; in ea omnium peccatorum mortificatio. 338 Secunda, beate eius uirginitatis sancta custodia. Et hoc est quod Marie ab angelo dicitur, priusquam in ea Dei Filius conciperetur: Spiritus sanctus superueniet in te, et uirtus Altissimi obumbrabit tibi . Superuenit in eam Spiritus sanctus quia corpus eius et animam ab omni peccato mundificauit. Altissimi uirtus ei obumbrauit quia beatam eius uirginitatem illibatam seruauit. Et que ante partum erat uirgo sancta, in partu facta est uirgo sanctior, et post partum uirgo sanctissima; Spiritus sanctus et Altissimi uirtus non sunt duo, sed unum, sicut in Euangelio discipulis suis Christus dicit: Ego mittam promissum Patris  in uos. Spiritum uidelicet sanctum: uos autem sedete in ciuitate, quoadusque induamini uirtute ex alto , id est, repleamini Spiritu sancto. Archangelus Gabriel missus a Deo uenit ad Mariam uirginem, annuntians ei diuinam simul et humanam ex ea futuram natiuitatem. Christus itaque de uirgine carnem in uirgine, non quidem de Adam peccatore, sed unde Adam iustus animam suscepit, et per uirginem carnem egrediens Deus homo mundo apparuit. A Deo data est Ade anima, sicut in Genesi legitur: Inspirauit in faciem eius spiraculum uite . Et qui carnem Ade animauit factam de limo, animauit et Christi carnem in matris utero Spiritus sanctus. Igitur unde Adam longe ante susceperat animam, et  qualem susceperat, et Christus suscepit, non talem qualem Adam eam peccando postea fecit. Ceteri siquidem homines, qui sunt homines tantum, nascuntur lege 339 hominum, in peccato scilicet, cum dolore et corruptione matrum. Filius autem Dei qui Deus erat et homo, lege quidem hominis natus est, sed amplius lege Dei. In quantum natus est de femina, natus est lege hominis, sed amplius lege Dei natus est, quia sine peccato et sine dolore et corruptione matris. In eo quod de femina natus est, se uerum hominem ostendit; in eo uero quod natus est sine peccato et de uirgine matre, Deum omnipotentem. Nec credendum est impossibile fuisse ei qui omnia potest, et seipsum in matre, et de matre creasse hominem, et matris sue seruasse uirginitatem.  Potuit itaque et uoluit Deus et homo fieri, et de uirgine nasci, ut per hoc quod factus est homo, ueritatem ostenderet carnis; per hoc autem quod inuiolato uirginitatis sigillo prodiit de matris utero, omnipotentiam diuinitatis monstraret. Preterea aliorum hominum prius formantur corpora in uteris matrum, et formatis corporibus inspirantur postea anime, quibus corpora ipsa uiuificantur. Filii uero Dei uera caro, non priusquam ipse uenisset in uirginem, in utero uirginis concepta est, nec postquam carnem suscepit, carni ipsi anima coniuncta; sed mox ut ipse uenit in uirginem, totum simul suscepit hominem, animam scilicet et carnem. Unde Augustinus: Cum uerbum Dei permistum est anime habenti  corpus, simul et animam suscepit et corpus. Et Leo Magnus: Dei Filius accepit simul in uirgine animam et corpus. Et B. Gregorius, 340 Domini, inquit, caro non prius in utero uirginis concepta est, et postmodum diuinitas uenit in carnem; sed mox ut uerbum uenit in uterum, factum est caro, et perfectus homo, id est, in ueritate carnis et anime. Hoc admirabili modo, dilectissimi, puer natus est nobis, et filius datus est nobis . Pueri nature est, nulli nocere, humiliter obedire, suam cito condonare iniuriam. Puer Christus nulli nocuit, omnibus profuit, Patri usque ad mortem obediens fuit, mortis sue condonauit iniuriam; pro illis etiam qui eum occiderunt, diligenter orauit. Puer iste, fratres, uerus innocens, uerus humilis, uerus patiens, et nostre  fragilitati multum compatiens, pueros querebat non etate, sed malignitate paruos, nec tamen equales sibi, sed similes. Huic enim puero equari nemo potest; sed, sicut ei nemo potest equari, ita nemo est qui eum in aliquo, quo saluari ualeat, eo adiuuante, non possit imitari. Natus est nobis, nostre uidelicet causa salutis. Ad hoc enim natus est, ut sacerdos esset, nec sacerdos tantum, sec sacerdos et sacrificium. Non est sacerdos secundum id quod natus est de Patre, sed propter carnem assumptam de uirgine matre. Propter uictimam utique quam accepit a nobis, et pro nobis obtulit ipse. Ad hoc etiam nobis apparuit, ut sue nos innocentie, humilitatis, et patientie prius exemplo doceret, quam pro nobis mortem subiret. uitam suam nouam nos docuit, quam  teneamus; dedocuit ueterem nostram, et interdixit, ne eam sequamur, quia uitam malam 341 mors bona non sequitur. Christus puer paruulus natus de matre, Filius excelsus Dei Patris est, equalis ei per omnia in diuinitate. Hic pius, humilis, dulcis, benignus datus est nobis, nostre utique pretium redemptionis. Debitores eramus diaboli, et quia nemo nostrum soluere poterat quod ei debebatur per primi hominis peccatum, in eius carcere tenebamur captiui, duris et diris legibus peccatorum astricti. Nos autem a peccato liberare nemo ualebat, nisi qui solus erat sine peccato, Filius Dei. Iste sapientis more medici, qui languebat diligens hominem, et odio habens hominis languorem, carnem assumpsit, et de carne sua nostri fecit medicinam peccati. uere  assumpsit carnem, inestimabilis scilicet misericordie artem inuenisse ueraciter creditur, ut beata uita, que mori non poterat, pro uita hominis moreretur. Unde Isaias propheta sic loquitur: Et uocabitur nomen eius Emmanuel, quod est nobiscum Deus . Quid est, Nobiscum Deus, nisi Deus de nobis, et pro nobis homo futurus? Quod futurum propheta predixit, hoc euangelista Ioannes iam esse factum asserit, dicens: uerbum caro factum est, et habitauit in nobis . uerbum factum caro, nichil est aliud quam Dei Filius factus homo. Habitauit in nobis, id est in carne nostra; nostram dico, secundum carnis proprietatem, non secundum peccati originem. Ipse enim sanctam in sancta,  immaculatam in immaculata matre animam suscepit, et carnem, totum, 342 ut dictum est, in uirgine hominem. Christus, fratres, Deus et Dominus angelorum, ut a diaboli seruitute hominem liberaret, non solum homo factus est, sed seruus hominum. Suscepit, inquam, formam serui Filius Dei, in qua seruiuit hominibus usque ad mortem, et usque ad ipsam, quam peccando perdiderant, uite celestis reparationem. Primus etenim homo peccauerat, et confractus est, elapsus de paradiso, sed Deus misericors compatiens misero, collegit fracturas, et conflauit igne caritatis in cruce, et quod confractum fuerat, integrum fecit. Sic peccatorem hominem Deus homo, et sue diuine nobilitatis uoluit esse consortem, et eterne beatitudinis sublimauit heredem.  Scire autem et firmiter credere debemus quod Christi natiuitas, et mors eius, illis solummodo proficit, qui dilectione sequuntur eum, sicut sequendum se docuit. Hos autem non sua membra tantum, sed sua uiscera facit, firmat eos in bono, et a malo custodit. Unde per prophetam dicitur: Butyrum et mel comedet, ut sciat reprobare malum et eligere bonum . Butyrum suaue est, et mel dulce, et nichil dulcius, uel suauius est caritate, in qua tota lex pendet et prophete . Christus huiusmodi butyrum et mel comedet: suaues et dulces, suam uidelicet caritatem habentes, in corpus suum traiiciet, id est, sua membra, ut dictum est, et uiscera faciet. Et merito qui caritatem habent, membra et uiscera Christi dicuntur, quoniam  Christus meditatur in 343 ipsis, et per ipsos operatur. Ut sciat, id est, ut scire hoc modo eos faciat, reprobare malum, a malo scilicet declinare, et eligere bonum, in electione boni usque in finem perseuerare, sicut ipse in Euangelio dicit: Qui perseuerauerit usque in finem, hic saluus erit . Tali butyro et melle suam beatissimam matrem maxime Christus cibauit. Hac sua et proximi dilectione eius sacrauit uiscera, de quibus sibi humana membra aptauit. Nunquam enim in ea carnem sumpsisset, nisi prius ab eo caritate cibata fuisset. Sed ista caritatis gratia Maria repleta, Deo prima deuouit uirginitatem, unde filium habere meruit, suum et omnium Patrem. Hec est illa certe bona mulier,  imo beatissima Dei mater, cuius mentionem Dominus faciebat, quando in paradiso diabolo comminabatur, qui in specie serpentis latebat. Ponam, inquit, inimicitias inter te et mulierem, et inter semen tuum et semen illius: ipsa conteret tibi caput . uere beata Maria diaboli caput contriuit, que in se principalem eius suggestionem penitus exstinxit. Suggestio diaboli principalis est concupiscentia mentis et corporis. Per concupiscentiam mentis, quamlibet peruersam cogitationem intelligimus, et per concupiscentiam carnis, omnem prauam operationem. Bona uero Domini mater uirgo Maria horum neutrum habuit, que, Spiritu sancto repleta, mente et corpore pariter sancta fuit. Semen beate Marie, Christus, et quas in Christo peperit uirtutes anime.  Semen diaboli, 344 uitia sunt uniuersa. Que uero inimicitia inter uirtutes et uitia posite sint, satis est manifestum, quia nullum eorum quidquam desiderat, quod alteri non sit contrarium. uerum est, fratres, nichil est uerius, quod Maria semel de uirgine carne peperit Christum, et quod Christus in baptismate spiritualiter parit quotidie Christianum. Unde nos, qui Christiani a Christo uocamur et sumus, Christum uerum Deum et uerum hominem hodierna die de matre uirgine natum toto corde credamus et confiteamur, et condignis nostre fidei laudibus, ipsum et beatissimam eius matrem Mariam uirginem humiliter atque suppliciter imploremus, ut sua dulcissima pietate, et sue dulcissime matris intercessione, animas et corpora nostra a peccatis  omnibus purget, uirtutibus illustret, quatenus hanc sue sanctissime Natiuitatis festiuitatem digne celebremus, et eum, qui pro nobis nasci et mori dignatus est, et die tertia resurrexit, uidere et habere mereamur, qui cum Patre et Spiritu sancto uiuit et regnat Deus, per omnia secula seculorum. Amen.



SERMO Iu IN NATIuITATE DOMINI Iu.

Mirum est quod hodie factum est, sed fide et deuotione mirandum. Hodie pro salute nostra natus est Deus de femina, de filia 345 pater, Dominus de ancilla, de creatura Creator, sol de stella. Hodie natus est in seculo ante secula natus, qui secula fecit, et omnia creauit ex nichilo, Christus, per quem  Deus Pater cuncta creauit, quod homo est esse uoluit, ut quod Christus est fieri posset homo. Tunc homo factus est quod Christus est, cum Christus factus est homo. Hoc autem secundum naturam assumpte humanitatis dico, non secundum deitatis substantiam. In hoc utique est homo quod Christus est, quod Christus assumpsit de homine. Non in eo est homo quod Christus est, quod Christus factor est, sed in eo quod Christus factura est. Ex tribus enim substantiis Christus in una persona subsistit, diuinitate scilicet, carne, et anima. Sicut Pater et Filius, et Spiritus sanctus sunt tres persone, et trium personarum est una substantia, sic uerbum, caro et anima sunt tres substantie, et trium substantiarum est una persona, Deus et homo. Nata est itaque  hodie in una persona, et homine uera diuinitas, et in Deo uera anima et uera caro. Hac natiuitate diabolus, quam mendacio ceperat, preda priuatus est ueritatis compassione, erexit Creator creatum qui lapsus fuerat, et perdidit perditor perditum. Hodie nata est inter Deum et hominem maior concordia quam fuerat ante casum, et inter hominem et diabolum discordia grauior; qui se non solum uictum erubescit, sed quem uicerat hominem, etiam angelis esse prelatum indubitanter agnoscit ille pessimus emulator. Hodie hortus conclusus 346 ex illa porta processit, et in illam et per illam fons manauit signatus, de qua propheta dicit: Est porta, que non aperietur in domo Domini, clausa . Hec porta templi, et templum Domini est Maria beatissima et incomparabilis uirgo, de cuius utero ad nos uenit Dei Patris imago. Et quomodo uenerit, et quare uenerit, ostenditur, cum ad Mariam et ad Ioseph ab angelo eis reuelante diuine dispensationis consilium dicitur; ad Mariam quidem: Spiritus sanctus in te ueniet, Maria, et concipies Filium Dei ; ad Ioseph uero: Noli timere accipere Mariam coniugem tuam; quod in ea natum est, de Spiritu sancto est. Pariet filium, et uocabis nomen eius Iesum, qui saluum faciet populum suum a peccatis eorum . Ortus nostri Saluatoris, licet angelis sanctis et per eos hominibus bone uoluntatis manifestus exstiterit, occultus tamen fuit diabolo et idolis eius. Idola diaboli sunt  precipue infideles, et retrogradi homines, quibus propter cor impenitens eorum, ignotum est conceptionis Dominice et natiuitatis mysterium. Que idola diaboli recte uocantur, quia in ipsis, et per ipsos loquitur pariter et operatur. Saluatorem nostrum Scriptura sacra merito fontem appellauit, quia ipse unda aque et sanguinis, suo profluentis ex latere, genus humanum lauit a sordibus peccatorum, et creauit Ecclesiam sine ruga et macula , id est sine deformitate et immunditia, et sibi sponsam elegit et templum. Fons iste esse signatus non incongrue, perhibetur , quia in 347 omni ueritate et sanctitate est a Patre sanctificatus. Fons iste manens, et indeficiens suo rore, sancti Spiritus scilicet infusione, rigauit uiscera  gloriose Marie, quam plenitudo diuinitatis corporaliter inhabitans , dedit illi suam benignitatem , nouam et solam sine exemplo conceptionem. Illa autem sanctissima terra dedit fructum suum , uirgo uidelicet Maria, quem angelo nuntiante fide et dilectione concepit, clausa eius uteri porta peperit filium, in Deo quidem hominem et in homine Deum. Hoc ineffabili et inexcogitabili modo, uerbum factum est caro , Deus scilicet Dei Patris Filius, factus est filius femine uirginis, naturaliter simul et potentialiter natus. Naturaliter utique, quia ex ea parte corporis Marie uirginis, qua homo quisque de sua matre nascitur, natus est Christus; sed potentialiter,  quia, sicut dictum est, porta uentris eiusdem uirginis clausa, seruans igitur in uno naturam humanitatis, in altero uero humanam naturam superans omnipotentia diuinitatis. Si quis super hoc aliter sentit, uel aliter loquitur, uitandus est, non sequendus, quoniam ipse deuia sequitur. Dedocet enim ueritatem, et docet errorem. Et cum aliena ab his que Spiritus sanctus per os sanctorum suorum locutus est, dicere nititur, quasi nouam sibi gloriam pingit, et dum falsam sequitur felicitatem, ueram infelicitatem consequitur. Hoc idcirco dixerim, quia quibusdam personis ascribitur quod matrem Domini et ante partum et post partum 348 predicant quidem uirginem, sed portam uentris eius apertam in suo partu, et post  partum statim clausam fuisse fatentur, quasi ad horam fuerit uirgo, et ad horam perdiderit uirginitatem. Insanum est hoc dicere, et credere profanum. Qui hoc dicit, uel credit, Spiritui sancto contradicit. Nam diffitetur ueritatem quam Spiritus sanctus per Ezechielem prophetam confitetur dicentem: Est porta in domo Domini clausa, et non aperietur . Ego autem in Spiritu sancto firmiter credo, et indubitanter profiteor, et ad horam, et ad moram, et ante partum, et in partu, et post partum eam fuisse uirginem, et peperisse in una persona Deum et hominem, et sine carnis apertione, et sine corporis et anime corruptione. In paradiso fuisset quidem ista conditio, nisi primi parentes peccassent, quod sine corruptione, id est sine lesione corporis  et anime crearent et crearentur, non tamen sine carnis apertione. Nam si deesset carnis apertio, uirginitas seruaretur, et ita unusquisque nasceretur de uirgine. Sed fieri minime potuit ut nasceretur de uirgine homo, nisi ille solus, qui est Deus et homo. Quicunque igitur super hoc aliter sapiunt, desipiunt, et quod est prorsus alienum a ueritate narrant, sed errant, et nichil prodest eis matrem Saluatoris, et ante partum, et post partum confiteri uirginem, qui eam in suo partu fuisse uirginem negant. uirgo etenim sancta fuit ante partum, et in partu uirgo sanctior, et sanctissima uirgo post partum, quia quanto maiora egit in ea diuina operatio, tanto maior 349 in ipsa sanctitas creuit atque religio. Hoc docemur fide catholica, et Christiana doctrina  contrarium exsecratur. Nunquam itaque aperta, sed clausa semper et sigillata fuit uteri matris nostri Saluatoris ianua, per quam exiuit ipse Deus homo, tanquam sponsus procedens de thalamo . Uterus bone et beate uirginis Marie thalamus dicitur, quia in eo sociata sunt et diuinitas carni, et caro nostra diuinitati. uulua mulieris, porta uentris eius recte dicitur, quia per illam exit homo, et uenit in hunc mundum cum ipse nascitur. Que in aliis quidem mulieribus, prole exeunte, aperitur, in sola autem matre Domini, et eo nascente, et ante, et postea clausa fuisse legitur ueraciter, et firmiter creditur, Ezechiele propheta attestante, qui dicit: Est porta in domo Domini clausa, que non aperietur . Honorabilis et predicabilis  femina, digna Deo uirgo Maria domus Domini appellatur, in qua porta orientalis clausa semper esse perhibetur. Recto nomine Maria, domus, id est templum Domini dicitur, quia Deus ipse habitauit in ea, et per sanctificationem Spiritus, et per humanam conceptionem. Seruata itaque diuine proprietate nature, in utero uirginis factus est caro, et perfectus homo in ueritate carnis et anime, et per portam templi que respicit ad Orientem, que nec per se patuit, nec ab alio aperta fuit, processit de uirgine matre. Eadem quippe possibilitate uulua sue matris clausa processit, ac si fuisset aperta. Utrumque mirandum est: et factum Deum hominem, et Deum hominem 350 de uirgine natum.  Si quis Deum hominem factum attendat, quare de partu uirginis dubitat? Non enim minoris miraculi fuit Deum fieri hominem quam parere feminam uirginem. Breuiter dicam, ne fastidium faciam audienti. Quero unde, et a quo facta sunt omnia? A quo siquidem facta sunt, scitur; sed unde facta sunt nescitur. Deus utique omnia fecit, sed nulla materia fuerat ante, de qua faceret ea. Solummodo uoluntatem habuit faciendi: Dixit et facta sunt, mandauit et creata sunt . Ecce Deus sine difficultate, et sine materia creauit uniuersa. Nonne quedam ex his que fecit, in alios usus conuertere, et quibus uoluit, et sicut uoluit, uti potuit? Potuit plane. Omnipotens est Filius Dei, in quo et a quo sunt omnia. Ipse quod uoluit, et modo quo uoluit  facere potuit pro sua uoluntate. Et sicut ad discipulos ianuis clausis intrauit , licet per ipsas ianuas clausas, et propter metum Iudeorum etiam obseratas intrauerit, ita per illam beatitudinis, et uteri uirginalis portam clausam pariter et obseratam exiuit, et mundo apparuit, una eademque diuinitatis omnipotentia, et ad discipulos clausis ianuis ingrediens in sua resurrectione, et clausa sue matris uteri porta in sua natiuitate egrediens. uoluit Deus et homo concipi in femina, et homo de femina nasci, ut per hoc quod factus est homo ueritatem ostenderet carnis, et in eo quod in uirgine homo conceptus est, et homo de uirgine natus, se Deum monstraret omnipotentem; qui omnia 351 creauit ex nichilo. Adhuc fortassis aliquis querit,  quomodo fieri potuit, Deum uidelicet hominem factum de femina nasci, seruata femine uirginitate. Qui hoc inquiris, non dubites, sed firmiter crede, quia si Deum omnipotentem ueraciter credis, nullatenus super hoc poteris dubitare, quoniam si omnia posse confiteris eum, et istud posse negare non poteris, cum sit ex omnibus unum. Non enim Deus omnipotens esset, nisi posset facere quecunque uellet. Perfectus itaque Deus a Deo Patre Christus; perfectus homo, anime et carnis assumptione. Et licet aliud sit Deus, et aliud homo; non est tamen alius Filius Dei, Deus, et alius filius uirginis, homo. Sed Filius Dei et filius uirginis unus est, non unum; Deus et homo reuera, ut dictum est supra, ex tribus substantiis constans, uerbo uidelicet  carne, et anima. Hic Unigenitus Dei Patris, et primogenitus uirginis matris in mundum uenit plenus misericordie et ueritatis. uenit misericorditer, uenit ueraciter, qui nos a potestate Satane liberauit, et sicut se uenturum per prophetas suos dixerat ante, iam uenisse nouimus eum, non paruas paruo tempore in hoc mundo pro nobis passum iniurias. Ab illo enim die quo Patris caritas et sua uoluntas Christum deposuit ad terras et apparuit mundo, homo, pro cuius salute uenerat, ut eum occideret, fallaciter ei tetendit insidias. Et ut breui narratione comprehendam, multiplices ab hominibus, et pro hominibus persecutiones 352 sustinuit, et contumelias. Ipse uero pius Deus et misericors Dominus,  non ultionem in hominibus desiderans, sed eorum absolutionem, non solum suas condonauit iniurias, uerum etiam pro iniuriosis crucem passus est et mortem. Ita lux uera et beata uita Deus Filius Dei nos miseros, qui de iure et lucro peccati in tenebris eramus et in morte sepulti, sua pietate et misericordia suscitauit; et que nobis ab ipso data prius fuerant, sed a nobis non bene seruata, gaudia lucis et uite remedia iterum dedit. Unde licet eius gratie et misericordie nos indignos fuisse et esse non dubitemus, nostro tamen Conditori et Redemptori grates et gratias referamus, eo auxiliante, sine quo nichil boni facere possumus. Ipsum quoque hodierna die pro nostra salute Deum et hominem de Maria uirgine natum pura fide credamus, et uera confiteamur  dilectione, cui est omnis honor et gloria cum Deo Patre suo et Spiritu sancto, per omnia secula seculorum. Amen.



SERMO u. DE RESURRECTIONE DOMINI.

Hodie, dilectissimi, quia Dominice Resurrectionis solemnia celebramus, de tanta solemnitate loqui religiosum est, et silere irreligiosum putamus. Proponamus itaque, et exponamus, prout ipse donauerit qui omnia nouit, cur nec prima die, qua mortuus est pro nostra salute, nec secunda, sed die tertia 353 Dominus resurrexit. Querendum est etiam, quare post resurrectionem suam solis bonis et paucis, et modico tempore apparuit, cum ante resurrectionem multis, et bonis et malis, et aliquanto  tempore apparuerit. Quod tertia die uita beata Deus seipsum suscitauit a morte, resurrectionem utique nostram die tertia futuram significauit: quod longe ante dixerat per prophetam. Locuturus Osee propheta de resurrectione nostra ante mortem et nostram resurrectionem, nos, ne iustus Iudex imparatos inueniat, pia et fideli exhortatione sollicitat, dicens: uenite, et reuertamur ad Dominum, quia ipse cepit, et sanabit nos, percutiet et curabit nos . Dicit, uenite, id est, uiam tenete, neque ad dexteram declinemus, neque ad sinistram, sed unusquisque nostrum fide, confessione et penitentia reuertatur ad Dominum. Habeamus fidem, que per dilectionem omne bonum et precipue peccati odium operatur. Nam fides sine opere  bono, et maxime sine peccati odio, mortua creditur. ueniamus ad confessionem, qua uenenum antiqui serpentis euomitur, soluitur a peccatis peccator, Deo uictoria, diabolo uerecundia generatur. Agamus penitentiam, qua diuina pietas sic nobis ignoscit quod nos diabolus peccatores ignorat, nec Deus agnoscit. Hoc est post peccatum reuerti ad Dominum; ad quem quicunque reuertitur, uiam tenet, non deuia sequitur. Cepit nos sanare bonus Dominus, quando ab infirmitate mortis eterne sua magna miseratione liberauit. 354 Nos quidem in primo homine diabolus per peccatum infirmos pariter et miseros fecit. Deus uero pius et omnipotens medicus, nostre miserie et infirmitati compatiens,  quod ante non fuerat, et nobis miseris nomine et actione conueniret antidotum, quo nos sanaret, inuenit. Hoc autem sue caritatis maximum opus baptizauit per semetipsum, nomen imponens ei misericordiam, quam miserie et infirmitati nostre opposuit medicinam. Hac igitur salubri et salutari medicina animas nostras sanauit et corpora. Per hoc incomparabilis sue dilectionis opus precipuum nobis condonauit, et donauit plurimum. Condonauit culpam, et donauit gratiam. Mortem nostram mortificauit, et reddidit uitam. Hac arte pietatis diabolum uicit, et confregit infernum, nobis aperuit portas celi, et dedit seipsum. Diximus quod misericordia sua omnipotens Deus hec sua tanta beneficia nobis donauerit, quomodo etiam ipsam misericordiam  fecerit, eo adiuuante, dicemus. Operante itaque tota Trinitate Dei Filius conceptus est homo in uirginis utero, et de uirgine matre natus in mundo. Beata Trinitas Pater et Filius et Spiritus sanctus unus est Deus, una est totius Trinitatis operatio. Hanc admirabilem, sed dilectione et fide mirandam operationem Pater disposuit caritate; Spiritus sanctus, quam ante sanctificare ceperat, longe amplius uirginem sanctificauit, quia totam sanctissimam et anima et corpore fecit: Filius uero in illa sanctissima uirgine totum hominem, id est, animam et carnem suscepit. Non enim aliqua ex parte non sanctissima esse poterat 355, in qua plenitudo diuinitatis corporaliter habitauit. Deus itaque Dei Filius in suscepta carne multas non multo tempore  passus iniurias, ut pro nobis moreretur crucem ascendit, et licet ab homine iudicatus esset iniuste, ibi etiam iudicem hominis nouimus eum, et factum pro nomine sacerdotem, et sacrificium. uere positus in cruce Dominus iudicabat; iam agnos ab hedis regia potestate separabat, ibi latronem alterum, in dextris positum, in quo fidei et confessionis sacramentum precesserat, uocauit ad gloriam pia compassione; alterum, positum in sinistris, in pena dimisit censura iustitie. Et ea hora diei, qua primus homo factus latro, latronem diabolum secutus, eiectus est de paradiso et uitam perdidit, ea hora, nona uidelicet, Christus passus est mortem, et latroni paradisi ianuas reserauit. Ille siquidem in Euangelio dicit: Maiorem caritatem nemo habet,  quam ut animam suam ponat quis pro amicis suis . Dixit, nemo, sed ipse qui Deus est homo, multo maiorem caritatem exhibuit, qui non solum pro amicis, uerum etiam pro inimicis posuit animam, et pro inimicis apud Patrem orauit. Pontificatum uel regnum, quod aliquando hominem facit superbum, Christus habere noluit, sed a Patre rex et sacerdos ordinatus in cruce, in ara crucis, quam presentia sui corporis sanctificauit, semetipsum obtulit pro nostra redemptione sacrificium, et ita pius rex et iustus iudex ad regna celestia rexit. In illa sancta cruce de eius latere dextro exiuit sanguis et aqua ; sanguis, quo nos a diaboli potestate redimeret; aqua, qua 356  nos a peccatis mundaret. Quare de latere exiuit sanguis et aqua? Ut uidelicet unde culpa processerat, inde processisset et gratia. De latere Ade femina facta est, que nos peccati cibo cibauit. De latere Christi manauit gratia, que et peccatum abstulit, et contulit uite remedium. De latere Christi dextro sanguis et aqua potius exisse dicitur, non de sinistro. Nam quod per sinistram illius manum, hoc ipsum per latus eius sinistrum accipimus, humane uidelicet carnis susceptionem, per dextrum uero latus eius, quod per illius dexteram intelligimus, diuinam scilicet maiestatem. Quam quia aliter exprimere nemo potuit, huiusmodi, id est dextere, nomen accepit. Ab illa ergo et incarnatio Christi, et ille sanguis et aqua, et uniuersa eiusdem incarnationis  sacramenta processerunt, a qua omne bonum procedit. Hac etiam ratione iusti ponendi sunt in dextris in die iudicii, quoniam in Christo et intellexerunt diuinam maiestatem, et eius cum dilectione crediderunt incarnationem, et si aliqui ex ipsis nondum credentes, Christum in carne occiderunt, postea comederunt carnem Christi credentes, et eius, quem effuderunt, sanguinem biberunt. Iniusti autem in sinistris erunt, quia nec gustauerunt diuine maiestatis dulcedinem, que in Christo est, nec eius uenerati sunt incarnationem, sed semper sapuerunt propriam carnem, et ideo sinistra, id est iniusta opera, dilexerunt, pro quibus perpetuum odium sui Creatoris habebunt. De latere Christi sanguis 357 quidem exiuit et aqua, sed  exisse simul utrumque non dicit euangelista. Quod si aqua simul cum sanguine exisset, aqua in sanguine dignosci ab homine minime potuisset. Sanguis itaque prius exiuit quam aqua; et merito, quia sanguinis effusionem, id est, fidem Dominice passionis, baptismus sequitur, et peccatorum remissio. Hac fide patriarche et prophete, et multi alii in utroque sexu Christum uenturum Redemptorem sperauerunt, et quod nos factum credimus, ipsi exspectando futurum crediderunt, et quia iam conceperant fidem Christi, Christiani erant, et fuerunt redempti. Omnes etiam quicunque, uiso Saluatore, apud inferos de illo sperauerunt salutem, de penis inferni liberati sunt. Nos autem, et illi beati  nostri predecessores, qui nos precesserunt ad sidereas mansiones, quoniam ex primis parentibus traximus offensam, per gratiam Redemptoris, quasi quibusdam unguentis de eius sanguine factis, sanati sumus, ut qui aliorum infidelitate et preuaricatione cecidimus in mortem, alterius, id est nostri Conditoris compassione et miseratione resurgeremus ad uitam. Dicit propheta: Percutiet nos Dominus, et percutiendo sanabit . Quibus uerbis manifeste ostendit quia leue non est iterare crimina, que sunt semel Christi passione redempta. Reus erit, inquam, reus erit non modice rei, sed passionis sanguinis Christi, qui iterum occidit animam, Christi passione et sanguine a morte redemptam. Prius, ut diximus, Redemptor noster et  Dominus per 358 sanguinem proprium a transgressione parentum nos sanauit, sed illis uulneribus nostris quasi unguentum adhibuit, et qui aliunde peccati plagam habuimus, aliunde habuimus et peccati medelam. Nunc uero quia propria uoluntate, et in perfecta etate peccauimus, percussione opus est, id est cordis contritione, et si curari uolumus, iam non queramus oliue oleum, uel quodlibet aliud unguentum, quoniam ignitum grauis penitentie ferrum necessarium est, quo nostrorum uratur rubigo peccatorum. Nemo unquam post perpetratum uel semel criminale peccatum, illam utilem sibi confessionem, seu penitentiam credat, quam spiritus contribulatus, cor contritum, et humiliatum  non precedit, quia ubi non est  uera cordis conuersio, non sequitur plena remissio. Debet igitur quisque nostrum, secundum Saluatoris exemplum, infremere spiritu contra capitale commissum, et quadam sollicitudine turbare seipsum, quatenus super exstinctam animam dare ualeat gemitus precordiales et lacrymabiles planctus, ut uel sic Dei miseratione reuiuiscat. Christus enim quando uenit ad suscitandum Lazarum qui significat hominem in criminali peccato sepultum, lacrymatus est, infremuit spiritu, turbauit seipsum , et dixit: Lazare, ueni foras . Et sic illum a Domino legimus suscitatum. Ibi uerba non preuenerunt lacrymas, sed lacryme uerba Redemptoris precesserunt. Neque prius Lazarum uocauit de monumento, neque Lazarus prius resurrexit, donec  Christus infremuit spiritu, et seipsum turbauit. Quo facto, pius Redemptor et bonus doctor 359 docuit peccatorem, quo studio, quo mentis affectu, quo corporis actu, qua intimorum concussione uiscerum, penitentiam agere debet, si suscitari desiderat de sepulcro peccatorum. Utilis est, imo necessaria penitentia post peccatum, cum Christum mortuos quidem suscitasse, nullum autem in peccatis mortuum absoluisse legamus. Mirandum uero non est, si pro peccatis propriis et scienter commissis fortiter est agendum, cum alieni peccati pena nos sequatur, nec nos solum, sed sanctos apostolos secuta sit, etiam post baptismum. Licet ignoremus quis, a quo, et ubi, et quando baptizati fuerint, ipsos tamen baptizatos  fuisse non dubitamus, cum ipsum Saluatorem credamus fuisse baptizatum. Prius quidem Saluator noster baptizari uoluit, ac postea dixit: Nisi quis renatus fuerit ex aqua et Spiritu sancto, non intrabit in regnum celorum . Istam formam baptismi uerbo et exemplo discipulos docuit suos, quam cum predicarent aliis, hanc prius obseruassent in semetipsis. Neque conueniens esset, et minus prodessent, si docerent alios baptizandos, et ipsi baptizati non essent. Et ideo et eos baptizatos fuisse credimus, et quod alter ab altero exstitit baptizatus, cum ipsi soli tunc accepissent a Domino potestatem baptizandi. Nulla ratione immutari potuit quod ueritas dixit: Nisi quis renatus fuerit ex aqua et Spiritu sancto, regnum celorum non habebit. In nullo  maiorem auctoritatem uel meliorem auctorem habere possumus quam ipsam ueritatem. Unde uere fidei propositione, imo ipsius ueritatis uoce probamus quod nemo saluus fieri poterit, uel 360 potest, qui non fuerit baptizatus. Sed alii, ubi uisibiliter baptismi mysteria celebrantur, baptismum accipiunt. Alii uero, sicut euangelicus latro et martyres sancti, licet uisibiliter mysteria baptismi circa eos non fuerint celebrata, baptismum tamen fide et uoluntate perceperunt. Nam, sicut ueraciter legimus: Quicunque Spiritum Dei habent, accipiunt et gratiam eius . Accepisset utique latro ille uisibiliter baptismum, si potuisset, quia passione sua, uel quolibet bono opere, quod ante fecisset, saluatus non est, sed fide Christi et confessione; non enim  pro nomine Christi crucifixus est, nec quia credidit passus creditur, sed credidit, dum pateretur. Aliquem etiam quasi pro nomine Christi martyrem fieri uanum est, nisi precesserit in illo fides baptismi. Quantum itaque ualeat, etiam sine baptismi sacramento uisibili, quod ait apostolus Paulus: Corde creditur ad iustitiam, ore autem confessio fit ad salutem , et in illo latrone, et in martyribus sanctis declaratur. Sed tunc impletur inuisibiliter, cum uisibilia baptismi mysteria articulus necessitatis minime fieri permittit, non religionis contemptus. Nam postquam semel ueritas predictum baptismi fecit edictum, clamans et dicens: Nisi quis renatus fuerit ex aqua et Spiritu sancto, non intrabit in regnum celorum, si latro, cui in  cruce ab ipsa ueritate dictum est: Hodie mecum eris in paradiso , uel quilibet martyrum, uisibiliter baptismum potuissent habere, et contempsissent, incassum et latro Dominum rogasset, cuius spreuisset mandatum, et martyr sustinuisset sine utilitate 361 martyrium. Hoc, ut dictum est, habent boni et mali, quod eos sequitur paterni pena peccati. Pena peccati est esurire, sitire, labores et dolores perpeti, informari et mori in corpore, atque diuersas in mundo miserias experiri. Hec omnia ex primi parentis peccato proueniunt, que tamen sine peccato haberi possunt. Sed mirum uidetur; cum a Deo nobis peccatum dimissum fuerit, quod adhuc peccati illius iam dimissi  pena nos sequitur. Nonne Deus ita nobis indulgere peccatum potuit, quod nos peccati pena minime sequeretur? Potuit plane; sed noluit. Potuisset etiam in paradiso, quod nec diabolus instigaret hominem ad peccandum, nec homo peccaret. Sed si potestatem sui non dedisset homini, et ideo non peccaret, quia peccare non posset, nec unde laudaretur a Deo, nec unde remuneraretur, haberet. Laudem sui Creatoris, et magnam eius remunerationem primus homo semper habere potuisset, si non superbia tumidus, et proprie uxoris nimio amore corruptus se contra Creatorem erexisset. Non, ut pene omnes loquuntur, primum Ade peccatum fuit, quod comedit uetitum. Iam enim de magnitudine presentis et future beatitudinis precesserat in ipso quedam elatio  reprimenda: unde iusto Dei iudicio permissus est a diabolo tentari, et succumbere tentatori. Extollenti utique se anime, et nimium de propria uirtute presumenti, experimento pene fuerat demonstrandum, quam non bene se habeat facta natura, si a bono factore recesserit. 362 Eodem gladio quo angelus nequam seipsum peremit in celo, eodem gladio hominem in paradiso occidit. Non enim ex eo tantum angelus ille intumuit, quod iam a Deo susceperat, quantum ex eo quod ab illo acciperet, si ei humiliter subdi uoluisset. Si igitur in illis locis beatitudinis, imo in ipsis creaturis, in quibus precesserat dignitas prelationis, reperta est prauitas elationis, quid de nobis futurum esset, uel quid nobis restaret agendum, si in hoc seculo proximo inferis,  et uicino peccatis, nunquam senes, sed semper sani, semper iuuenes essemus, et immortales effecti? Certe nullam aliam quereremus beatitudinem, nec ipsum etiam agnosceremus Creatorem, sed elati semper et superbi, et Creatoris gratie, et Redemptoris misericordie essemus ingrati. Nam licet pena peccati nos sequatur, ita inflati sumus et superbi, quod superbia nostra mortem anime nostre quotidie, imo assidue operatur. Diuina tamen miseratio idcirco nos pena peccati flagellari uoluit et castigari, ut uel sic agnoscamus quales per nos, et quales a Deo facti sumus, et habeamus odio, quales nos fecimus, et ipsum ante omnia et super omnia diligamus, et nos quales fecit, et ei gratias agamus, qui peccati penam, peccatorum nobis exhibet medicinam. Quod  die tertia resurgamus, asserit propheta Dei dicens: uiuificabit nos Dominus post duos dies, et in die tertia suscitabit nos . Hec dies prima fuit ab Adam usque ad Ne. A Ne est dies secunda usque ad finem seculi. Tertia 363 dies erit secundus aduentus Christi. In illa tertia die omnipotentia diuinitatis sue corpora nostra Christus suscitabit, qui mortis sue de tertia seipsum suscitauit. Quod dicit propheta: uiuificabit nos post duos dies, scilicet die tertia, et ipsa eadem die nos suscitabit, ordinem nostre resurrectionis ostendit. Eo utique ordine resurgemus quo Christus resurrexit, excepto quod non suscitabimus nos, ut ipse seipsum suscitauit. Sed sicut anima Christi, semel ab eo suscepta, nec deinceps separata ab ipso, die tertia rediit ad  sepulcrum, et ibi corpus suum uiuificauit, et ita de sepulcro Christus suscitauit seipsum, ita et anime nostre die tertia, Deo precipiente, corporibus suis sociabuntur in sepulcris, et ita uiuificata, statim de sepulcris suscitabuntur. Prius enim a Deo uiuificata, id est, animata erunt corpora, quam suscitentur. Quod, inquam, triduano mortuo a Domino suscitato aperte monstratur, qui ante mortuus erat, quam illuc Dominus ueniret et illum uocaret de monumento, sed mox ut illum uocauit, qui mortuus fuerat, de sepulcro uiuus exiuit. Non enim ei dixit Dominus: Mortue, sed: Lazare, ueni foras . Unde manifestum est, quod in monumento iam animauerat quem uiuentem uocabat. Una uox Domini  ibi duo miracula simul egit, quia et mortuo uitam reddidit in sepulcro, et ligatum hominem extra sepulcrum produxit. Post resurrectionem suam Christum Deum et Dominum nostrum soli boni et pauci, et modico tempore uiderunt. Soli etenim boni 364 future resurrectionis gloriam habebunt, et Creatorem suum ac Redemptorem, cuius presentiam corporis post resurrectionem modico tempore habuerunt, sine fine uidebunt. Et pauci erunt ad comparationem malorum. Nam, sicut ipse in Euangelio dicit: Multi uocati, et pauci electi sunt . Ante resurrectionem suam multi et boni et mali, et aliquanto tempore Saluatorem nostrum uiderunt, et habuerunt in carne presentem, ut qui pro multis, imo pro cunctis saluandis uenerat, ab  omnibus aliquanto temporis spatio uideretur, quo in illum credere possent et saluarentur; qui uero credere nollent, de peccato suo nullam excusationem haberent et damnarentur. Multa Saluator noster in hoc mundo operatus est, unde omnes in eum potuissent credere si uoluissent; sed tria specialiter et principaliter egit, que nemo alius faciet, uel fecit. Unum uidelicet, quod de uirgine natus est; alterum uero, quod a morte suscitauit seipsum; aliud, quod carne suscepta de uirgine ascendit in celum, Rex et Dominus etiam in humano corpore factus angelorum. Supra diximus, quod postquam Christus Dei Filius animam nostram suscepit, adeo dilexit eam quod se ab illa deinceps minime separauit. Sicut enim carnem nostram, ita et animam nostram  in beata et gloriosa uirgine Maria suscepit; sed talem qualem habuit Adam ante peccatum, non qualem Adam peccando fecit. Quo nos docuit exemplo, ne animam nostram, quam adeo dilexit, ut moreretur pro ea, nec in mortis 365 angustia se separauit ab illa, infideli seruo, et crudeli inimico nostro qualibet occasione tradamus, qui eam nititur adulteram facere, et ancillam. Mors namque Filii Dei, et eius passio carnem quidem ab anima separauit; animam uero a uerbo id est, a Dei Filio, separare non potuit. Ad commendandam itaque erga hominem precipue dilectionis sue gratiam, ut homo possit esse quod Christus est, quod homo est Christus esse uoluit. Illum, fratres, qui nos tanta caritate sibi coniunxit, totis anime nostre uisceribus  diligamus; eumque humiliter atque suppliciter exoremus, ut qui se participem fecit nature nostre, participes nos faciat glorie sue; et qui iam semel de fonte baptismatis per eius gratiam et misericordiam sine peccato surreximus, eadem gratia et misericordia sua, in illa resurrectione secunda absque omni contagione peccati resurgamus, ipsumque uidere pariter et habere mereamur Iesum Christum, Creatorem et Redemptorem nostrum, qui unus Deus cum Patre et Spiritu sancto uiuit et regnat per omnia secula seculorum. Amen.



SERMO uI. DE ASCENSIONE DOMINI.

Hodierna die, dilectissimi, homo in Deo celos  ascendit et Deus in homine. Christus Dei et uirginis Filius, matrem, in qua cepit animam, et carnem corporaliter in terra 366 reliquit, et ascendens in celum petiit Patrem: qui licet in alio aliud esset, in altero exstitit idem. Aliud quidem in natura diuinitatis, non aliud tamen in persona assumpte humanitatis. Forma utique Dei forma hominis induta est, quod salubriter creditur, et qui erat cum Patre, Patrem petiit in homine. Sed alter ab altero eleuatur, et susceptus a nube in Patris dextera collocatur. Hanc uenerabilem ascensionem suam prius quidem per semetipsum, et postea Magdalena nuntiante Maria, Christus predixit apostolis: qui eum ascendentem in celum uidentes pariter et admirantes, loquentibus ad eos angelis, in fide et spe prime et  secunde resurrectionis confirmantur. Prima quidem resurrectio in capite nostro iam precessit, que uera fide creditur; secunda uero sequetur in membris, que certa spe exspectatur. Huius mire gaudio et dilectione mirande diuine et humane ascensionis magna sunt sacramenta, de quorum magnitudine nec homo, nec angelus de celo tantum dicere posset, quod ad comparationem magnitudinis eorum modicum non uideretur, et esset. Hoc inter cetera est magna deuotione mirandum, quod homo prius diabolo subditus per peccatum, non solum liber factus est a peccato, sed quodcunque ligat, ligatum est, et quodcunque soluit, noscitur absolutum. Homo minor angelo ante factus fuerat, sed gloria et honore postea coronatus, constitutus est  super omnia que Deus fecerat. Homo siquidem angelos, archangelos, thronos, dominationes, 367 principatus, potestates, uirtutes celorum, cherubim et seraphim sua magnitudine superat, et eis imperat, et ei obediunt uoluntate. Homo preterea, in Dei Filio collocatus in celo, in sede maiestatis diuine uenturus est ad iudicium, non in ea humilitate qua iniuste iudicatus est, sed in ea potestate qua iuste iudicaturus est. Quoddam precipuum uidetur fuisse diuine dispensationis mysterium, quod in eo quod minor est Patre Filius, equalis Filio esset homo; et ab initio hoc speciale priuilegium homini seruaretur, ut non solum hominum iudex fieret, sed etiam angelorum. In qua potestate iudicii cum homo iudex futurus singulariter dicitur, membra a capite minime  separantur. Deus Filius hominis, homo, est caput Ecclesie, et huius capitis membra apostoli precipue dicuntur, qui cum illo iudicabunt, quod Christus in Euangelio protestatur . Nec apostoli soli iudicabunt cum eo, sed qui apostolos uita et moribus imitantur. Hec potestas a Deo Patre data est Filio, et a Filio data est Petro, et in Petro data Ecclesie. Hanc Filius accepit in forma hominis, qua Patre minor est, non in forma Patris, qua Patri equalis est. Forma Patris, in qua Filius est Patri equalis, sicut nec minor esse potest, nec maior, sic nec minus potest habere quam habet, nec amplius. In ea utique forma nichil filio datur, in qua ipse omnia continet et habet. Potestatem autem,  de qua loquimur, accepit humanitas a diuinitate, sicut in Euangelio dicitur: Data est 368 Christo potestas iudicium facere, quia Filius hominis est . Potestatem quam Christus non habuit ex eo quod est Filius hominis, aliunde accepit. Unde? desuper utique, a Patre, a Filio, a Spiritu sancto. Inde Christo potestas data est, unde eius anima et caro beata facta est. A Christo Deo Christus homo beatus factus est, et ei ab illo potestas data est. Aliud quidem est Christus Deus, et aliud Christus homo, non tamen duo Christi, sed unus est Christus, Deus et homo. Potestate autem in humanitate suscepta, Christus homo in Christo Deo, et Christus Deus in homine Christo ligat, soluit et iudicat. Adeo enim sunt unita in Dei Filio, et  diuinitas humanitati, et humanitas diuinitati; quod licet non sint unum, una tamen est persona utriusque, unum opus, unum uelle, una potestas, una ueritas, una misericordia, una censura iustitie: Patris, et Filii, et Spiritus sancti est ubique una et communis operatio, et totius Trinitatis dispositione ad formam hominis, quam solus Filius suscepit, specialiter iudicium pertinet. Quod ipse in Euangelio asserit, dicens: Pater non iudicat quemquam, sed iudicium omne dedit Filio . Quod alibi dicitur: Ego non iudico quemquam , ad hoc respicit quod dixerat Iudeis: uos secundum carnem iudicatis , id est carnaliter: Ego autem, carnaliter, scilicet iniuste, quemquam non iudico, sicut uos facitis. Siue, non iudico quemquam,  secundum carnem tantum, sicut uos iudicatis: sed etiam secundum cordis intentionem. uel, Ego non iudico quemquam, non dixit, non iudicabo; sed 369 illa hora, qua ista dicebat, neminem iudicabat. ueraciter iudicandus, et iudicaturus in hunc mundum uenit, et sacra testificante Scriptura, iterum iudex uenturus asseritur. Ubi eum iterum uenturum iudicem sacra Scriptura testatur, eum exstitisse iam iudicem manifeste monstratur. Quod utique iterum faciendum est, hoc altera uice fuisse factum minime dubitatur. Nos quidem miseros bonus factor et pius Redemptor respexit intuitu misericordie, sed contra diabolum egit censura iustitie. Nam ubi pro nobis ad mortem iudicabatur iniuste, quid aliud faciebat, quam nos uero iudicio ab eterna morte liberabat?  Ubi uero ligabatur, quod aliud agebat opus, quam iusto iudicio uincula peccatorum nostrorum soluebat? Iudicat etiam in hoc seculo suos Christus, cum eos aut martyrio, aut exsilio, siue falsorum persecutione fratrum examinat. Unde apostolus Paulus dicit: Cum iudicamur, a Domino corripimur, ut non cum hoc mundo damnemur . Christus ipse quod iudex uenerat testificabatur, quando dicebat: Ego sicut audio iudico, et iudicium meum uerum est . Et iterum: In iudicium ego in hunc mundum ueni . Et alibi: Princeps huius mundi iudicatus est . Ego sicut audio, scilicet a Patre meo in assumpta carne, sic iudico, et iudicium meum uerum  est. Ac si diceret: non potest uerum non esse iudicium meum, quia Pater, qui mihi iudicandi tribuit potestatem, uerax est, et ego qui iudico, ueritas sum. In iudicium in hunc mundum se uenisse testatur, ut iudicaret, non solum 370 ut iudicaretur. Unde subditur: Ut qui non uident, uideant, et qui uidem, ceci fiant . Qui Christo ueniente non uidebant; qui se non uidere, scilicet non iustos esse estimabant, sed peccatores confitebantur, illuminati sunt, quia lumen uite perceperunt. Et qui uidebant, uidelicet Scribe et Pharisei; qui se solos uidere, id est, iustos esse credebant, et ceteros tanquam cecos aspernabantur, ceci facti sunt, quia lumen ueritatis, quam habuerunt presentem, perdiderunt. Hoc itaque Christi iudicio actum est,  et etiam quotidie agitur, quod illuminantur humiles peccatores, et iusti superbi excecantur. Istam discretionem, quam inter bona et mala opera hominum tenuit Christus et tenet, iudicium appellauit. Alibi dictum est: Non misit Deus Filium suum in mundum ut iudicet mundum, sed ut saluetur mundus per ipsum . Hoc utique uerum omnino creditur; non enim potest uerum non esse quod ueritas loquitur. uere Filius Dei non est in mundum missus a Patre ut mundum iudicaret, qui ad hoc in mundum uenit, ut mundus per ipsum saluaretur, si mundus uoluisset. Sed quod uoluit Christus, noluit mundus. Si uoluisset mundus quod uoluit Christus, in Euangelio ipse non diceret: Hierusalem, quoties uolui congregare filios tuos, quemadmodum  gallina congregat pullos suos sub alas, et noluisti?  Si quod uoluit Christus mundus uoluisset, credere utique et saluari potuisset. Non enim credere potuit, quia noluit quod Christus uoluit. Et quia sua sponte, non Christi 371 uoluntate infidelis factus est, eum iudicatum non dubitamus, cum Christus dicat: Qui non credit, iam iudicatus est . Hoc in loco mundi nomine populus Iudeorum intelligitur, quibus ipse specialiter locutus est, ad quos precipue missus est. Mundus itaque et princeps mundi huius . Christo testimonium perhibente, iudicatus est. Ubi principem huius mundi diabolum iudicatum asserit, se profecto iudicasse diabolum  ostendit cum a nullo nisi ab ipso, et per ipsum possit diabolus iudicari. A Christo igitur diabolus iudicatus est, cum eos quos infidelitatis uinculis alligauerat, Christi predicatione conuersos amitteret, et seipsum plangeret eiectum foras de cordibus hominum, et nullum posset tenere, qui crederet. Etiam in cruce positus circa duos illos latrones crucifixos, inter quos et ipse crucifixus fuerat, iura iustitie exercebat, ubi illorum alterum iudicauit ad gloriam, alterum uero deputauit ad penam. Sua uoluntate stans fixus in cruce uerus imperator ille de hoste superbo triumphabat. Iam diuina potestate iustus Iudex iudicabat; iam agnos ab hedis separabat, et quid in alio iudicio sit facturus significabat, Ratione pariter et auctoritate docetur, quod  iudex iam uenerit, et iudex uenturus exspectatur. Maiestatem diuinam, quam unam eamdemque equaliter habet cum Patre et Spiritu sancto, Filius humiliauit, ubi formam serui suscepit; in qua Dominus omnium factus est hominum seruus, et seruiuit hominibus usque ad mortem. 372 Hanc quidem suscitauit, quam secundo assumpsit, in ea nouissimum illud et formidandum ualde iudicium facturus, ad quod omnia elementa, et etiam uirtutes celorum commouebuntur . Forma diuinitatis, que una est Patris et Filii et Spiritus sancti, nec mundo apparuit, nec apparebit in iudicio; sed forma hominis cum claritate multa, et magna potestate uidebitur, que in Dei Filio, et Dei Filius in ea iudicabit. Et hoc quidem iusta et rationabili  ordinatione constat esse dispositum, ut Deus in ea forma, in qua iudicatus est a mundo, iudicet mundum. Quam quia mundus uidit humilem, et superbus contempsit, uidebit sublimem et timebit, et que fuit in cruce exaltata ad penam, et in ascensione exaltata ad gloriam, et in iudicio exaltabitur. et humiliabuntur superbi. Et tunc maxime complebitur quod dicitur: Qui se exaltat humiliabitur, et qui se humiliat exaltabitur . Nostri Saluatoris aduentus quia Dei est et hominis, uehementer diligendus est et quia iudicati, et iudicaturi est, non mediocriter metuendus, et nos itaque Dei et hominis aduentum cum dilectione timeamus et cum timore diligamus, quatenus ipsum qui secum hodie naturam nostram eleuauit in celum, leti iudicem uidere  et habere ualeamus Dominum nostrum Iesum Christum, qui una eademque gloria et maiestate, cum Patre, et Spiritu sancto, uiuit et regnat Deus, per omnia secula seculorum. Amen.



373 SERMO uII. DE PURIFICATIONE SANCTAE MARIAE.

Solemnitas hec, que ad honorem Dei et eius sanctissime matris hodie celebratur, maioribus festiuitatibus anni iure creditur non minor esse; quod ratione et ueritate monstrabitur. Donabit Deus homo et mater uirgo, ut quod ad laudem et gloriam utriusque promissum est, utriusque reddatur auxilio. Eadem quippe deuotione qua dies Natiuitatis Domini et Epiphanie a Christiana religione noscitur celebrata, debet et ista celebrari. Nam sicut illa est  sua precipue, et matris ipsius; sic et ista est sua specialiter et matris illius. Est quidem illius diei solemnitas magna, qua Christus de uirgine matre natus est, et qua est a Ioanne baptizatus; et ista equaliter magna, qua ab ipsa eadem uirgine, et a iusto Simeone est Deo Patri in templo oblatus. Deus Pater ante tempora ex se genitum Filium, ut homo fieret in ea, contulit uirgini matri; mater uirgo eumdem ipsum ex se in tempore natum, hodierna die hominem obtulit Deo Patri. Manet itaque et Deo Patri et uirgini matri mirandus filius. ualde namque mirandum est, quod excepta hominum communi creatione, Deus habet Filium hominem, et femina filium Deum. Hoc utique in Christo factum constat,  qui est Deus et homo, et uterque unus, 374 et filius utriusque. Hic unicus filius unico Patri ab unica matre oblatus est, unus uni; imo in uno omnes fideles sunt oblati. Hanc diem uenerabilem, diem esse purgationis Marie secundum legem Euangelium testatur. Merito mater legem seruauit, cuius Filius et legem dederat, et uenerat ut in se legem adimpleret, quam aliis dederat ante. Illa tamen pudica puella, nec in aliquo, nec de aliquo habuit, unde tunc purgaretur. Sancta etenim uirgo fuit et in conceptione, et in natiuitate prolis, et idcirco puer natus ex ea uuluam eius non aperuit, licet per illam illius uteri portam nasceretur. Porta uentris eius uirginis exstitit uulua eius de qua Ezechiel propheta sic loquitur: Est porta in domo Domini  clausa, et non aperietur . Domus Domini est bona Maria, quia ipse fundauit eam, et homo factus est in ea . Porta huius domus, ut dictum est superius, fuit uulua in uirginis utero, per quam clausam quidem egressus est in una persona Deus et homo. Cuius beatissima mater, licet non ignoraret quis esset quem genuisset; cui uidelicet non erat lex posita, sed subiecta in templo tamen filium obtulit, iuxta legis mandatum. Exspectauit quidem diem purgationis, et occultauit filii deitatem. Nam si Christi incarnatio fuisset nota diabolo, nec Christus pro nobis moreretur, nec fieret nostra redemptio. Nata prole agnum, par turturum, aut duos pullos columbarum offerri pro ea fuerat legis preceptum . Quod si  forte 375 alicui agnus deesset, alterum horum uel utrumque, par uidelicet turturum, aut duos pullos columbarum, Domino in filii oblationem offerret . In utroque Testamento, et in lege, et in Euangelio mentis et corporis parilitatem Dominus exigit. Parilitas illa hec est, que a Domino exigitur, ut bonum quod a nobis foris ostenditur, prius concipiatur in mente. Non enim cum difficultate bonum opus fieri debet, sed cum hilaritate; nec inde affectare debemus laudem hominum, sed exspectare a Domino retributionem. Hoc modo fit hostia grata Deo, gratumque sibi Deum facit, qui sic pauperi porrigit manum. Turtur auis casta est, que numerosa coniugia respuens, blanditias non curat aliorum, uno solo coniuge contenta. Per hanc  Ecclesia catholica signatur, que uni uiro sponso Christo solummodo desponsata, nec muneribus corrumpitur, et quasi numerosa coniugia respuens, hereticorum uitat consortia. Duo pulli columbarum, iuxta legis decretum, in holocaustum offeruntur. Quod duo sunt, commendat caritatem; quod pulli, innocentiam signat; quod columbarum dicuntur, indicat unitatem. Merito duobus caritas commendatur, quoniam in ea duo continentur precepta, quibus Deus et proximus diligitur. In pullis, id est in paruulis, recte signatur innocentia, a quibus non propria uindicatur, sed condonatur iniuria. In columba non incongrue Ecclesie unitas figuratur, 376 sicut Dominus dicit: Una est columba mea .  Columba preterea cohabitantium secum unitatem non deserit, sed fideliter seruat; et si causa expostulet, fortiter dimicat. Tunc fidelis quisque columba erit, si pia longanimitate, usque in finem in Ecclesie catholice manserit unitate, et si legitime pro fidei defensione certauerit. Et ecce homo erat in Hierusalem, nomine Simeon; et homo iste iustus et timoratus, exspectans consolationem Isrel . Ecce, desiderantis signat affectum, quia Simeonis animo Christum uidere cupienti nil satis festinabat. Et erat homo, nomine Simeon, in Hierusalem, id est in pacis uisione. In qua uisione pacis, sicut omnis in quo manet Spiritus sanctus, indubitanter esse creditur, ita omnis qui Spiritum sanctum non habet, longe fieri ab illa minime dubitatur. Unde tot et  tanta bona, que in presenti Euangelio memorantur, seni Simeoni collata fuerunt; si quis desideraret nosse, ex eius nominis interpretatione discat. Simeon enim audiuit tristitiam interpretatur, et tristitia significat penitentiam. Simeon, in quo omnes penitentes figurantur, per penitentiam desiit esse peccator, et factus est iustus ex peccatore. Qui non solum de se, sed etiam de proximis suis sollicitus, orabat pro illis assidue. Orabat pro illis et pro illis timebat. Siebat enim quod ita pro proximis sicut pro seipso erat agendum; et quod sibi et proximis fuerat premium exspectandum. Timoratus igitur ex preteritorum memoria peccatorum, et ex legis obseruatione, et 377 ex fidei operatione, atque pia compassione proximorum iustus, iuste perhibetur  in eo esse Spiritus sanctus. Et responsum acceperat a Spiritu sancto non uisurum se mortem, nisi prius uideret Christum Domini . Sicut nescimus ubi et quando acceperit, ita quod acceperit, et a quo et quomodo acceperit certi sumus. Nam fide et dilectione, multiplici prece, assidua oratione, et bonorum assertione operum hoc responsum meruit a Spiritu sancto, et obtinuit promissum. Hoc ipsum spiritualiter unaqueque fidelis anima a Spiritu sancto percipit, sed uidelicet non uisurum mortem, nisi prius uideat Saluatorem. uidit Simeon corporali intuitu Christum in carne, et corporaliter habuit presentem. Et nos obtutibus mentis et fidei illum in suis sacramentis uidemus manentem in nobis, et operantem. Nam, nisi quisque ante mortem  corporis spirituali gratia cerneret et haberet Deum, morte damnaretur eterna. uidit Simeon oculis corporis Christum hominem, et corde et corpore Dei in homine adorauit maiestatem. Et nos quidem in baptismate oculis carnis aquam uidemus, et in aqua Christum ipsum oculis anime presentem cernimus, et in ipso totam Trinitatem. Sicut enim tota Trinitas adfuit in baptismate Christi, sic tota Trinitas firmiter adesse creditur et in baptismate Christiani, in quo non solum cernimus Christum, sed ipsum induimus. Et uenit in Spiritu in templum . Si queritur, in quo spiritu Simeon iustus in templum uenerit, utique in Spiritu sancto, qui secundum euangelicam ueritatem 378 in eo erat. uere  Spiritus sanctus, quo ductus est iehsu in desertum, in Simeone erat; et Simeon in eius uirtute uenit in templum. Et cum inducerent puerum Iesum parentes eius, ut facerent secundum consuetudinem legis pro eo, et ipse accepit eum in ulnas suas . Et hoc siquidem iusta Domini dispositione factum contigit ut cuius diuinitati longo tempore iustus iste cordis deuotione seruierat, nunc tandem quasi in ultimo positus, et eius corpori corporis deseruiret officio, et sic piam uitam digna morte finiret. Et benedixit Deum . Benedixit Deum, ei scilicet gratias agens, benedici ab eo meruit. Benedicere Deum, est optare a Deo benedici, et ei gratias agere. Sciebat beatus senex per Spiritum sanctum, quo erat ipse repletus, per Christi incarnationem,  et originale peccatum esse sibi dimissum, et quem per se contraxerat reatum. Unde exsultabat interius, et exterius gaudebat, dicens: Nunc dimittis seruum tuum, Domine, secundum uerbum tuum in pace . Se seruum dicit et Christum Dominum uocat, seruum utique illius, et dimissum, secundum quod ei ille promiserat. Propheta sanctus missus creditur et dimissus. Quo missus? unde dimissus? dimissus a tribulatione seculi, a prima transgressione, a propria offensione, et in pacem missus. Nemo enim pacem, quam Simeon habuit, habere potest, nisi ab hoc seculo alienus fiat, et a peccatorum pondere fuerit absolutus. Quia uiderunt oculi mei Salutare tuum . Quem corporis oculis uidebat hominem, corde credebat et uoce confitebatur  mundi 379 Saluatorem. Huius itaque uenerabilis senis cordis intentio ad suam ipsius iustitiam pertinebat, et eius oris confessio ad proximorum salutem. Quod parasti ante faciem omnium populorum . Hoc salutare Dei paratum, id est, ad salutem omnibus propositum, omnes populi, nec corporeis, nec spiritualibus oculis uiderunt. Sed ideo ante faciem omnium populorum paratum dicitur, quia ex omnibus populis crediderunt in Christum, et credentes eum oculis conspexerunt. Lumen ad reuelationem gentium . Hoc enim lumine, gentes que deos colentes alienos se a facie Creatoris absconderant, reuelate sunt; hoc lumine que perdite fuerant, sunt inuente. Hoc etiam lumine illuminate sunt, quia hoc lumine, lumen  fidei perceperunt. Christus lumen est; qui non solum gentes illuminat, sed lumen omnium qui illuminantur, siue in anima interius, siue exterius in corpore. De hoc lumine dicit Propheta: Accedite ad eum, et illuminamini, et facies uestre non confundentur . Que enim fiunt in tenebris, mala sunt, et digna confusione. Unde Dominus in Euangelio dicit: Omnis qui male agit, odit lucem, et non uenit ad lucem, ne eius mala opera manifestentur . Lumen paratum ad reuelationem gentium, paratum est et ad gloriam plebis Iudeorum . Plebs ista ualde illuminata est, et specialiter sua est, quia pre ceteris nationibus electa est. De plebe ista patriarchas, et prophetas, apostolos  sanctos elegit, et de illis qui in plebe ista erant, custodes pecorum, rectores populorum, et dominos 380 fecit. Legem, promissiones, multum per omnem modum, quod apostolus Paulus testatur, huic populo dedit. Preter cetera et super omnia que eis dederat, de ipsis elegit matrem, et de eorum carne carnem assumpsit. Caro siquidem omnium hominum una est, et de uno limo facta. Sed magis in plebe Isrelitica Christus carnem accipere uoluit ad maiorem eorum gloriam, quam in alia gente. In hac igitur carne eius honorabilis Mater uirgo eum concepit, et peperit, et causa salutis, et humilitatis exemplo obtulit in templo hostiam uiuam et uiuificantem in odorem suauitatis. uere bona Maria peperit Christum, et in Christo peperit Christianos.  Est itaque mater Christi, mater Christianorum. Si mater Christi, Christianorum mater est, patet profecto, quia fratres sunt Christus et Christiani. Nec solum Christus Christianorum frater est, sed pater omnium hominum et precipue Christianorum. Et nos quidem Christiani sumus: et uoluntate, malitia et multiplici malignitate a tanta fraternitate facti degeneres, tanti Patris nos indignos fecimus hereditate. Unde ad matrem ipsius, et per ipsam ad ipsum recurramus, qui pia et misericordi dispensatione matrem suam nostram esse uoluit, ut nobis in nostra necessitate ferret auxilium. Et quoniam Redemptorem nostrum paratissimum ad ignoscendum nouimus, et eius gloriosam matrem habemus, si uolumus, in adiutorium, non est nobis iacendum  in peccatis, sed citius resurgendum. Et quia nostris meritis 381 hoc minus, imo, nichil penitus agere possumus, aliunde queramus consilium. Solummodo et misericordia Redemptoris, et eius matris auxilio, nobis restat agendum. Et ideo, fratres, nos miseros et infelices humiliter confiteamur, et cum timore pariter et dilectione oremus bonam Domini matrem Mariam piam uirginem, ut nobis peccatoribus non indignetur, quam nunquam, ut dignum est, honorauimus, sed multis iniuriis prouocauimus ad iram. Non sit memor iniuriarum, sed quo nos genuit amore uincatur, et matris pietate circa nos hereat, quasi iam pro peccatis deputatos ad penam. Suscipiat causam nostram piissima mater, et negotium nostrum agat, nobisque auxilietur, ut nos a morte  peccatorum eius auxilio suscitatos inducat cum lumine fidei et sapientie in templum glorie celestis, et offerat filio suo; ad pedes eius nos ponat, et in Hierusalem, que pacis est uisio, cum iusto Simeone suis piis precibus faciat permanere; quod ipse Filius Dei, et filius uirginis iehsu Christus Dominus noster nobis donare dignetur, qui unus Deus, una et equali gloria et maiestate cum Patre suo et Spiritu sancto uiuit et regnat per omnia secula seculorum. Amen.



382 SERMO uIII. IN OMNI FESTIuITATE B. MARIAE MATRIS DOMINI.

Diem istum, fratres, merito celebramus festiuum, quem ad honorem gloriose matris Domini beatissime  et incomparabilis uirginis Marie nouimus consecratum. Hec est enim que sola uirgo concepit, uirgo peperit, et post partum uirgo mente et corpore inuiolata permansit. Sicut radius ex stella procedit, sic Dei Filius processit ex Maria. Nec stella radio prodeunte corrumpitur, nec beata mater filio nascente uiolatur. Sane huius uirginis partus deificus ei quidem fecunditatem attulit, et saluam fecit eius uirginitatem. Et sicut uoluit ut ueraciter in ea fieret una persona ipse Deus et homo, ita uoluit ut ipsa fieret una persona mater et uirgo. Hunc itaque partum beatum dicamus, imo beatissimum certa fide credamus, quem singularis et honorabilis Regina celorum uirgo Maria mundo protulit, non mundi meritis, sed Dei gratia. uerum Dei Filium, uerum hominem  hec uirgo ineffabilis ineffabiliter concepit et peperit, in sua conceptione et partu satis amplius sanctitatis et incorruptionis percipiens, quam ante susceperit. Unde Dei Filio hec sancta uirgo tantum placuerit, si queratur; dilectione uidelicet et humilitate, qua prima Domino uirginitatem deuouit. Ipsa enim Dei sapientia dicit: Ego diligentes me diligo . uere dilexit Dei sapientia 383 Mariam, et Maria dilexit, et multum dilexit Dei sapientiam, Deum scilicet Dei Patris Filium. Dilexit quidem alter alterum, sed Deus amplius dilexit, qui amplius diligere et nouit et potuit. Dilexit utique eam super beatam societatem apostolorum, angelos et archangelos, et super omnes uirtutes et potestates celorum. Ad hanc beatissimam uirginem Deus  Pater ex se genitum Filium misit, ut ipse Dei Filius, uirginis etiam filius fieret et sponsus. Hoc Pater disposuit caritate, Filius uoluntate compleuit, Spiritus sanctus parauit thalamum et ornauit, id est ab omni corruptione peccati mundauit uirginis uterum, et multiplici sanctitate repleuit. Ibi tanquam in aula regia Deus qui omnia ante creauerat, seipsum creauit in Maria. Nemo miretur quod sponsum Marie eius filium diximus. Nam Pater et sponsus huius uirginis, est filius eius. Pater plane, quia ab ipso creata est; filius, quia natus ex ea; sponsus, quia ei caritate coniuncta. Mirum coniugium, sed fide et pietate mirandum; ubi uirgo mater exstitit, uirginitas uxor, maritus Spiritus sanctus, per aurem conceptio, conceptionis interpres angelus, semen  Christus, proles uirginis Filius Dei. In hac utique sacrosancta coniunctione non caro carnem carnaliter tetigit, sed Deus Pater sapientiam suam uisceribus uirginis infudit; que et in uirgine Matre carnem assumpsit, et suam beatissimam matrem incorruptam seruauit, et per uirgineum corpus egrediens uerbum, quod Maria uerbo concepit angelico, uerus Deus in uero homine apparuit. Assumpsit uere in uera uirgine uerus Dei 384 Filius Christus Dominus totum hominem, animam scilicet et carnem. In hac carne natus est homo pro homine. Hac in carne hominem in cruce redemit. Hac in carne Christum homo peremit. Homo quidem et in anima et in corpore redemptus est,  sed hec caro Domini fuit pretium sue redemptionis. Carnem istam in specie panis discipulis suis in cena, quam ante passionem suam cum eis nouissimam fecit, manducandam donauit. Unde illis asseruit dicens: Hoc est corpus meum . Et quia de suo proprie proprio corpore diceret, subiunxit, Qui pro uobis tradetur . Nemo hesitet super hoc, quod Christus carne sua discipulos cibauerit suos, cum cibus iste animarum sit potius intelligendus quam corporum. Nam si caro Christi animarum tantum cibus non esset, post cibos corporum Christus eam discipulis nequaquam dedisset. Morte sue carnis redemit suos; suorum etiam animas eadem carne spiritualiter pauit. Fecit enim Deus quod uoluit, et quod uoluit facere potuit. Alioquin  Deus omnipotens non esset, si aliquid uellet facere quod minime posset. Qua autem ratione hoc Deus fecerit, non est opus disputatione, sed fides adhibeatur et sufficit. Fide etenim hec opera Dei noscuntur, non sophistica contentione. Hanc suam ueraciter carnem ipse suscitauit a mortuis tertia die omnipotentia diuinitatis, istam uidentibus apostolis eleuauit in celum, in hac ad iudicium ueniet cum potestate magna et maiestate, Deum in hac carne uidebunt impii, non in ea humilitate 385 qua pro ipsis et ab ipsis iniuste iudicatus est, sed in ea sublimitate qua pro suis eos sceleribus iuste iudicaturus est. uidebunt, inquam, illum quos ipse dilexit, et quem ipsi oderunt, suum uidelicet Redemptorem, et ante sui Redemptoris conspectum peribunt. Iusti autem,  super id quod dici uel cogitari potest, ab auditione bona letabuntur, et exsultabunt. Audient enim ipsum Dei Filium uocantem eos, et dicentem: uenite, benedicti Patris mei, percipite regnum, quod uobis paratum est ab origine mundi . Illo utique die homines qui in hoc seculo humiles sunt et obedientes, patriam illam celestem et supernam, duce suo capite Christo, cum honore magno et exsultatione intrabunt; unde superbi et inobedientes angeli cum uerecundia magna et confusione ceciderunt. Ibi uidebunt homines Deum facie ad faciem, sicuti est, et donabitur eis uita, salus et gloria sempiterna, que Deus est. Beata autem Maria mater uirgo, et sponsa intacta, ibi piissima apud piissimum filium suum obtinebit ut nemo illorum pereat, pro  quibus uel semel orauerit. Nec mirum, quia uniuersum suis precibus mundum saluare potest, si ipsa uoluerit. Et ipsa quidem pro uniuerso mundo paratissima esset ad precandum, totusque mundus saluaretur, si precibus eius se faceret dignum. Hec ueracissime apud omnipotentem Filium, ut diximus, orando potest quidquid desiderat, sed pro illis, qui semper peccare desiderant, nullatenus orat. Nam qui huiusmodi sunt, Deo placere ulla ratione non possunt. 386 Pro talibus nullus sanctorum supplicare presumit, nec eis eleemosyne ad conquirendam uitam eternam, nec sacrificia prosunt. Unde princeps Christiane doctrine, Paulus apostolus dicit: Post acceptam notitiam ueritatis uoluntarie peccantibus  nobis iam non relinquitur hostia pro peccatis ; ac si diceret: Nullus baptizatus post peccatum Deum sibi reconciliare potuerit, quandiu in peccati uoluntate permanserit. Ceteri siquidem sancti Dominum Deum orant, et orando impetrant, sed honorabilis uirgo Maria si illum ex eo quod Deus et Dominus est, exorare merito creditur, ex eo tamen quod homo est, et natus ex ea, quasi quodam matris imperio apud ipsum impetrare quidquid uoluerit pia fide non dubitatur. Nam si quilibet sanctus apud iustum iudicem Deum obtinet quidquid sibi iure debetur, hec que est mater iudicis et omnium sanctorum domina, iure matris nunquam fraudabitur. Hoc est enim materni iuris apud filios dignitate sublimes, ut si eos matres eorum sepius rogent, quia domini  sunt, eis etiam aliquando quasi imperent, quia filii sunt. Bonum utique nature, quod Deus hominibus dedit, nunquam sibi, qui est summum bonum, et a quo bona cuncta procedunt, negabit. Et quod hec beatissima uirgo Mater Domini fecisse legitur in terris, immerito facere dubitaretur et in celis. Nam uino deficiente nuptiarum in Cana Galilee, dixit Mater Iesu ad Iesum, uirgo uidelicet Maria ad filium: uinum non habent, ac si ei ipsa preciperet, ut ipse faceret quod qui non habebant uinum, haberent. 387 Hoc bona mater pietate quidem precepit, quod bonus filius pia obedientia compleuit. Nihil in huius uirginis laudibus hesitemus; honorat siquidem filium qui laudat matrem, sine cuius laude Deo placere impossibile est, et cum laude eius ei displicere  nemo potest. Hanc igitur sanctissimam et admirabilem uirginem laudemus, quia uirginis filio placere sine matris uirginis laude non possumus. Diligamus eam sicut carissimam Domini Matrem, quam ipse diligit ut propriam carnem. Cuius etiam laudabilem uirginitatem adeo approbare et honorare disposuit ut quosdam magis de suo ortu quam de eius uirginitatis integritate dubitare uoluerit. Hec est dulcissima mater uirgo Maria, que mortis peperit mortem, uitam hominis, diaboli confusionem, absolutionem peccatorum, omnium iustorum beatitudinem. Res mira, sed cum gaudio et fide miranda! Homo qui est ex hac uirgine natus, non solum hominum Rex est, sed angelorum et omnium celestium uirtutum Creator et Dominus. Hec est cui angeli  seruiunt, archangeli famulantur; omnis etiam militia celestis exercitus hanc uirginem laudat et ueneratur. Hec sola post Deum super omnes creaturas obtinet principatum. O quam uenerabilis, quam sublimis hec beatissima mater, cuius filius, quamuis omnipotens Deus sit, ei tamen nichil unquam negare potuerit! Hec uirgo tam sancta, tam gloriosa, tam honorata, a Deo tam sublimata, ita est humilis, ita compatiens, ita misericors et pia, quod propter animam peccatricem, et iam penis deputatam 388 eternis, seueritati districti iudicis se opposuerit. Christianus etenim quidam, Theophilus nomine, sicut ueraciter legitur, suis infortuniis adeo desperatus fuerat, et seductus a quodam Iudeo, quod  Christum Dominum et eius sanctissimam Matrem negauerat, Christiane fidei renuntians, quam susceperat in baptismo, et ipsum diabolum adorans, huius detestabilis operationis ei fecerat chartam proprio annulo sigillatam. Postea uero diuine pietatis miseratione compunctus, ad misericordissimam Domini Matrem Mariam piissimam uirginem consilium et auxilium petiturus se conuertit, secum merito reputans quod nullus sanctorum, nec angelus, nec quelibet celica uirtus tantum poterat apud Deum quantum mater eius. Hoc etiam mente pertractans, quod filius matris iniuriam grauius ulciscitur quam suam, et nulla ratione inultam dimitteret, nisi prius ipsa pro suo iniuriatore rogaret. Gloriose itaque uirgini Matri misericordie amaritudinem peccati  amare lacrymans confitetur, pectus uerberibus urget, gemitibus supplicat continuis, eam deprecatur assidue, sed cordis potius intentione quam uerbis. Mater autem pietatis diligenter audiamus quid fecerit. Consolatur utique peccatorem, et quasi suum quodam compassionis affectu faciens peccatum, causam peccatoris suscipit, pro eo peroratura ad iudicem. Perorat misericors mater pro misero ad misericordem filium, misericordia a miseria liberat miserum. Lacrymatur peccator iste, 389 ut diximus, sed amare. Mater pro peccatore filio supplicans accedit; filius respicit peccatorem; a peccatore peccatum discedit; ut decepti hominis chartam reddat, diabolo deceptori uirgo potenter imperat; inuitus et confusus criminator obedit; homo per  manum uirginis chartam recipit absolutus, et ubertim lacrymas fundens pre gaudio, Deo et eius beatissime matri laudes non modicas et multiplices gratiarum actiones rependit. Hec est laudabilis, et uniuersalis imperatrix angelorum et hominum uirgo sanctissima, que licet a Creatore omnium creata sit, in ipsa Creator ipse factus est creatura. Filia quidem Dei, sed Dei simul et hominis Mater incorrupta. Hec post filium suum est precipuum refugium peccatoribus, quo post lapsum fugiant, consilium, ut peniteant, auxilium, ut conuertantur ne pereant. Nulla tam grauis est peccati uel criminis plaga, cuius non sit, si ipsa uoluerit, medicina. Confessionem et penitentiam in hominibus desiderat peccatorum, ut pro illis occasionem habeat deprecandi. Huic igitur excellentissime  ac piissime Matri Domini semper uirgini Marie humiliter supplicantes, quod male fecimus confiteri nulla occasione differamus, et per supplicabiles ipsius preces, nos et omnes actus nostros Domino commendemus, ut ad ipsum qui et peccantibus iuste irascitur, et penitentibus misericorditer indulget, peruenire mereamur, prestante eo qui pro nobis ex ea factus est homo Christus Dominus noster, qui cum 390 Patre et Spiritu sancto uiuit et regnat Deus per omnia secula seculorum. Amen.



SERMO IX. IN FESTIuITATE B. MARIAE MAGDALENAE.

Audiuimus, fratres, cum Euangelium legeretur,  quia quidam Phariseus rogauit Dominum ut manducaret cum illo . Cuius superbiam licet non ignoraret Dominus qui omnia nouit, Pharisei tamen domum ingressus est, et sic discubuit. Unde prudenter considerandum est quantum Deus caritatem diligat, qui nec speciem caritatis refutat. Phariseus namque ualde superbus erat, et idcirco caritatem habere non poterat. Dum igitur Dominum, ut secum manducaret, rogauit, non uirtutem quam non habebat, sed speciem caritatis exhibuit. Inter hec mulier que erat in ciuitate peccatrix, ut cognouit quod benignus iehsu accubuit in domo Pharisei, attulit alabastrum unguenti, stansque retro secus pedes Domini, cepit humiliter lacrymis rigare pedes eius, et capillis capitis sui tergere et  osculari. Ac deinde unguento quod attulerat, ungere non cessabat. Istam peccatricem feminam nulli dubium est Mariam fuisse Magdalenam, que prius quidem exstitit famosa peccatrix, sed postea facta est gloriosa predicatrix. Hec ut cognouit Saluatorem esse cum Phariseo, humilem uidelicet cum superbo, elegit magis de pietate Saluatoris confidere, quam austeritatem Pharisei formidare. Formidabat sexus fragilis Phariseum, hominem sine misericordia et nimis asperum, qui mulierem 391 aspernabatur, et alienam a salute credebat, et ab ea tangi penitus dedignabatur. Sed fons bonitatis et pietatis origo Deus humilis, qui humiles peccatores querebat, non ut damnaret, sed ut iustificaret, mulierem peccatricem non despexit, nec ei suos subtraxit pedes, sed  tradidit, et eius obsequium multum gratanter suscepit. Illa uero quando primum accessit ad Dominum, attentius audiamus quid fecerit. Retro secus pedes stetit, et flebat, quia, quamuis de misericordia Domini plurimum presumeret, accusatrix peccatorum conscientia eam uehementer urgebat. Hec itaque peccatrix dum dilectio dat ei spem, et memoria peccatorum suorum incutit timorem, dubitauit pene quid faceret, quoniam et ad Christum accedere propius recordatio criminum et timor eam retardabant, et ab illo abstinere diutius spes et dilectio prohibebant. Timore tandem bone spei concorditer sociato, ambo duces peccatricis mulieris fiunt, et eam pariter usque ad tenendos ipsos pedes multum benigni Saluatoris adducunt, ubi illam deuotione prosternentes  feliciter commendarunt. Beati tales duces, qui semper ducunt ad Christum! et beata peccatrix, que talem meruit habere ducatum! Spem atque timorem, dilectissimi, ita alterum alteri necessarium esse cognoscamus, quod unum sine altero nunquam nobis prodesse credamus. Timor utique sine spe, est desperatio; et spes sine timore, stulta presumptio. Ecce mulier peccatrix pedes tenet, quos tenere diu desiderauit; super ipsos lacrymas fundit. 392 Non ibi eam locutam fuisse legimus, sed lacrymatam; et tamen optime locutam credimus, sed lacrymis potius quam uerbis. ualde namque fructuosa est apud bonum Deum locutio lacrymarum. Dum mulier ore tenet silentium, lacryma agit negotium, et dum  lingua silebat, lacryma melius confitebatur, et decentius perorabat. Merito sancta peccatrix dum fleuit, tacuit, ne forte minus diceret quod nequiter egit. Satis sunt utique meliores lacrymarum preces, quam uerborum. Nam qui uerbis precatur interdum offendit; lacryma autem offendere minime nouit. uerba aliquando non proferunt totum negotium; lacryma semper totum mentis ostendit affectum. Et ideo mulier iam non utitur uerbis, per que multos deceperat, ac decipiendo multum peccauerat, ne per uerba minus illi credatur ad confitendum, quibus uti consueuerat ad peccandum. Multa enim hominis falsitas eum reddit etiam in ueritate suspectum. Unde maluit causam suam ante iudicem, quem nec cordis arcana latent, fletibus agere, et quod uoce deliquerat,  lacrymis confitendo delere. Certe Deus ipse fons misericordiarum peccatrici femine fontem contulerat lacrymarum, et fons per se deficiens non deficiebat, quia fons naturaliter indeficiens illum abundanter irrigabat. Capillis suis tersit pedes, quos lacrymis lauit. In quo nobis fortitudinis exemplum monstrauit. Dum enim humiliter flendo peccata et crimina nostra abluimus, multum necesse est ut mentis ratione, 393 quod est nostra fortitudo, non solum crimina, uerum etiam peccata deinceps uitemus. Lacryme itaque non uerbo, sed opere peccatorum predicant exstinctionem, et tersio capillorum, quia postmodum peccata uitare debemus, fortitudinis indicat actionem. Capilli licet superfluere capiti uideantur, in ipsis tamen aliquando hominis fortitudo figuratur.  Quod in Samsone illo fortissimo aperte monstratur, cuius maxima fortitudo in capillis fuisse refertur. Unde Saluator etiam discipulis suis loquitur, dicens: Capilli capitis uestri omnes numerati sunt . Non illos utique capillos esse numeratos, qui uel ferro attonderi et proiici solent, uel temporis etate defluere ac perire, dicit; sed uirtutes anime, et multitudinem sensuum, qui de principali mentis, quasi de capite apostolorum producebantur, capillos capitis appellauit. Isti profecto capilli in Nazareis erant, istis, ut ita dicam, funibus alienigenas alligabant. Pedes quos lacrymis lauerat, et capillis, ut diximus, terserat, osculatur. Osculum familiarissimum pacis est atque concordie signum. Ecce quantus est fortitudinis fructus et lacrymarum. Pacem  et concordiam firmat inter multum ream ancillam et iustissimum iudicem Deum. uere multum ream, sed multum gloriosam hanc feminam dicam. Non quidem inde gloriosa est, unde rea, quia multum rea, cum peccando Dominum contempsit; sed multum gloriosa, cum illum dilexit. Hec mulier, dum Domini pedes unguento quod secum detulerat, 394 unxit, odorifero medicamento sue bone actionis, quam per uniuersum mundum longe lateque dispersit, non sua tantum, uerum etiam multorum uulnera peccatorum mitigando sanauit, et quotidie sanare non desinit. Quis enim peccata Marie audiens poterit amplius ueniam non sperare, si perfecte penitere uoluerit? Impium est credere  ut ad penam deputetur eternam qui, uel postea quam peccauit, penitet et Domini mandata custodit. Hec, inquam, peccatrix a septem demoniis possessa legitur, id est uniuersitate uitiorum plena fuisse perhibetur. Sed cum ad misericordissimum Dominum compuncta corde reuertitur, imo ab ipso ad ipsum misericorditer trahitur, statim peccatorum et criminum sordibus purgatur, et que prius fuerat possessio demonum, gratia Spiritus sancti tota repletur. Ac sic ex miseranda peccatrice felix discipula facta, in omni uita sua deinceps Domino diligenter obsequitur. Inter obsequia, que sancta femina illi exhibuit, licet uniuerso sit mundo notissimum, irreligiosum credidi silentio preterire. Cum ipse Dominus et Saluator noster iehsu Christus cum  discipulis suis in domo Simonis cenaturus recumberet, hec ad illum mulier accessit, atque, prout bene consueuerat, unguentum detulit, et, quod ipsi apostoli minime presumpsissent, super caput ipsius illud cum magna deuotione effudit. O quam beata mulier, que humilis peccatrix antea cum timore Domini pedes unxit, postmodum non minus quam ipse Petrus, 395 sui Creatoris ardens dilectione, caput eius ungere meruit! Illum siquidem Petrus negat quem mulier predicat, et quia Deus est uniuersorum mystica unctione designat. Hec est, inquam, illa bona femina, que prima cum pure dilectionis studio ad monumentum uenit; hec est illa ueraciter, que ibi beatas lacrymas fleuit. Huic Christus surgens a mortuis primum apparuit; et  hec illum surrexisse apostolis prima nuntiauit. Hec est peccatoribus forma penitentie, spes uenie; que peccatorem etiam multis criminibus reum desperare non patitur, si tantum admissorum peniteat, et corde ad Dominum conuertatur. Hec preterea non ignorat humanam fragilitatem, pro qua diuinam pietatem incessanter exorat. Hanc specialiter, post Dominum et eius sanctissimam matrem, mirabilem et incomparabilem uirginem, lacrymis potius imploremus quam uerbis, ut que, Domino propitiante, suorum ueniam lacrymis obtinuit delictorum, sancta intercessione suum propitiatorem nobis peccatoribus propitium reddat, et, peccatorum remissione percepta, nos intra ianuam  recipiat paradisi, illiusque diuino conspectui sanctos et immaculatos exhibeat. Hec specialiter, ut diximus, a nobis est inuocanda; hec, ut nobis patrocinetur, humiliter et frequenter deprecanda. Nam quid sit magis necessarium peccatoribus experimento didicit, quomodo per se ruit humana fragilitas, quomodo 396 ex diuino auxilio resurgit, quidquid est intus, et quidquid extra cognouit. Hec diuini adhuc ignara mysterii, prius quidem peccando corruerat, sed de suo casu se erexit fortiorem quam si peccando minime cecidisset. Que enim uincula peccatorum non relaxaret fusa super pedes Saluatoris sanctarum inundatio lacrymarum? Cuius plagam criminis non sanaret illa cum tanta deuotione celebrata capitis unctio Redemptoris? O  quam pura, quam prouida exstitit huius penitentis intentio, cui licet pius Dominus quidquid deliquerat, dimisisset, quasi odisset, propriam deinceps persecuta est carnem, continuis castigans eam ieiuniis, et longa orationum et uigiliarum assiduitate fatigatam legi mentis ac rationis diligenter subiiciens. Non quia sancta caro spiritui repugnaret, sed sic agebat, ut de sua carne non quotidianam dico, sed assiduam hostiam laudis suo propitiatori offerret. O quam uenerabilis discipula ueritatis, que post perceptam a Domino Iesu Christo absolutionem omnium peccatorum, post eius resurrectionem et ascensionem in celos, et Sancti spiritus aduentum, declinans inuidiam Iudeorum, et patrie ultimum uale dicens, pro sui Conditoris amore suscepit gaudens  exsilium! Est itaque de propriis egressa finibus, Dominum Iesum Christum Deum uerum assidue predicans et eius resurrectionis testificans ueritatem. Mansit usque ad exitum uite, in hac ueritatis assertione perseuerans. Hec sancta mulier corrigendis 397 hominibus prebuit correctionis documentum, et correctis uirtutis exemplum. Huius oratio est medicina peccati, eius lingua pia ostiaria facta celi. Omni perfecte penitenti ianuam aperit, nullus ab ea peccator excluditur, nisi qui impenitens intrare noluerit. Huic igitur gloriose femine, fratres mei, animas et corpora nostra tota intentione ac uirtute commendemus, quatenus eius suffragiis et intercessionibus intra illam beatitudinis ianuam recipi ualeamus, et ad ipsum, ad quem iam  ipsa feliciter peruenit, et nos peruenire, eumque uidere et habere mereamur Dominum nostrum Iesum Christum, qui cum Patre et Spiritu sancto uiuit et regnat Deus per omnia secula seculorum. Amen.



SERMO X. DE LATRONE SALuATO IN CRUCE.

In passione nostri Saluatoris latro ille, qui in sinistris positus fuerat, et adulabatur Iudeis, et conuiciabatur Christo, malam uitam peiori morte finiuit, et recepit sicut meruerat. Et ideo diu loqui de eo inanis labor est, et mora inutilis. Loquimur igitur de alio, de quo loqui et materia fidelis est, et causa salubris. Hic uero in dextris positus, non quia crediderat Christo, patiebatur, sed credidit,  dum pateretur. Christum hominem crucifixum clauis in cruce, toto corpore tensum uidit aspectu corporeo, et in ipso spinarum uulnera, 398 sanguinem de membris radiantem, et sola signa afflictionis et mortis, sicut in homine mox morituro. Concepta autem et nata in eo fide, operante Spiritu sancto, angelicis oculis immortalem et diuinam in Christo contemplatur maiestatem, admiratur, adorat, laudat et confitetur. De cruce pro fide pugnat, socium increpat blasphemantem, et in eo Iudeorum, qui aderant, infidelitatem arguit, nec blanditur eis, nec eos ueretur. Mirabilis diuina potentia. Crux que ante ad supplicium gerebatur, iam suffragatur ad premium, et reus qui pro suo scelere damnabatur in cruce, de reatu suo antidotum, quo  sanatur, conficit, et de cruce operatur mysterium. Reatus in penitentiam, mortis interitus in eternam uitam commutatur. Ista quidem felix commutatio, nec est inferior illa que sequitur. Latro confessor ex latrone efficitur, et martyr ex confessore; et tormenta que prius in latrone ceperant, noua gratia coronam et premium martyris sortiuntur. Huic beato et mirando uiro nullum salutare defuit sacramentum. Nam quod per uicarios Christus uisibiliter agit in aliis Christianis, hoc inuisibiliter egit in illo per semetipsum. Per Christum itaque baptismum in cruce percepit, et cetera fidei sacramenta. Nisi enim a Christo baptizatus esset, et factus omnino perfectus Christianus, ei Christus  minime diceret: Hodie mecum eris in paradiso . Iam enim dixerat: Non intrabit in regnum celorum, nisi qui renatus fuerit ex aqua et Spiritu sancto . uir iste 399 beatus quam perfectus a Deo factus est, uideamus. Eo tempore uenit ad fidem quo Petrus fidem deseruit; et quam apostolus perdiderat, hanc die sequenti latro inuenit. Ad uocem ancille primus pastor Ecclesie illum se nosse negat, quem uoce publica latro predicat; et quem princeps apostolice electionis se etiam hominem nosse diffitetur, hunc Deum esse latro manifeste et pie confitetur. Tota illa beatorum apostolorum electio relicto Domino perturbatur et fugit; latro inter seuientes Iudeos manet intrepidus, Christum asserit innocentem, et se reum publice  dicere non erubescit, nec suum confiteri reatum. A Christo itaque ueniam postulat, precatur misericordiam, dicens: Memento mei, Domine, cum ueneris in regnum tuum . Christus ueniam postulanti compatitur, miseretur misericordiam deprecantis, et Deus crucifixus in homine crucifixo latroni sic loquitur: Hodie mecum eris in paradiso. Confirmationem utique, quam in die Pentecostes apostoli per Spiritum sanctum susceperunt, latro iste positus in cruce primus susceperat, qui nec Iudaicam perfidiam formidabat, et nomen Christi perfectus Christianus, pius confessor, et martyr gloriosus, non in occulto, sed palam portabat. Apostoli quidem a Christo uocati fuerant et  electi, et sepe priuatim et publice ab eo uite eterne uerba audierant, illum cecos illuminantem, leprosos mundantem, eiicientem demonia uiderant, et mortuos suscitantem. Multa preterea, que nemo alius facere 400 poterat, nisi solus Deus, in illo cognouerant. Illi etiam in eius nomine que ipse faciebat et ipsi faciebant. In passione uero illius quam eis ante predixerat, ita conturbantur quod et illum ignorant, et seipsos, quales in eius uirtute fuerant, obliuiscuntur. Latro sanctus nec fidem ante nouerat, nec dilexerat sanctitatem, quippe qui initium bone uite nunquam perceperat; in morte autem Christi fidei cognouit ueritatem, quam Petrus presente corporea diuinitate et ipsum edocente didicerat. Mira res! ubi fidem deposuit apostolus,  latro recepit. Iste si Christum antea cognouisset, credidisset utique, et in illo felici apostolorum conuentu non esset nouissimus, qui in regno exstitit primus, et nulli in fide secundus. Utraque autem, et primi electi in Christi passione negatio, et uenerabilis latronis in cruce confessio, ex medicine celestis uenit consilio. Permissus est cadere electus, ut unusquisque discat nulla perfectione de se presumere. Erectus est latro qui lapsus fuerat, ut nullus de sua imperfectione, si tantum peniteat, et digne confiteatur, ualeat desperare. Hunc Deus uirga iustitie castigat, et illum sustentat baculo misericordie. In isto iustis, ne incidant in elationem, timorem incutit, et in illo spem tribuit peccatoribus, ne ueniant in desperationem. Dicamus  aliquid et breuiter quod dici potest, et de Petro et de latrone ueraciter. Petrus a Christo uocatus est, et electus est; latro electus est, non uocatus. Petrus apostolus et martyr, latro confessor et martyr factus 401 est. In operibus bonis, in uirtutibus, in miraculis, in laboribus, in ligandi et soluendi potestate, Petrus latrone longe excelsior; Latro si non maior Petro in fide, non tamen exstitit minor. Uterque bonus ualde: sed latro est in his, que diximus, Petro inferior. Quicunque istorum minus potest apud Deum, ab illo obtinet quod rogat, quod petit, et quod desiderat. Nos autem et beatum Petrum precipuum apostolorum et principem, et illum gloriosum confessorem et martyrem, Dimam nomine, diligenter oremus, quatenus suis precibus et  meritis apud bonum Creatorem nostrum, et pium Redemptorem nobis obtineant, ut ipse in exitu uite nostre, animas nostras a diaboli potestate custodiat, et cum in suum regnum uenerit, in illam scilicet regiam et admirabilem claritatem qua uiuos et mortuos iudicaturus est, nostri meminisse dignetur, et unicuique nostrum dicere: Hodie mecum eris in paradiso, qui uiuit et regnat unus Deus cum Patre et Spiritu sancto per omnia secula seculorum. Amen.



402 SERMO XI. IN FESTIuITATE BEATI BENEDICTI.

Licet, dilectissimi fratres, aliorum sanctorum festiuitates celebrare pio debeamus amore, beatissimi Patris nostri Benedicti hec sancta solemnitas  a nobis, quasi ex debito, precipuum honorem exigit et deuotionem. Gloriosus etenim iste sanctus nostre secunde regenerationis inuentor pariter exstitit et scriptor. Monastica, inquam, religio, quam ipse instituit, secunda regeneratio iure nominatur et etiam pontificali confirmationi non immerito comparatur. Huius namque uite obseruatione et preterita peccata, sicut in baptismate, delentur, et contra futura, uelut in confirmatione, Christianus munitur. Hac beata uita, qui prius in seculari conuersatione peccando mortui fuerant, uiuificantur; et hac postea, dum correctione districta peccandi licentia moritur, optime munitur anima Christiana, cui solummodo facultas bene operandi relinquitur. Huius igitur  sanctissimi et honorabilis uiri diem festum debita ueneratione et speciali deuotione celebrantes, gaudeamus, de cuius beata et amica societate angelos et archangelos et omnes celorum ordines gaudere, et Dei Filium collaudare minime dubitamus. Ex gratia superne benedictionis Benedictus benedictum nomen accepit, sed uir sanctus gratie ingratus non exstitit. Nam cum 403 adhuc puer esset, opus quodlibet puerile contempsit; sed solummodo in pio pectore humilitatem, patientiam et innocentiam retinens, mundi relicta conuersatione, se totum Domino commendauit. Despectis itaque litterarum studiis, quibus a parentibus traditus fuerat, ne amor parentum, siue diuitie eorum uite melioris propositum immutarent, eos,  tanquam odisset, fugiens, dum Christi diuitias paupere uita lucrari desiderat, uanum et quasi impium reputat, quod multis aliis charum et pium uidetur. Sic Dei famulus inspiratione diuina repletur; eius adhuc tenera et delicata caro mentis constantia et uigore spiritus roboratur, et si uiolentia opus fuit, eam sibi inferre non distulit, ut crucifixus crucifixum Dominum sequeretur. Hunc Domini seruum sola nutrix sua, que eum tenere nutrierat, et quam ipse satis pie diligebat, secuta est, non quidem sanctitatis amore flagrans, sed ei etiam nolenti carnalis affectionis studio ministrare desiderans. Sed uir beatus Deo potius ministrare uolebat, non sibi ministrari ab homine. Erat tamen in utriusque pectore pietas; at diuersa ualde intentio, licet amica  uideretur, dum illa carni, ille spiritui seruire meditatur. Ibant ambo simul tanquam mater et filius, donec uentum est ad locum, qui Effide dicitur. Quo in loco a quodam paupere uiro, pro Christi amore, pauper Christi cum sua nutrice hospes suscipitur. Nutrix uero illius cum a uicinis mulieribus capisterium accepisset, quo modicum tritici, quod eis pro Dei amore collatum fuerat, purgare debuisset, uas ipsum super mensam non bene 404 collocatum cecidit, et ita confractum est ut in duas partes inueniretur diuisum. Que cum prestitum sibi capisterium fractum conspiceret, et gentem regionis illius tenacem, et importune quod suum est repetentem agnosceret, nec omnino haberet unde damnum reparare posset alienum, flere cepit, et domum  in qua hospitati fuerant, lacrymosis uocibus replere. Puer autem pius et sanctus, cum nutricem suam clamantem et flentem audiret pariter et uideret, illius anxietatem suam faciens compassionis affectu, duas fracti capisterii partes accepit, et cum lacrymis orationis sacrificium tota mentis deuotione Domino obtulit. Quod completa oratione ita sanum et integrum inuentum est, ac si minime fractum fuisset. Quod religiosa anima omnipotenti Deo gratias referens accepit, et nutricem suam sanctis et humilibus uerbis consolatus, ei capisterium reddidit. Que licet stupefacta miraculo fuisset, illam tamen capisterium sanum uehementer letificat, quod non mediocriter mestificauerat fractum. Rem itaque  gestam cum eiusdem loci incole, non quidem sine magna admiratione, agnouissent, super fores Ecclesie, que ibi in honore B. Petri edificata fuerat, uas ipsum suspenderunt, quatenus omnes agnoscerent, presentes scilicet et futuri, fidelis seruus Domini Benedictus a quanta perfectione ei ceperit famulari. Templum autem Spiritus sancti gratia repletum, laudes hominum et uituperationes eorum eodem animo suscipiens, 405 nutricem suam occulte deseruit, deserti loci secessum petens amicum religioni. Quo dum tenderet, cuidam monacho, Romano nomine, obuiauit; a quo diligenter inquisitus, pie uoluntatis secretum ei tandem sub nomine confessionis aperuit. Cuius deuotam Christo animam cum Romanus monachus cognouisset, non sicut inuidus  sanctitatis alterius derogator, sed pius conciliator simul et adiutor exstitit, et ei, cuius uirtutem iam mente conceperat, religionis habitum tradidit. Cultor autem Dei, et sui contemptor Benedictus, ad locum, qui Sublacus uocatur, perueniens, inter petrarum scissuras, in quemdam arctissimum specum se contulit, ubi desideria carnis mentis ratione mortificans, tribus annis nulli hominum notus, excepto Romano monacho, mansit. Romanus uero abbatis sui, Adeodati nomine, aspectibus, horis quibus poterat, se pie absentabat, et quem suo corpori subtrahebat panem Benedicto portabat. Ad predictum antrum, quod Dei famulus pro patria possidebat, quia nimis grauis erat ascensus, Romanus uenire non ualebat; sed in rupe, que desuper eminebat, longissimum  copulauerat funem, in quo panem ligabat, ubi etiam paruum inseruit tintinnabulum, ad cuius uidelicet tintinnabuli sonum uir sanctus posset agnoscere, ad se Romanum cum pane uenisse. Sed inimicus amicerum Dei diabolus, quatenus et in Romano ignem caritatis exstingueret, et a bona intentione Benedicti animum uel fame cogente reuocaret, lapidem 406 iactauit, et quod funi fuerat insertum tintinnabulum fregit. Bonus tamen Romanus opus caritatis, quod ceperat, non reliquit. Omnipotens uero Deus et Dominus bonus remunerator et pius indultor, cum beato uiro Benedicto, in cuius corde et corpore mundus et flos eius, patrie celestis amore prorsus aruerat, in hoc seculo centuplum reddere decreuisset, ut prima promissione completa, secundam,  uitam uidelicet eternam, perfectus mundane imperfectionis contemptor se recepturum indubitanter agnosceret, quidam religioso presbytero, qui sibi in die Pasche cibos parabat, Dominus per uisum apparere dignatur: eumque diligenter sollicitat dicens: Tu tibi cibos delicatos parasti, et seruus meus Benedictus fame cruciatur. Qui licet et locum, et illum Domini seruum ignoraret, statim surrexit, et quidquid ad manducandum sibi parauerat, Dei hominem cibaturus secum assumpsit. Et quoniam admonitioni diuine obedire minime distulit, sancto Spiritu sui itineris duce carere non potuit. Quo preuio peruenit ad locum, in quo uir sanctus se occultans latitabat. Qui soli Deo placere cupiens, non solum  notitie hominum, sed etiam eorum, que in mundo fiebant adeo expers erat quod, quando Pascha, uel quelibet solemnitas ageretur, penitus ignorabat. Facta itaque oratione post dulcia uite perennis colloquia, presbyter, qui ad eum uenerat, sic sanctum alloquitur: Surge, et ambo pariter sumamus cibum, quia hodie paschalis solemnitas celebratur. 407 Cui uir Dei protinus respondit: Noui quia Pascha est, quoniam humilitas mea uidere te meruit. Honorabilis uite presbyter item asseruit: ueraciter hodie dies est resurrectionis Dominice; abstinere tibi non licet in tam gloriosa festiuitate. Propterea a Domino missus sum, ut quem mihi cibum paraueram tibi debeam ministrare. Benedicentes itaque Dominum et pariter cibum sumentes, post expletam  refectionem et sanctam collocutionem, quem Deus hominibus exemplum bene uiuendi uoluit demonstrare presbyter, ad Ecclesiam quam regebat ueniens, nec potuit occultare nec uoluit. Fama igitur discurrente sancte conuersationis illius, Benedicti nomen non mediocriter mundo innotuit, quia posita super candelabrum lucerna latere non potuit, que in hominibus peccatorum tenebras fugans et eorum mentes splendore bone actionis irradians, in amorem sui Creatoris conuertit. uir iste laudabilis uite, mira sunt, sed fidei admiratione miranda que in hoc mundo, Domino cooperante, peregit. Nam preter Regulam monachorum, ubi inuenitur omnis perfectio hominum, quam dictante Spiritu sancto scripsit, nec ipse quidem minus perfecte uixit quam docuit.  Omnes sanctos ac uenerabiles Patres, quotquot ab initio seculi fuerunt, imitatus ueraciter agnoscitur, qui aut equale, aut opus simile, quod illi fecerunt, fecisse minime dubitatur. Unde merito non omnium iustorum spiritum 408 habuisse tantum, sed omnium iustorum spiritu plenus fuisse in secundo libro Dialogorum sancti Gregorii laudabilis uite doctoris, qui uenerabilem uitam illius scripsit, predicatur. Nulla ratione silendum est, sed ueritate dicendum quomodo Romano monacho tunc licebat, sine sui abbatis licentia quodlibet opus bonum patrare, cum monachis modo non liceat. Hoc utique satis agnoscitur, si tempus, et temporis ordo diligenter pensatur. Fuerunt namque ante sanctum Benedictum abbates et abbatum institutiones, sicut  ante Christum legislator exstitit Moyses. Bonam quidem et sanctam Iudaico populo Moyses attulit legem, sed Christus Christiano populo contulit meliorem. Ita sancti uiri illius temporis secundum datam sibi a Deo gratiam monachorum leges statuerunt, sed Pater ac legifer noster Benedictus, sicut a Deo maiorem gratiam percepit, ita meliorem legem instituit. Nam quidquid illi minus uel amplius faciendum predixerunt, uel fieri permiserunt, ipse post illos correxit. Unde monachis, ut opera bona sine spiritualis Patris licentia minime faciant, idcirco nunc prohibetur, ne quisquam eorum propriam uoluntatem sub specie pietatis, uel cuiuslibet bone operationis, sequatur. Et per hoc maxime qualis  et quanta sit uirtus obedientie ostenditur, qua non solum mala uitare, sed etiam a quibusdam bonis operibus subditis abstinere precipitur. Cum igitur alligati 409 funibus obedientie subditi ea non faciunt que sibi bona uidentur, necesse est, ut hi qui eis presunt, ex sua parte bona demonstrent, que operentur. Hanc obedientie formam Dominus in paradiso parentibus primis primus instituit; qui cum omnes alias paradisi arbores eis concessisset, unam interdixit, quatenus uidelicet ipsi agnoscerent quod Dominum et magistrum super se habebant, cuius uoluntati obedire debebant. Qui non ideo peccauerunt, quod malum esset pomum quod comederunt, sed quia quod bonum erat contra interdictum Domini tetigerunt. Huius obedientie uirtutem S. Benedictus  plenius agnouit, quam ante illum quilibet abbatum aut noluit reuelare, aut minus intellexit. Romanus igitur in illo suo facto merito laudatur, quia ista et quedam alia monachis tunc licebant, que nunc prohibentur. Sunt etenim quedam bona, que prius quidem licere possunt, sed illicita postea fiunt. Nam monachis illius temporis illa humanitatis opera licebant, quia se non ab illis operibus abstinere promiserant. Modernis uero sic illa licere minime possunt, qui nec illa, nec alia bona facere sine spiritualis patris uoluntate deuouerunt, et fide sue professionis firmauerunt, quam uidelicet sue professionis fidem, secundum Regulam S. Benedicti, tenendam coram Deo, et sanctis eius promiserunt. Licet etiam mulieri, si uoluerit, nubere, quia ei bene  conceditur. Sed si uirginitatem uouerit, et postea nupserit, rea tenebitur. Bonum est tamen coniugium, sed coniugio 410 uirginitas melior. Sic sanctorum precedentium Patrum omnis institutio est quidem bona, sed uenerabilis Benedicti longe prestantior. Que ante illum Patres sancti constituerunt, uelut lex Moysi, dura et aspera fuerunt. Sapientis uere Benedicti institutio sancta, suauis et leuis est, et matre uirtutum discretione uidelicet plena. Antiquo rum sanctio Patrum, quasi ueteris legis cultores habuit. Pius autem et discretus Pater Benedictus illorum statuta tanquam dure legis auctoritatem temperans, nos noue gratie filios procreauit. Illa quasi uetera pene uel penitus omnia transierunt, et ecce a S. Benedicto facta sunt noua. Illa etiam tanquam  umbra et figura future monastice uite fuisse uidentur, sed per laudabilem Patrem Benedictum, cooperante Spiritu sancto, est ueritas reuelata. Ipse tamen pro magna sua humilitate S. Basilii et precedentium uitam et opera Patrum, uel sua tacens, uel quasi modica dicens, laudat et miratur. Bonus optimum discipulus Magistrum imitatus, qui taceri precipiebat, cum ea, que sine ipso nemo alius facere poterat operabatur. Et quidem illi nostri sancti predecessores, qui nos precesserunt ad sidereas mansiones, et religiose uixerunt, et religiose scripserunt. Sed sicut post beatos tres euangelistas, Mattheum scilicet, Lucam et Marcum, eorum quartus Ioannes apostolus scripsit, et melius, sic uir iste beatus post  alios Patres monachorum Regulam scripsit, qua tanquam dulcioris caritatis cemento, uiuo lapidi Christo homine diligentius 411-17 iungit, de quo ueraciter dicere possumus, et firmiter credere debemus quod a Deo nobis sit tanquam apostolus et angelus destinatus. Nam illum idcirco nobis specialiter misit Deus ut ipse formate et formose uite sue exemplo nos proprie et singulariter informaret, atque sue doctrina sapientie nobis que sunt bona familiariter nuntiaret. Illum etiam post se precipuum Patrem, pastorem, medicum et magistrum decreuit esse monachorum. Hunc igitur beatissimum uirum, precordiales amici et fratres, corde et ore suppliciter exoremus, quatenus Pater, pastor, medicus et magister sic noster esse dignetur, ut pia paternitate  nos nutriat, animas nostras pascat pane uirtutum, uulneribus peccatorum et criminum nostrorum medeatur, et suo magisterio diligenter edocti, que bona sunt operemur, et ad ipsum peruenire mereamur,  qui est dator et remunerator bonorum operum, Deus et Dominus noster iehsu, qui cum Patre et Spiritu sancto uiuit et regnat per omnia secula seculorum. Amen.



[TRACTATUS DE ORDINATIONE EPISCOPORUM, ET DE INuESTITURA LAICORUM.]





LECTORI.

Pene, ut uides, consilium fuerat hunc libellum omittere, quod aliud nichil uideretur quam aliquot opusculorum, hoc est 2, 3, 4, 5, 6 unum in corpus congesta repetitio. Postea tamen cum animo subiret, non solum in utroque codice nostro exstare, uerum in illo etiam fuisse, quo usus est Fr. Turrianus: ac preterea sic in isto repeti que in illis opusculis dicta sunt, ut nonnulla interdum adiecta, detracta, interpolata constet, dubitari ut nequeat, quin huius etiam libelli auctor sit Goffridus: preteriri omnino nefas rati, uel hoc saltem loco edendum curauimus.





DOMINI GOFFRIDI TRACTATUS DE ORDINATIONE EPISCOPORUM, ET DE INuESTITURA LAICORUM.

 Goffridus uindocinensis monasterii humilis seruus, suo precordiali amico Petro Leoni S. Romane Ecclesie cardinali, catholicam fidem toto corde diligere, et eos qui contradicunt totis uiribus impugnare.

Tue petitionis et mee promissionis non immemor, si non ut debui, saltem ut potui, tentaui soluere, et quod a te quesitum 418 est et a me promissum: de ordinatione uidelicet episcopi et de inuestitura laicorum. In primis firmiter credere nos oportet et nullatenus dubitare ut quemadmodum baptismus Christianum facit, ita electio et consecratio facit episcopum. Et sicut impossibile est sine baptismate Christianum fieri, ita est impossibile episcopum sine electione et consecratione creari. In ordinatione episcopi electio et consecratio sic est  utraque necessaria quod consecratio sine electione, et sine consecratione electio episcopum facere sola non sufficit. Nam sicut in baptismate aqua et inuocatio Spiritus sancti sunt necessaria, que faciunt Christianum, ita in ordinando episcopo electio et consecratio sunt necessitate coniuncta, que creant episcopum. Et sicut aqua sola, aut sola inuocatione sancti Spiritus nec baptismus fieri potest, nec homo esse Christianus, ita sola electione, aut sola consecratione nemo ordinari uel fieri ualet episcopus. Magnum quidem et baptismatis, et electionis et consecrationis episcopi sacramentum; sed illud precepit, et per alios facit Christus; et hoc egit per semetipsum. In illo spiritualiter creatur homo, et a Christo Christianus dicitur; in isto uero dominus et imperator  creatur Christianorum, qui non solum uocatur Christianus a Christo, sed etiam Christi uices agere creditur. Sciendum uero quod hic uel ubicunque de electione et consecratione episcopi agitur, canonicam necesse est electionem, 419 et liberam consecrationem intelligi, ut qui canonice eligitur, et libere  consecretur. Alioquin fit quedam praua simulatio in Ecclesia, et ecclesiastice dignitatis illusio non parua. Quicunque igitur canonice non electus quasi sacrandus accedit, uel qui non est libere consecratus, etiam si canonica precesserit electio, exsecratus recedit. Nam sicut ubi non est uera cordis conuersio, non sequitur plena remissio, ita ubi non sequitur libera consecratio, etiamsi canonica electio precedat, minime prodest, cum neutra sola episcopum creare sufficiat. Nec est illa libera consecratio quam precedit factum sine iudicio et iustitia iuramentum, cum B. Hieronymus super Ieremiam, dicat iuramentum non esse faciendum, ubi non est iustitia simul, ueritas et iudicium. Quod si aliter fuerit presumptum, iuramentum non erit, sed periurium.

 Preterea tria proprie propria Ecclesia habere debet, quorum unum si defuerit, uelut paralytica iacet, nec ligandi nec soluendi potestatem habet. Debet itaque Ecclesia catholica esse, casta et libera: catholica, quia nec uendi debet nec emi; casta, quia nullatenus debet muneribus corrumpi; libera, quia seculari potestati non debet subiici nec ab eius sponso qualibet occasione a seculari potestate sacramentum extorqueri, cum omnino lege diuina prohibeatur nec ab episcopo nisi pro sola fide catholica sacramentum exigatur. Christus utique pastor bonus sponsam 420 querit fidelem, infidelem respuit, castam diligit, odit corruptam, liberam sibi sociat, ancillam abiicit. Falso itaque nominatur episcopus, qui adnullare conatur electionis et consecrationis  ordinem, quem Christus per semetipsum primus instituit. Ipse enim primus et elegit apostolos, et consecrauit. Tota itaque ordinatio episcopi in electione et consecratione consistit. Hec prius per semetipsum, ut dictum est, Christus fecit; deinde uero uicarii eius. Et in apostolis quidem a  Christo facta sunt, quoniam ab ipso et electi et consecrati fuerunt. In aliis uero omnibus, a nullis aliis fieri licet, nisi a uicariis Christi. Sunt autem uicarii Christi clerici in electione, episcopi in consecratione. Ceteri omnes petere quidem episcopum possunt, eligere uero uel consecrare non possunt. Hoc sanctum sacramentum, electionem uidelicet et consecrationem apostolorum, Christus primum fecit, per quod cetera fierent sacramenta. Si uero sacramentum, quod primum, ut dictum est, Christus fecit per semetipsum, aliter factum fuerit quam docuit, Sacramenta cetera que sequuntur, quas uires habere ualeant, nec ratio docet, et fides ignorat Christiana. Quicunque ergo sine canonica electione et libera consecratione sub nomine pontificis ecclesiam  uel potestatem ecclesiasticam sibi uindicare presumit, hic iam non per ostium intrat, sed aliunde ascendit ut merito non inter episcopos computetur, sed inter fures et latrones connumeretur . 421 Iste aliis benedictionem non porrigit, sed pestem, et uulnus potius inferre uidetur quam salutem, qui tanta presumptione Dei maledictionem meretur. Nam episcopus qui canonicam electionem, et liberam consecrationem non habet, est quasi arbor non habens radicem. Arbor autem que radicem non habet, etiam si folia habeat, fructum ferre nullatenus ualet. Ad huiuscemodi arborem Christus quidem accessit, et cum ibi fructum non inuenisset, eam maledixit . Ille  maxime a Deo maledicitur, qui sacramentis Ecclesie quasi sociari sua cupiditate desiderat, non Christi caritate. Et omnis qui sacramentis Ecclesie cemento caritatis non iungitur, iniuriam quidem Ecclesie facit, sed quasi paries luteus dissipatur, qui licet dealbari possit ad tempus, eius subita dissolutione, qui ante confidebant in eo, premuntur. Hac igitur similitudine recte colligitur quod qui ad iniuriam sancte Ecclesie ecclesiasticum ordinem, et maxime pontificatum assequitur, suam destructionem in primis, deinde populi mortem operatur. Et tunc Ecclesia iniuriam pariter sustinet et uerecundiam, quando in eligendo pontifice, canonica electio et libera consecratio perit et quod uite meritis, et sapientie doctrine atque sacris ordinibus  debetur, illis quasi imponitur quibus nec bone uite merita, nec sapientie doctrina, nec sacri ordines suffragantur. Isti terrenum, imo paludosum habent fundamentum, et ideo corruunt 422 qui tali fundamento edificantur. De talibus enim dicitur in Psalmo: Proiecisti eos, dum alleuarentur . Grauius nichil est apud Christum Ecclesie iniuria, cuius sacramenta qui peruerse suscipiunt, cum Christo esse uel prodesse non possunt. Cum Christo etenim simul esse et contra Christum facere nemo potest, cum ipse dicat: Qui non est mecum, contra me est . Qui autem cum Christo non est, nec sibi prodesse, nec aliis potest, cum ipse iterum asserat: Qui non colligit mecum, dispergit . Et alibi dicit: Sine me nichil potestis facere  . Sunt quidam, qui Romane Ecclesie omnia licere putant, et quasi quadam dispensatione aliter quam diuina Scriptura precipit, eam facere posse. Quicunque ergo sic sapit, decipit. Nam Romane Ecclesie post Petrum minime licet, quod Petro non licuit. Petro que liganda erant ligandi et que soluenda soluendi est a Christo data potestas, non que liganda soluendi, uel que erant soluenda ligandi concessa facultas. Petrus etiamsi aliquando aliter egit, Paulus licet in conuersione adhuc nouitius ei in faciem resistere minime timuit . Petrus uero sui iunioris increpationem libenter suscipiens, quod plus iusto fecerat, diligenter correxit. Preterea nulla ratione fieri licet quod Christus suo exemplo non docuit; ipse enim legem soluere non  uenit, sed adimplere . Romana itaque Ecclesia diuinarum Scripturarum legem soluere non debet, sed conseruare et tradita sibi a Christo potestate non ad suam uoluntatem uti, sed secundum 423 Christi dispositionem. Si etiam a suo iuniore Romano pontifici suggeritur, ut si aliquando plus iusto fecerit, iuste corrigat, tanquam Petrus Pauli admonitionem suscepit, et ipse suscipiet, si Petrum imitari desiderat.

Aduersus eos qui contra Christi dispositionem armantur, bonus doctor et martyr Cyprianus loquitur, dicens: Adulterum est, impium et sacrilegum, quodcunque humano facto instituitur, ut dispensatio Christi uioletur. Qui sic agit, tenebras pro luce, noctem pro die, pro cibo famem, pro potu sitim, uenenum  pro remedio tribuit, pro uita mortem. Non fuit illorum etas uenerabilis nec est auctoritas imitanda, qui Susannam pudicam corrumpere uoluerint; quorum ueterem nequitiam imitantur, qui Christi ueritatem, et eius sponse uirginitatem uiolare machinantur. Hi sunt utique qui Dei dispositiones immutant, et traditiones suas statuere conantur. A quibus recedente doctrina Dominica, recedit et Domini gratia, quorum secus acta quandoque summus Pastor uindicabit et ultoris uigore, et iudicis potestate. Dispensationes quidem in Ecclesia faciende sunt, non amore pecunie, uel quolibet humano fauore, sed pia et misericordi intentione. Tunc enim a pastore Ecclesie dispensatio pie et misericorditer  fieri creditur, cum aliquid minus perfecte ad tempus fit ab illo, uel fieri permittitur, non uoluntate sua, sed aliorum necessitate ne in ipsis uidelicet fides Christiana periclitetur. Sic igitur facienda et dispensatio 424 ab Ecclesia, ut fidei nostre ueritas instruatur et si quid aliter ad horam factum fuerit uel permissum, opportuno tempore corrigatur. Hac indiscreta et sancta dispensatione usi sunt beati apostoli Petrus et Paulus propter metum Iudeorum, ne ipsi scandalizarentur. Nam Paulus post conuersionem Timotheum circumcisum fecit, et ceremonias etiam exercuit Iudeorum et Petrus cegit quosdam iudaizare gentilium. Uterque sanctus apostolus simulans se ueteris legis precepta seruare; ne qui fideles ex Iudeis facti fuerant, susceptam ueritatis  notitiam scandalizati negarent. Feceruut hoc sancti apostoli misericordi et pia compassione, non simulatione fallaci: quamuis legem post Euangelium non esse seruandam minime dubitarent. Ubi beatissime uite uiri intelliguntur non commutasse consilium, sed ad horam pro aliorum salute sue doctrine sententiam. Nam super hoc quod ipsi et alii aliter fecerant, et se et alios postea correxerunt. Possunt etiam et debent fieri dispensationes, quibus Ecclesiarum, et monasteriorum consuetudines immutentur; sed ubi postponitur minus bonum, ut quod est melius instituatur. In nullo autem malum fieri debet uel permitti, nisi in ea tantum necessitate ubi timetur ne periclitetur fides, et illud postmodum corrigatur. Nam qui mala faciunt, ut ueniant bona,  horum iustam esse damnationem Paulus apostolus protestatur. Si quis uero aliter in Ecclesia dispensationes facit, rationi simul et ueritati 425 contradicit, nec solum lucernam ardentem non habet uerum etiam aliorum ardentes exstinguit. Et ideo non recte dicitur Christi uicarius, sed dux est cecorum ipse cecus.

De inuestitura autem laicorum, si quis cognoscere uoluerit quid catholica et apostolica Ecclesia senserit, quid docuerit, quid iudicauerit et constituerit, legat in primo capitulo illius concilii  , quod tempore Gregorii septimi pape factum est et ibi omnes clericos, qui de manu laici inuestituram suscipiunt, hereticos uocatos, et ideo damnatos esse et excommunicatos inuenerit. Licet  alia heresis de inuestitura dicatur, alia Simoniaca; ista que de inuestitura dicitur, contra sanctam Ecclesiam fortius iaculatur. Simoniaca etenim prauitas multoties fit latenter; heresis uero de inuestitura semper publice agitur. Ibi etiam in primis omnis ecclesiasticus ordo confunditur, quando hoc quod unicuique a solo suo consecratore in Ecclesia cum orationibus, que ibi conueniunt, dari debet, a seculari potestate prius accipitur. Quod sancti apostoli non solum interdixerunt, uerum etiam omnes illos, qui per secularem potestatem Ecclesiam obtinent, a Christo sibi tradita potestate damnauerunt. Et merito apostoli iudicio Spiritus sancti hanc heresim in ipso Ecclesie principio damnare decreuerunt,  quam longo post tempore ex patre diabolo nascituram esse preuiderunt. Cum igitur laico et inuestitura, et omnis etiam disponendarum Ecclesiarum uel 426 ecclesiasticorum rerum facultas a Spiritu sancto, qui in apostolis loquebatur, negata sit penitus et interdicta, qui inuestituram a laico suscipit, non iam contra apostolos tantum, imo contra Dominum apostolorum, quod sanctum est canibus exponit. Inuestitura enim, de qua loquimur, sacramentum est, id est sacrum signum, quo princeps Ecclesie, episcopus scilicet, a ceteris hominibus secernitur pariter atque dignoscitur et quo super Christianum gregem cura pastoralis ei tribuitur. Hanc inuestituram ab illo solo suscipere debet a quo et  consecrationem habet. Illum siquidem prius oportet consecrari, deinde uero tanquam regem Ecclesie sacris insignibus decorari. Si quis autem cuilibet seculari potestati ista licere putat, errat; quod si defendere nititur, apostolorum doctrinam et sancti Spiritus sensum adnullare desiderat. Unde hereticus esse nullatenus dubitatur. Inuestitura itaque laicorum, que fit per uirgam et annulum, merito heresis appellatur. Nam sicut a Simone Simoniaca heresis dicitur, ita ab eo qui inuestit, et ab illo qui inuestitur, quoniam uterque in illa sua actione, et agitare claues Ecclesie, et eius unicum ac singulare ostium uiolare conatur, recto nomine heresis de inuestitura uocatur. Hec preterea heresis de inuestitura, si recte perspiciatur, etiam heresis Simoniaca esse,  uiua et uera ratione probatur. Nam que secularis potestas sibi uindicare nititur inuestituram, nisi ut per hoc pecuniam extorqueat, aut, quod 427 est grauius, sibi inordinate subiectam efficiat pontificis personam? Nullus est utique laicorum, etiamsi ei liceret, qui tanta intentione annulum uel uirgam dare desideret, nisi per hec que sunt sacramenta Ecclesie, temporalibus lucris inhiaret. Laicis quidem sacramenta ab Ecclesia suscipere licet, non Ecclesie quelibet sacramenta dare. Semper laicus de inuestitura, ut diximus, aut pecuniam sibi uindicat, aut, quod est amplius, episcopi uel abbatis personam. Hac non tam humana quam diabolica malignitate, Ecclesia catholicam fidem, libertatem, et castitatem amittit, sine quibus nulla ratione subsistit.  Hanc igitur, quam supra diximus, inuestituram quicunque sub specie pastoris suscipere presumit, fit paralyticus, et heretica lepra pollutus. Illum non pastorem fiducialiter dico, nec illius Pastoris qui animam suam posuit pro ouibus suis, quodlibet membrum, sed fur, et raptor et lupus est. Nam ad hoc uenit ut furetur, et rapiat et mactet . Hanc autem detestabilem impietatem non solum qui faciunt, sed qui consentiunt ei, damnati sunt. Ille uero consentit qui eam tacet, qui eam non corrigit, et qui ei palam non contradicit, et nemo est qui contradicere palam non debeat, et possit. Nam si prelati non habet auctoritatem, habet tamen Christiani uocem. Et Scriptura dicit,  et neminem excipit: Maledictus qui prohibet gladium suum a sanguine , id est, uocem suam ab increpatione peccati. Illud etiam factum meminerit, quod asina fatuum prophetam olim correxerit . Quod si fuerit uitiosus, uel quolibet alio crimine infamis factus, non ideo silere debet, quoniam unicuique 428 peccatori communem Ecclesie fidem, quam suam esse credit, et confitetur, defendere, et contra eius aduersarios libere pugnare licet. Nam illi duo, qui in passione Domini crucifixi sunt cum eo, omnino infames erant; nam publici latrones, quorum unus non tantum quia credidit, sed quia sue fidei ueritatem contra alterum defendere cepit, bonum illud et delectabile  uerbum a Saluatore nostro audire meruit: Hodie scilicet mecum eris in paradiso . Unde in latrone illo maxime declaratum agnoscitur, quod uir catholicus, licet prius infamie maculis aspersus, fidei defensione paradisum pariter et cum Christo esse meretur. Et quoniam de Simonia mentionem fecimus, cur ipsa et laicorum inuestitura sit heresis, et merito heresis appellari debeat, amplius Deo adiuuante dicetur, ne super hoc deinceps dubitetur. Hoc etiam silendum non erit, quod sicut quedam inuestitura laicorum contra fidem, ita quedam inuestitura eorum salua fide fieri potest. Credendum est, frater carissime, et firmiter tenendum illud precipue heresim esse quod a Patris unitate Filium, siue Spiritum sanctum conatur separare, uel personarum  alteram altera minorem uel maiorem asserere. Sunt quidem errores et diuisiones, que hereses appellantur, quibus de persona Patris uel Filii, siue Spiritus sancti, uel de simul tota Trinitate peruerse sentitur. Sed sciendum est quod ille maxime et magis proprie hereticus nominatur, qui fidem Christi quam accepit, obstinato 429 animo impugnare uidetur. Igitur Simon Magus a S. Philippo baptizatus non tantum hereticus, sed hereticorum primus et pessimus exstitit; qui non solum a Patris equalitate separari posse Spiritum sanctum existimauit, sed etiam ipso Spiritu sancto maior esse presumptuose tentando concupiuit. Nam cum se posse pecunia possidere Spiritum sanctum putauit, quid appetiit aliud, nisi ut Spiritu sancto maior ipse  haberetur, cum maior sit qui possidet quam quod possidetur ? Cum itaque Patris et Filii et Spiritus sancti personas inequales quilibet nititur astruere, ratione pariter et auctoritate hereticus habeatur, multo magis Simon Magus, qui Spiritum sanctum Deo Patri et Filio equalem per omnia sibi pecunia subiicere tentauit, hereticus, et Simonia, que ab ipso inuenta est, et ab eo dicitur, heresis comprobatur. Laicus autem cum inuestituram Ecclesiarum tribuit per uirgam et annulum, que sunt Ecclesie sacramenta, sicut sal et aqua, oleum et chrisma, et quedam alia, sine quibus hominum et ecclesiarum consecrationes fieri non possunt, sibi ius Christi usurpat et potestatem, et quodammodo se Dei Filio  predicat altiorem. Nam dum illa Ecclesie sacramenta ibi dantur, ubi dari debent, et quibus, et quando, et quomodo debent, per consecrationis ministrum, a Dei Filio dantur, a quo uniuersa fiunt sacramenta, et a quo tribuuntur. Unde Deus Pater ad Ioannem loquitur dicens: Super quem uideris Spiritum descendentem, 430 ille est qui baptizat . Quando dixit, ille est qui baptizat, a parte totum significauit. Nam Dei Filius uniuersa sancte Ecclesie conficit et tribuit sacramenta. Laicus autem, quando contra Dei Filium sic presumit, si non amplius, non minus tamen quam Simon Magus intumuit, et ipse intumescit, qui in collatione sacramentorum se Dei Filio anteponit. Et quia Deo Dei Filio non solum sui Patris equalitatem demere  nititur, sed seipsum Dei Filio superiorem sua impia actione significare uidetur, recto nomine et ipse hereticus, et eius inuestitura heresis appellatur. Non sit imperatoribus et regibus molestum quod dicimus, nec consuetudine sibi uindicare nitantur, quod eis ueritate negatur. Cum laicis etiam religiosis disponendarum Ecclesiarum uel ecclesiasticarum rerum omnis facultas ab apostolis prohibeatur, manifestum est quod eis inuestitura negatur ab ipsa ueritate, a Christo uidelicet qui in apostolis loquebatur. Quod autem Christus in apostolis sit locutus, Paulus apostolus asserit dicens: An experimentum eius queritis, qui in me loquitur Christus?  Cum igitur Christus ueritas sit, sicut ipse dixit: Ego sum ueritas , nec unquam, Ego sum  consuetudo, dixerit, qui Christianus est, Christum; et qui rex est Regem regum, ipsam scilicet ueritatem, sequatur, non consuetudinem. In ecclesiasticis possessionibus, quamuis nec in legibus, nec in canonibus inueniatur, tamen propter scandalum et schisma uitandum, talis regibus inuestitura concedatur, ut nec ipsi propter 431 hoc pereant, nec sancta Ecclesia detrimentum patiatur. Inuestituram per uirgam et annulum accipere, nisi a suo consecratore, manifestum est esse damnosum, quia nulli laico licet illa Ecclesie sacramenta dare, sicut ei non licet episcopum consecrare. Res etiam, que semel Ecclesie date sunt, reges eas iterum dare, uel de ipsis inuestire nec debent, nec conuenienter possunt. Nam alicui illud dare quod habet, et de hoc inuestire  aliquem quod ille iam tenet, superfluum est et uanum, non tamen uidetur criminosum. Alia utique est inuestitura, que episcopum perficit; alia uero, que episcopum pascit. Illa ex diuino iure habetur, ista ex iure humano. Subtrahe ius diuinum, spiritualiter episcopus non creatur; subtrahe ius humanum, possessiones amittit, quibus ipse corporaliter sustentatur. Non enim possessiones haberet Ecclesia, nisi sibi a regibus donarentur, et ab ipsis, non quidem diuinis sacramentis, sed possessionibus terrenis inuestiretur. Ex iure diuino regibus quidem et imperatoribus dominamur; ipsis tamen ex eodem iure, quia Christi domini sunt, honorem debemus et reuerentiam, sicut dicit Apostolus: Regem reueremini  . Ex iure autem humano tantum illis debemus, quantum possessiones diligimus, quibus ab ipsis uel a parentibus suis Ecclesia ditata et inuestita dignoscitur. Unde B. Augustinus super Ioannem sic loquitur : Noli dicere: Quid mihi et regi? Quid tibi ergo et possessioni? Nam per iura regum possessiones habentur. Si uero 432 dixeris, Quid mihi et regi? Noli iam dicere possessiones tuas, quia ad ipsa iura, quibus possessiones possidentur, renuntiasti. Nam secundum ius imperatorum possides terrena. Tolle imperatorum iura, quis audet dicere: Mea est illa uilla, aut meus est iste seruus, aut mea est ista domus? Quo iure defendis uillas? diuino, an humano? diuinum ius in Scripturis habemus; humanum ius in legibus regum. Unde quisque possidet  quod possidet? Nonne iure humano? Nam iure diuino, Domini est terra et plenitudo eius . Pauperes et diuites Deus de uno luto fecit, et diuites et pauperes una terra supportat. Iure tamen humano dicis: Hec uilla mea est, hec domus mea est, hic seruus meus est. Iure ergo humano. Iure imperatorum quare? Quia ipsa iura humana per imperatores et reges seculi Deus distribuit Ecclesie sue. Possunt itaque sine offensione reges post electionem canonicam et liberam consecrationem per inuestituram regalem in ecclesiasticis possessionibus, concessionem, auxilium, et defensionem episcopo dare; quod quolibet signo factum exstiterit, regi, uel pontifici, seu catholice fidei non nocebit. uoluit bonus Dominus et magister noster Christus spiritualem  gladium et materialem esse in defensione Ecclesie. Quod si alter ab altero retunditur. Hoc fit contra illius uoluntatem. Hac occasione de regno iustitia tollitur, et pax de Ecclesia, scandala suscitantur et schismata, et fit animarum perditio simul et corporum, et dum 433 regnum et sacerdotium unum ab altero impugnatur, periclitatur utrumque. Nam rex et Romanus pontifex cum unus contra alium, alter pro regni consuetudine, alter pro Ecclesie libertate erigitur, regnum illam consuetudinem obtinere non potest, nec poterit, et Ecclesia sue libertatis amittit plurimum. Rex preterea sacrosancta communione pariter et regia dignitate priuatur, a Romano uero pontifice multis, qui sibi deseruire debuerant, necessitate cogente, seruitur. Et qui a pontifice docendus  erat, et ducendus a rege, rex et pontifex populum sequitur. Habeat autem Ecclesia pacem, et regnum iustitiam; habeat rex consuetudinem, sed bonam, et non quam male reposcit, sed quam supra diximus, inuestituram. Habeat Ecclesia suam libertatem; sed summopere caueat ne dum nimis emunxerit,  eliciat sanguinem, et dum rubiginem de uase conatur eradere, uas ipsum frangatur. Hoc est precipuum discretionis membrum, ne quilibet rector Ecclesie, sua qualibet actione a Satana circumueniatur. Tunc enim rector a Satana circumuenitur, quando sub specie iustitie per nimiam tristitiam regendum perire contingit, qui potuit liberari per indulgentiam. Preterea bonus et discretus Augustinus in epistola ad Parmenianum dicit, uix aut nunquam excommunicandum eum esse qui in malo opere obstinatam multitudinem habet secum. Nam tolerabilius uidetur uni parcere, ne in Ecclesia schisma seminetur 434 plurimorum. Et beatissimus doctor et martyr Cyprianus asserit dicens: Schisma non est faciendum, etiamsi in eadem fide, et  in eadem traditione non permaneat qui recedit. Et Salomon in Ecclesiaste: Scindens ligna periclitabitur in eis, si exciderit ferrum . Item in Exodo: In domo una comedetur, non eiicietis de domo carnem foras . Ex quibus uerbis colligitur quod sit tolerandus ab Ecclesia qui multitudinem habet secum, ne dum unum corrigere nitimur, perditio fiat multorum. Hoc etiam Hieronymus ad Augustinum scribit, dicens quod, secundum beatorum apostolorum Petri et Pauli prudentiam dispensationemque honestam, aliquando fieri necesse est quod iure reprehenditur, ne Christiane plebi scandalum oriatur. Si uero imperatoris et regis persone, non tamen illius terre aliquando in summa iustitia parcendum est, ne summa crescat inde malitia. Ministris  Ecclesie penitus interdicatur, ne quod iustum est iniuste consequantur. De presenti materia, si minus uel aliter dixi quam debui, ignorantie deputetur, et indulgeatur misericorditer. Si autem bene, benigne suscipiatur, et obseruetur diligenter.



APPENDIX.





PRIuILEGIUM THEODERICI CARNOTENSIS EPISCOPI Pro monasterio uindocinensi, ipso dedicationis eius die scriptum  .

 In nomine Dei omnipotentis Patris et Filii et Spiritus sancti. Ego Theodericus Dei gratia Carnotensis episcopus, uniuersis sancte Ecclesie fidelibus notum facio, quod Gaufridus inclytus comes, et uxor eius uenerabilis Agnes comitissa, monasterium sancte et indiuidue Trinitati dicatum in castello suo, quod uindocinum dicitur, ex nostro consilio propriis sumptibus construxerunt, nostroque et clericorum nostrorum assensu et concessione B. Petro et eius Romane Ecclesie in patrimonium et alodium obtulerunt, exinde future uite beatitudinem se facilius  precibus B. Petri adepturos, et presentem felicius exacturos non uana spe confidentes. Quod cum rerum suarum amplitudine liberali munificentia locupletassent, et ornamentorum uario ac multiplici genere decorassent, ad illius uenerabilis loci dedicationem nos, et multos alios episcopos et abbates uocauerunt, et ut fratres inibi Deo ex S. Benedicti norma militaturi tranquillius et absque ulla inquietudine permanerent, petierunt a nobis, ut quidquid redhibitionis siue debite subiectionis nostre episcopali sedi alie persoluunt Ecclesie,  huic nouiter edificate, pro summe Trinitatis honore et amore, et eorum supplicatione, in presentia personarum, que ad dedicationem conuenerant, remitteremus, et ne quis ecclesiam uel possessionem ecclesiasticam in uindocinensi comitatu, in quantum ad nostrum pertinebat episcopatum, alteri abbatie nisi uindocinensi donaret, uel concederet, nostra auctoritate prohiberemus. Nos uero quod ab initio ipsius monasterii et ipsi petierant, et nos feceramus laudantibus clericis nostris, in tanto conuentu confirmare iustum putauimus. Concessimus itaque et concedimus, ut predictum monasterium omnino liberum ex nostra parte, et ab omni subiectione absolutum perpetualiter existat, nullam nobis uel successoribus nostris potestatem, nullam dominationem  in eo loco, siue in habitatoribus loci retinentes, sed eis fraterne caritatis consilium annuentes, et in sua necessitate nostre auctoritatis auxilium. Concedimus etiam eidem monasterio quidquid in episcopatu nostro hodie possidet, et quidquid in futuro iuste acquirere poterit, et ne quis Ecclesiam, seu quamlibet Ecclesie possessionem in comitatu uindocinensi ad nostram diecesim pertinentem alteri monasterio nisi uindocinensi tribuat uel concedat, prohibemus. Quod quidem concessionis et libertatis firmamentum ut ueracius per tempora successura credatur, firmiusque conseruetur, presentem chartam conscribi iussimus, et in auditu popularis frequentie recitari, et omnes tam ecclesiastice quam secularis militie huic  nostre actioni obuiantes, nisi dignos penitentie super hoc fecerint fructus, publica excommunicatione damnauimus. Chartam etiam istam propriis manibus posuimus super altare uindocinensis monasterii, in signum et testimonium perpetue libertatis. Huius autem rei assertores et testes nobiscum fuerunt honorabiles persone episcoporum, abbatum et clericorum.

    Arnulfus Turonorum archiepiscopus
    Isembertus Pictauorum episcopus.
    Geruasius Cenomanensis presul.
    Hubertus pontifex Andegauensis.
    Geraldus Ingolismensis presul.
    Amelinus Albiensium episcopus.




A ciuitate Cornato.

    Arnulfus archidiac. et precentor.
    Georgius archidiaconus.
    Sigo magister scholarum.
    Aginerius capellanus.
    Hildegarius subdecanus.
    Hilduinus iuuenis.
    Walterius archidiaconus.




A ciuitate Turono.
    Bouo decanus.
    Wenilo archidiac. et thesaurarius.
    Robertus cellararius.
    Gauterius edituus.




A monasterio S. Martini.

    Goffredus decanus.
    Walterius cantor.
    Frogerius subdecanus.
    Albertus cellararius.
    Odo subcantor.




A ciuitate Pictaua.
    Arnulfus decanus.
    Willelmus cantor.
    Raino cantor S. Hilarii.




A Cenomanno.
    Gerardus cantor.
    Ingoisus. Isbertus.
     Ermenulfus scholasticus.
    Manselinus.
    Rainardus capellanus.
    Willelmus.




A ciuitate Andegaua.
    Gauslenus decanus.
    Beringerius archidiaconus.
    Buchardus thesaurarius.
    Rainaldus archidiaconus.
    Fulcoius capellanus.
    Ioannes scholasticus.
    Gauslenus puer.
    Gaufridus puer.
     Petrus subdiaconus.




Ab Ingolismo.
    Guillelmus archidiaconus.
    uiuianus capellanus.




A Santonis ciuitate.
    Ranulfus archidiaconus.
    Acbaldus archidiaconus.




Nomina abbatum
    Hugo de S. Saluatore Karofi abba.
    Fredericus de S. Florentio.
    Walterius de S. Albino.
    Ebrardus de S. Karilefo.
     Landricus de S. Petro Carnot.
    Durandus de S. Gildasio.
    Salomon de Bonaualle.
    Hugo Longiledii abbas.
    Fulco de S. Ioanne.
    Ansegisus pecc.
    Petrus de Nantoilo.
    Algerius de S. Amando.
    Arnaldus de Angeliaco.
    Odo de S. Sabino.
    Azo de S. Michele eremi.
    Archembaldus de S. Maxentio.
    Ioannes de Luzione.
    Theobaldus de Quinciaco.
    Ansbertus de Ponteleueo.
     Theudo de Burgulio.
    Odolricus de S. Martiale.
    Ermenteus abbas de Tufeio.
    Theobaldus de S. Benedicto.


Actum uindocinensi in Castro, anno ab incarnatione Domini MXL. Indict. uII. regnante Henrico  Francorum rege anno nono. In Dei nomine feliciter.

Ex Calendario S. Sergii, et Chronico S. Albani.

Pridie Calend. Iunii. Apud uin docinum Castrum Monasterium S. Trinitatis dedicatum est anno ab Incarnat. Domini M. XL.




ANNO DOMINI MCuIII.
THIOFRIDUS ABBAS EFTERNACENSIS





NOTITIA HISTORICA.


 Thiofridus, abbas Efternacensis, ord. S. Benedicti, obiit A. 1110. Scripsit uitam S. Willebrordi, fundatoris cenobii sui, et Ultraiectensis archiepis., a Surio editam d. 7 Dec. Flores epitaphii sanctorum lib. Iu, qui Luxemburgi editi sunt cum uita S. Willebrordi et cum notis Ioan. Roberti, S. I., 1619, 4. uid. ual. Andree Bibl. Belgicam, pag. 832; Sweertii Athenas Belgicas, p. 692. Libros de consummatione seculi, ac de nouissimo die, ex Eisengreinio ipsi tribuit Posseuinus tomo II Apparatus p. 469. [Willebrordi uita a Surio edita alia plane est ab ea quam Thiofridus scripsit; uulgauit enim Surius eam quam Alcuinus prosa oratione dedit. Thiofridi opus nunquam prodiit, uti monent Historie litterarie Gallie scriptores tom. IX, pag. 508. Aliam pariter uitam idem abbas composuit, nempe S. Irmine abbatisse Heresiensis in diecesi Treuirensi, que tamen nunquam comparuit. Opusculum De fine mundi a Posseuino Thiofrido huic tributum, est Theofridi abbatis Carmeriensis, nec aliud profecto  est quam liber Micrologi de lapsu mundi senario ab eodem Thiofrido scriptus, ut ex iisdem auctoribus discimus. MANSI.]

 Thiofridi cuiusdam abbatis sermones duo De sanctorum reliquiis, et De ueneratione sanctorum, primum editi cum Berengoso, Colon. 1555, 8, post in Bibliothecis Patrum, eruditis controuersiam mouerunt. Plerique cum Caueo ipsum sec. XI abbatem Efternacensem fuisse contendunt, de quo supra. Auctores autem Historie litterarie Gallice, tom. Iu, p. 60, eos sermones ascribunt Thiofrido, qui seculo uII fuit abbas primum Menatensis in Aluernensi diecesi, post Cameriensis in territorio uelannensi. Thiofridi abbatis sermones mss. sunt in Bibl. uaticana. Bern. de Montfaucon Bibl. bibl. mss., p. 134. [Quanquam sermones illi duo Bibliothecario hic noti ab auctoribus Historie Gallice Thiofrido huic abbati in t. Iu operis ascripti fuerunt, in uolumine tamen IX, ad uitam Thiofridi abbatis Efternacensis eidem Efternacensi monacho, reuocata priori opinione, ascribunt. uide ibi quibus permouentur coniecturis. Porro Thiofridus iste abbatem agebat Carmeriensem uelaunensi diecesi.  MANSI.]





NOTITIA LITTERARIA.


 1o Le principal et peut-être le premier écrit de Théofroi, par la raison qu'il le qualifie les prémices de son trauail, est un recueil intitulé les Fleurs de l'épitaphe des saints, qu'il entreprit aux sollicitations de l'abbé Régembert, son prédécesseur immédiat . On sait que cet abbé auait  une uénération singulière pour les saints: ce qui le porta en 1059 à établir, du consentement de sa communauté, une fête au dix-neuuième de décembre pour honorer ceux dont les reliques étaient conseruées à Epternac. C'est peut-être à cette époque qu'il faut rapporter l'origine de cet ouurage. L'auteur le dédia plus tard à Brunon, archeuêque de Trèues . Rien de plus magnifique ni de plus honorable pour le Mécene, rien aussi de plus modeste et de plus humble de la part de l'auteur, que l'inscription de cette dédicace, qui mérite de trouuer ici place pour sa singularité. Oliue uberi, pulchre, speciose, fructifere in domo  Domini, sancte Treuerice sedis archipresuli Brunoni, oleaster aridus Efternacensis cenobii hegumenus Thiofridus. On uoit par la pénultième expression, qui est grecque, et signifie le chef, ou premier en dignité, que l'auteur se plaisait aux hellénismes. C'est de quoi se ressent tout l'ouurage, et ce qui en  rend le style dur et peu coulant. On y découure au reste une grande érudition pour ce temps-là, et une éminente piété auec beaucoup de modestie.

Le dessein de Théofroi dans cet écrit est de releuer les merueilles que Dieu auait opérées et opérait encore par la uertu des reliques de ses saints, la uertu de leurs cendres, de leurs uêtements, ou autres dépouilles mortelles, et même des instruments de leurs supplices. Théofroi entreprenant d'y censurer le luxe en usage de son temps, et coloré d'un prétexte de déuotion apparente, s'exprime de la sorte: »Il ne faut pas s'imaginer, dit-il, que les saints recherchent l'or et l'argent; iis ne recherchent  qu'à se rendre propices à ceux qui en font un saint usage. Iis ne désirent point qu'on leur élèue de magnifiques églises où l'on uoie cet ingénieux ordre de colonnades toutes brillantes d'or, ni de riches lambris, ni d'autels enrichis de pierreries. Ils ne demandent point qu'on emploie le uelin de prix, comme le pourpré, pour copier les liures, ni l'or moulu pour embellir les lettres, ni les pierres précieuses pour en décorer la couuerture: tandis qu'on n'a presque aucun égard pour les ministres de l'autel, et qu'on laisse mourir à sa porte les membres de Iésus-Christ dans leur nudite.«

Cet ouurage est diuisé en quatre liures. Il fut imprimé en 1619, à Luxembourg, chez Hubert Reulandt, en un uolume in-4o, par les soins du P. Iean-Robert, iésuite, qui l'a enrichi de notes.

2o Dès 1555 on imprima à Cologne, sous le nom d'un Théofroi qualifié simplement abbé, deux sermons ou homélies, qui ont passé depuis dans les  diuers recueils qui portent le titre de Bibliothèque des Pères. Le rang que leur ont assigné les éditeurs du dernier de ces recueils, imprimé à Lyon, en les plaçant entre les écrits de l'abbé Isaïe et ceux de S. Maxime le Confesseur , nous fit naître la pensée, lorsque nous trauaillions à notre huitième Siècle , que ces homélies pouuaient appartenir à S. Théofroi, mort en 732 abbé de Carmeri, plus connu dans le uulgaire sous le nom de S. Chaffre, au diocèse du Puy en uelay. Nous nous en expliquâmes alors conformément à cette idée. Mais nous aperceuant que le style retenait le génie du XIe siècle plutôt que celui du uIIIc, nous eûmes la précaution d'auertir qu'il pourrait y auoir plus de raisons pour faire honneur de ces deux pièces à Théofroi, abbé d'Epternach. C'est de quoi nous sommes maintenant persuadés, après un nouuel examen. Il n'y a qu'a rapprocher de l'ouurage précédent  ces deux homélies pour ne pas douter qu'elles sont du même auteur.

L'une de ces homélies roule sur le respect que meritent les reliques des saints, par plusieurs motifs que Théofroi déduit dans un grand détail, et principalement par la uertu des miracles que Dieu y a attachée. On a uu que c'est là un des principaux obiets de l'écrit précédent. L'autre homélie traite de la uénération qu'on doit aux saints mêmes, et touche encore le point du respect que méritent leurs reliques. Théofroi les prononça de uiue uoix, comme il paraît par diuers endroits du texte, et dit que le lieu où il parlait était riche en ces saintes dépouilles: ce qui conuient parfaitement à l'abbaye d'Epternach, où l'on auait le corps de S. Willibrode, premier éuêque d'Utrecht, des reliques de S. Liutwin, éuêque de Trèues, de l'abbesse sainte Irmine, et encore d'autres saints. On y découure beaucoup d'érudition et une saine doctrine sur tous les points de religion  qu'y touche l'auteur. Il ne cite nommément que S. Grégoire le Grand; mais on uoit bien qu'il était uersé dans la lecture de S. Ambroise, de S. Augustin et des autres Pères de l'Eglise. La seconde homélie est une allusion presque perpétuelle à quantité d'endroits de l'Ecritute sainte. Le style de l'une et de l'autre est plus coupé que celui du recueil des Fleurs de l'épitaphe des Saints. Mais il est rempli de consonances, ce qui montre bien le XIe siècle, où écriuait l'abbé Théofroi. Le cardinal Bona  y a trouué assez de beautés pour le qualifier un style clair et poli, nitidi eloquii. L'on n'y aperçoit point au moins le génie de l'auteur tourné aux hellénismes. Barthius, ne faisant attention qu'aux deux principaux caractères des écrits de Théofroi, qui sont l'érudition et la piété, le qualifie scriptor eruditus et piissimus .

Le titre d'un manuscrit de la bibliothèque du uatican annonce des sermons sous le nom de Théofroi . Mais la place qu'ils  occupent dans ce manuscrit, entre les opuscules de l'abbé Isaïe et ceux de S. Maxime, étant la même que tiennent dans les bibliothèques des Pères les deux homélies dont nous uenons de rendre compte, c'en est assez pour ne pas douter que ces sermons manuscrits sont les mêmes que les homélies imprimées.

3o Il y a de Théofroi une uie de S. Willibrode, patron, fondateur et titulaire de l'abbaye d'Epternach. Le célèbre Alcuin l'auait déià écrite en prose et en uers auant la fin du uIIIe siècle, comme il a été dit en son lieu. Cet ouurage, qui semblait deuoir suffire, surtout ayant été fait par un aussi habile écriuain, et presque du même temps que le saint, n'empêcha pas que l'abbé Théofroi, soit par un motif de uénération, ou autrement, n'entreprît un nouueau trauail sur le même suiet. De sorte qu'à l'imitation d'Alcuin il fit à son tour une uie de S. Willibrode aussi en prose et en uers : l'une diuisée en trente-six chapitres, l'autre en quatre liures. M. Caue  dit que l'ouurage est imprimé auec le Flores epitaphii sanctorum, et donne à entendre qu'on le trouue aussi dans Surius au septième de nouembre, où néanmoins il n'y en a point d'autre sur S. Willibrode que celui d'Alcuin écrit en prose. Oudin , qui fait un procès à Caue d'auoir passé sous silence l'abbé Théofroi, ce qui n'est pas, comme on le uoit, épouse cependant son opinion sur les éditions prétendues de l'ouurage de notre sauant abbé. Mais iusqu'ici il n'y en a rien d'imprimé que ce que dom Mabillon en a publié à la suite de celui d'Alcuin, en manière d'appendice ou de supplément .

Si cette uie par l'abbé Théofroi auait été imprimée par le P. Robert, éditeur du Flores epitaphii, comme il en a fait la promesse dans sa préface, le P. Brower, son confrère, qui y a beaucoup puisé  pour ses Antiquités et Annales de Trèues, se serait serui de cette édition qui, dans la supposition dont il s'agit, aurait été connue longtemps auant qu'il écriuît. Cependant il ne la cite iamais que manuscrite. L'auteur y a fait entrer dans un assez grand détail ce qui se passa à Anuers et à Walchre lors du uoyage qu'il y fit pour rétablir la paix parmi les peuples de cette íle. Si les trois uers que le P. Brower copie dans la relation de cet éuénement sont pris de l'autre uie en uers de S. Willibrode, et que tous les autres se soutiennent également, ils feraient honneur au siècle qui les a pròduits.

4o Théofroi laissa aussi une uie en prose de S. Liutwin, ou Ludwin, éuêque de Trèues au commencement du uIIo siècle. Il l'auait dédiée à Udon, archeuêque de la même Eglise depuis 1067 iusqu'en 1078. Ainsi l'auteur l'auait écrite auant qu'il fût éleué à la dignité d'abbé, et il paraît par là qu'elle fut une des premières productions de sa plume. Mais  on ignore auiourd'hui ce qu'est deuenu cet onurage. Le docte P. Henschenius, suiui en ce point de M. Baillet , en a uoulu transporter l'honneur à Nizon, que d'autres nomment Mizon, abbé de Mithlac, dont il y a une uie de S. Basin, autre éuêque de Trèues auant S. Liutwin, dont il était oncle maternel. Pour l'établir, le premier de ces critiques apporte en preuue un endroit de l'écrit de Nizon, mais qui, considéré de plus près, prouue tout le contraire.

L'histoire de S. Ludwin étant naturellement liée auec celle de S. Basin, dont il était le neueu, l'élèue et le successeur, Nizon qui fait lui-même cette remarque, auertit qu'il ne peut entreprendre de faire la uie de l'un sans dire quelque chose de l'autre . A cet effet il a recours à celle de S. Ludwin, qui existait dès lors; et après en auoir emprunté quelques traits, en copiant même les termes de l'auteur original, il renuoie pour  le reste à l'ouurage entier. Bien loin que Nizon dise ici un seul mot qui insinue le moins du monde que l'écrit qu'il auait sous les ueux soit de sa façon, la manière dont il s'exprime fait iuger tout le contraire. D'ailleurs les hellénismes qu'on découure dans ce qu'il en a extrait annoncent clairement la manière d'écrire de l'abbé d'Epternac, à qui d'autres monuments attribuent cette uie de S. Ludwin. Au reste, lorsque les laborieux continuateurs de Bollandus l'auront fait reparaître, comme il y a lieu de l'espérer, on y pourra trouuer d'autres preuues encore plus fortes pour appuyer ce que nous uenons d'établir.

5o Théofroi ecriuit aussi une uie de sainte Irmine, uierge, abbesse d'Oëren, ou Horren, dans la uille de Trèues , que l'on suppose auoir été fille du roi Dagobert, c'est-à dire Dagobert II,  puisqu'on la fait uiure au commencement du uIIIe siècle. Mais personne ne nous apprend ce qu'est deuenue cette uie, non plus que celle de S. Ludwin.

Posseuin , confondant, d'après Eisingrenius, Théofroi, abbé d'Epternac, qu'il ne place qu'en 1145, auec S. Théofroi, ou Chaffre, abbé de Carmeri dès les premières années du uIIIe siècle, lui attribue un traité touchant la fin du monde et le dernier iour, auec plusieurs autres écrits en prose et en uers. Mais ce traité annoncé sous un tel titre n'est autre que l'opuscule sur le cours du sixième âge du monde, intitulé Micrologus, etc., dont il a été parlé à l'article de S. Théofroi , à qui il appartient, suiuant le témoignage de l'auteur de sa uie, qui écriuait au Xe siècle, et ainsi au moins cent ans auant Théofroi d'Epternac.



D. THIOFRIDI ABBATIS ET DOMINI EFTERNACENSIS FLORUM EPITAPHII SANCTORUM LIBRI QUATUOR HACTENUS NUNQUAM EDITI Opus multa pietate, eruditione multigena et uere florida refertum. IOANNES ROBERTI SOCIETATIS IESU PRESBYTER, SANCTAE THEOLOGIAE DOCTOR, Ex duobus mss. biblioth. Efternacensis 3. Clementis Willibrordi, descripsit, recensuit, distinxit et notis illustrauit. 





PROLOQUIUM DEDICATORIUM.

Admodum reuerendo in Christo Patri, nobili atque amplissimo presuli, D. Petro RICHARDOTO, SS. theologie licentiato, imperialis monasterii S. Clementis Willibrordi in Efternaco abbati ac domino.

Sapiens ille Ierosolymita, presul amplissime, iehsu filius Sirach, qui renouauit sapientiam de corde suo , cum in codice ecclesiastico scripsisset doctrinam omnigene sapientie, et discipline parum tamen se fecisse existimauit, nisi post omnia laudaret uiros gloriosos , et parentes suos in generatione sua. Nempe ostendit se esse sapientem, quem ante  descripserat, cum diceret: Sapientiam omnium antiquorum exquiret sapiens. Rationem huius studii iustam omnino, et grauem reddit , quia fuerunt antiqui illi, homines diuites in uirtute, pulchritudinis studium habentes, pacificantes in domibus suis: Sed grauior est, quam subdit . Filii eorum propter illos usque in eternum manent. Quid enim iustius quam eorum te cum grata et honorifica recordatione meminisse, qui si non fuissent qui fuerunt, tu utique non esses, qui es? Hic ego, si dicam te imitatorem esse huius  Iesu, sicut et ipse Iesu Christi, nichil utique tibi tribuam, nisi quod ab omnibus Christiani nominis hominibus Apostolus serio, et sepius  exigit. Itaque hoc malo dicere quod ad meam rem proprie facit, quam eos imitari, qui ubi prefationem aut dedicationem scribunt, omnia undique, etiam externa consectantur, que quoquo modo ad illius commendationem spectare uideantur, quem alloquuntur. Si id agerem, benigna mihi suppeteret copia. Suggereret mihi familia tua, ut de uiuis sileam, tuorum fratrum magnanimum par, Franciscum et Antonium, peditum equitumque prefectos, quos pro patria, principibus, rege, fide, Deo, sanguine suo purpuratos, alterum Neoportum, alterum Reinberga, gloriosa morte occumbentes uidit. Ultro occurreret alius frater, Iohannes, de cuius episcopi sui rebus gestis et uita in illustrissimo loco posita, Atrebatum; archiepiscopi, Cameracum; senatoris sui, Sanctius concilium; legati de grauissimis rebus ad se missi, summum Ecclesie caput pontifexmax., quid non sancte, et quasi pro testimonio, referrent? Ingereret se interea alter Atrebatensium episcopus, Franciscus, patruus tuus maior, nepotum utique iustis laudibus pie delectatus, sed suis ita illustris ut eum Burgundia, Belgium, grauissimum orbis terre theatrum, concilium Tridentinum, ac ipse denique orbis terre, tot nobilissimis editis libris, non modo uita, clarissimum nouit. Iam de parente tuo preside Richardoto  quando mihi uni deesse posset quod dicerem, cum pluribus scriptoribus argumentum suggesserit, qui negant se calamo adumbrare posse quod ille uita expressit? Hinc reperta scribendi, laudandique ingeniosa illa et maiestatis plena compendia. Burgundie Phenix, alter Parmenio, Leonidas, Zopyrus, Nestor, Aristides. Si mihi de eius rebus gestis dicendum esset uterer et ipse compendio, et tantum uerbo indicarem, eius potissimum sapientia, industriaque tria grauissima, perniciosissimaque bella exstincta fuisse: duo cum duobus potentissimis regibus; tertium, cum ciuibus dicam, an hostibus acerrimis? Iam genus tuum maternum, illustris familia de Baillencourt, que decora mihi suggereret? que facinora, uel domi, uel militie presuntissima? Utriusque generis longo ordine heres Claudius de Baillencourt, triremium totiusque militie Melitensis prefectus, illustrissimo principi D. Alophio de Wignacourt, Magno Melitensium Magistro, affini tuo; simulque toti Christiane reip. operam etiamnum prestat, seque et maioribus suis dignam. Sed istis omissis, malo, uti dixi, ea memorare que proprie ad te pertinent, lubens enim audio bonum petam:

Nam genus, et proauos, et que non fecimus ipsi,
uix ea nostra uoco.

Neque tamen omnia tua dicenda  sed unum auntaxat, quod, ut, dicere institueram, cum eo, quod in manibus mihi est, ita est coniunctum, ut omitti a me non possit. Atque hoc ipsum sic dicam, ut non tam tibi id tribuam  quam Deo Opt. Max. A quo est omne datum optimum, et omne donum perfectum . Ac sic faciam, quod de se profitetur diuinus Bernardus, qui quiddam de fratribus suis predicaturus, Laudem Domini loquetur os meum, inquit, non uestram. Huius igitur Domini laudem et ego merito loquor, qui ut Maurum puerum, sibi sanctoque Benedicto, a parente Euthychio, tradi uoluerat: sic te pene adhuc infantem, sibi consecrari uoluit, patrocinantibus et educantibus eodem S. Benedicto et uedasto, in quorum nobili asceterio ad uirilem usque etatem, ut te, illisque dignum erat, eductus et informatus: ut hac quoque in re Maurum uirum uir imitareris, cui puero puer assimilatus eras; utroque illo diuo uolente, S. Willibrordo commodatus es, cuius familie Efternaci preesses. Id quomodo prestes, non dicam, ne a laudibus Domini ad tuas deflexisse uidear. Sed eum ipsum Dominum merito mecum laudes, qui eam tibi mentem, gratiamque contulerit, ut non modo tuis filiis omni ope consuleres, uerum etiam patres tuos uelut a mortuis excitares, ut ex his quoque rediuiuis illi haurirent uite beate precepta, atque adhortationes, te singulis illorum occinente salutare illud carmen:

Disce, puer, uirtutem ex his, uerumque laborem,
aut potius illud diuinioris uatis: Interroga patrem tuum, et annuntiabit tibi: maiores tuos, et dicent tibi .

Dubitabit fortassis imperitus quispiam quid mihi ista mortuorum excitatione uelim. An non quodammodo a mortuis excitat, qui eos qui tam altum tot secula silentium tenebant, loquentes, imo clamantes inopinato facit? Altum tacebat Thiofridus, delitescentibus in unius bibliothece angustiis eius monumentis, immortalitate dignissimis; idque annos iam quingentos prope et quinquaginta. Thiofridus, cuius FLORES, sanctorum tumulis aspersi, ipsitumulo, ut sic dixerim, obliuionis inclusi, et indigne ignorationis, latebant: cum dignissimi essent qui omnium piorum naribus applicarentur, quippe qui sint Christi bonus odor Deo, et odor uite in uitam iis qui salui fiunt . Quod si qui immundi scarabei hoc tam suaui odore offendentur, nichil mirum: nam etiam ille bonus Christi odor iis qui pereunt, odor est mortis in mortem . Hunc igitur odorem, hos FLORES producis, Presul amplissime, non contentus iis recreari, nisi, quod sine fictione didicisti, sine inuidia omnibus communices . Magnas tibi debebit eo nomine orbis Christianus gratias; sed tu maiores Deo: qui post tot annos, te potissimum elegerit  qui hanc lucernam sub modio latentem, super candelabrum poneres   et ostenderes, tibi cordi esse illud Sapientis: Sapientia abscondita, et Thesaurus inuisus, que utilitas in utrisque? . Que hec Sapientia? quis thesaurus? Epigraphe loquitur. FLORES EPITAPHII SANCTORUM. Non sunt hi Flores decidentes, quibus horrendum ue intonat propheta . Sunt potius qui quasi rosa plantata super riuos aquarum fructificent: quasi Libanus, odorem suauitatis habeant; quasi lilium dent odorem, et frondeant in gratiam .

Hic uidelicet odor sagaces tibi nares repleuit, et effecit ut curreres in odorem Florum istorum. Parum hoc tibi fuit. Ne parum utilis  uideretur odor rose, Libani, lilii; effloruit tibi Thiofridi liber, tanquam precox uua, et letatum est cor tuum in ea . Longius te prouexit hec letitia. Consiliatus es, ut enarrares quid hi FLORES odoris funderent; et enarrandi studio, ut furore repletus es. .

Nihil do auribus tuis. Adeo te uidi ferri in horum Florum uulgationem, ut reuera ferri potius, quam tua sponte agere uidereris. Mihi quidem uisa est hec precox uua odore suo te inebriasse. Ac sic factus quasi uir ebrius, et quasi homo madidus a uino a facie uerborum sanctorum  que per Thiofridi os Dominus fundit: sensisti in corde tuo, quasi ignem exestuantem, et defecisti ferre non sustinens . Itaque totis portis apertis, hunc odorem, hos Flores emittis, et publici iuris facis hunc Thesaurum hactenus absconditum.

Hic thesaurus, ut in tuo fundo inuentus, ad te iare redit, etsi tua liberalitate, omnium futurus. Hi Flores ex tuo horto lecti, tibi potissimum offeruntur non suauius fragrantes, sed nitentes aliquanto iucundius. Opellam, quam, te uolente, impendi non peto ut boni consulas. Persuadet hoc tua tibi humanitas, cui iniurius sim, si odiose flagitem quod sponte mihi porrigit. Faciet eadem, ut eo alacrius recenseam uitam magni sancti Willibrordi, ab eodem florilego Thiofrido conscriptam, et tuis item auspiciis propediem typis diuulgem. Eadem opera apparebit magis ac magis Dominum, qui tibi dedit ut portares iugum ab adolescentia, imo a pueritia, ut ante dixi, tua  etiam dedisse, ut leuares super te. Quod ego hoc loco non uideor perperam accepturus, si exponam, super se leuare cum, qui animum, cogitationes, curas erigit ad maiorum suorum uitam, uirtutes opera et scripta cognoscenda, ac aliis quoque patefacienda; ut tu ad Thiofridum te leuas, qui plus quinis seculis supra te est; ad Willibrordum, qui fere nouennis.

Sic pergito, et Ecclesiam catholicam tibi demereri ne cessa: cuius filii mecum orabant ut ad eorum conspectum aliquando leueris in celum; quorum opera, et res gestos, notas esse uoluisti in terris. Ita faciat ille eternus.

Luxemburgi, 21 Martii ipsis S. Benedicti, magni monachorum Patris, feriis, anno Christiano 1619.


Admodum R. Atque Amplissime P. T. Seruus in Christo Iohannes ROBERTI.





LECTORI.

 uix uideo, quid tibi dicam, lector amice, quod uel ex proloquio ad amplissimum antistitem, uel ex Thiofridi uita, uel ex notis meis, haurire ipse non possis. Tamen hec pauca habe.

1. Correctiora dare non potui que do, meliorum librorum destitutus auxilio. Spero tamen nichil esse momenti alicuius quod commode intelligi non possit. In obscurioribus, note iuuabunt.

2. Capitum singulorum epigraphas, tui commodi causa, capitis cuiusque initio, auctoris uerbis ascripsi: cum ipse ad libri initium duntaxat posuisset.

 3. Notas, quo magis in promptu essent, malui singulis capitibus subiungere quam ad operis finem reiicere. Spero tibi probatum iri.

Hec tenes? uale, et reliqua Thiofridi a me exspecta. Quin et, si potes, iuua, ut alia eius opera, aut epistole alicunde ad me deferantur. Curabo ut recipias cum fenore et cum gratia.

Sed heus tu. Etiam hoc uerbum. Si Zelandus es, aut Hollandus, hunc librum tibi commendo, uel ob nobilem historiam, quam reperies in uita Thiofridi, § 4.





ITERUM LECTORI.

Ut sunt tempora, mihi Thiofridi uitam uulgare paranti, suggerit animus non defuturos qui dicant, non tantum illum esse, ut magni referat scire quis fuerit, quid fecerit. At, qui sic sentiat, ex iis  forte sit, qui maximi faciat uitas Romanorum Grecorumque a Plutarcho scriptas. Nec ego eas contemno. Quid? Philosophorum apud Lertium uite, quid uidentur? Sit et his suus honos. Quid petarum  a Crinito uulgate? Poterant certe quedam ignorari sine magno detrimento. Quid Icones et uite Caluini, et similium pestium, quas epidemica ipse pestis, Beza, inficiendo Christiano orbi, sparsit? Hunc uero dignum iudico, qui, cum profiteretur se celebrare uiuos doctrina simul et pietate illustres, quorum precipue ministerio, uera religio instaurata sit: de uno tamen horum tam illustrium heroum, iusto Dei iusti iudicio excecatus, disertis uerbis scripserit. Cum in aula, pessima pietatis et honestatis magistra,  uitam fere omnem consumpsisset, mores parum Christianos ne in extrema quidem etate emendasse. Is fuit clemens Marotus. En, a quo uere religionis instaurationem petas! Petat Beza, illi similis. Me quidem certe riualem non habebit.

Thiofridum nostrum cum eiusmodi monstris ne componi quidem fero. Quin et fidenter dico, et Plutarchi Catonibus, et Lertii Biantibus, et Criniti Propertiis, longe preferendum. Ita sentio: Tu, Lector, uoueo ut mecum.





D. THIOFRIDI ABBATIS ET DOMINI EFTERNACENSIS uITA. Ex eius operibus studiose collecta, a P. Io. ROBERTI, societ. Iesu presbytero.

 Damno ipse meum institutum, erudite Lector, qui scribere aggrediar uitam quam profiteri cogor me pene totam ignorare. Itaque rectius mutem epigraphen, et rescribam: uITAE FRAGMENTA. Atque hec ipsa sunt oppido pauca; sed, quod magni facias, ex ipso Thiofrido collecta; qui unus optime nouit quid de se scriberet. Si quis aliunde iuuare poterit  amice fecerit si suggeret; et erit, cum licebit addere. Sed ad tam breuem scriptionem, sat prefatum.



§ I. Nomen.

Non probo, qui nomen ei mutant, et uocant Theofridum, cum ipse ubique se scribat Thiofridum: aut, Latino fine in uernaculum mutante, Thifrid, aut Thiefrid. Lib. III Carm. De uita S. Willibrordi:

 uenit in emporium mandrita Thifrid memoratum. Minus etiam capio, aut probo, quod eum quidam, nescio unde, uocabat Theodefridum.

An et uernatus dictus censeat quis ex illo eius uersu, quo uitam S. WILLIBRORDI a se scriptam, ipsi sancto dedicat:

Thiefrid uernatus, Wilbrord hoc dedico munus Pauperis ingenii
Apage. Legendum sine dubio uerna tuus. Sancti WILLIBRORDI se uernam uocat, qui etiam se uernarum Domini uocat uernulam, uite eiusdem sancti cap. 36, quod infra in hac uita leges.




§ II. Patria.

Nomen mihi uidebatur Anglicum quid, aut Frisicum sonare. Sed nomina facile migrant. Neque aliud  habeo quod addam, nisi ingenuam mee ignorantie confessionem.



§ III. uite decursus

Hic iterum parum mihi liquet. Pauca que legi, uel collegi, accipe. Ut de uita eius ante ingressum in religionem, et Efternacensem cetum, sileam, de qua  nichil omnino habeo quod dicam, adolescentem ad modum, ac pene puerum id uite institutum arripuisse, colligo ex etate, de qua infra, § 9. Post annos religiose professionis, ut minimum 39, abbas factus. uide ibid. Abbas uixit annos 28. Hoc me docet Annotatio religiosi cuiuspiam Efternacensis, antiqua manu ad finem libri Iu. Florum ascripta, ex qua et alia de Thiofrido discimus itaque eam hic uerbotenus represento. Est eiusmodi: Thiofridus abbas huius monasterii, doctor egregius, dictator huius libri, anno Incarnationis Domini M. LXXuIII, XIII Kalend. Septemb. abbatiam Rome suscepit, eamque per XXuIII annos strenuissime rexit: uir subtilis ingenii, monimenta plurima, in prosis, et metris, et diuersis historiarum cantibus, in quibus mirifice claruit, dereliquit.  Hactenus ibi, atque hec de uite decursu generatim. Iam quedam particularia uideamus.



§ Iu. Res geste.

Preter illa que proxima Annotatio suggerit, ista obseruaui.

1. Successit Regimberto abbati, cum hic annos 30 prefuisset. Ita ms. Efternacensis, nomine LIBER AUREUS, pag. 115.

2. Huius Regimberti adhuc uiuentis fuit coadiutor, siue designatus successor. Sed post eius mortem, cum quidam competitor Cesarem aduersus Thiofridum interpellaret, pontificem ipse uicissim adiit, qui ea tempestate erat Gregor. uII; quo equissimo iudice ius suum obtinuit, ac sic quod ait Annotatio, abbatiam Rome suscepit. uide Bertelium in Historia  Luxemb. et Catalogum ms. abbatum Efterne.

3. Iura et libertates Efternacensis monasterii per Cesarem Henricum quartum confirmari curauit. Liber aureus cum Cesareum diploma posuisset, sic concludit pag. 101 in fine: Hec acta sunt anno Dominice Incarnationis M. XCu, Indictione III, anno  uero domini imp. Augusti Henrici regni XL, imperii XII, annitente uenerabilis domini abbatis Regimberti successore Thiofrido. Addit: Testes huius concessionis, et confirmationis idonei, et nobilissimi sunt isti. Henricus Palatinus, etc. uidelicet tanti erat tum Dei ecclesias beneficiis prosequi, ut et Cesares id unice studerent; et maximi quique principes, uel testium uice adesse, sibi honorificum in primis ducerent. Iam, quomodo in eo genere res habeant, uidemus. Sed omittendum non est, ab ipso Thiofrido scripta uidere illa uerba proxime ex Aureo libro descripta. Quis enim alius defunctum quidem Regimbertum, uenerabilem dominum abbatem diceret; Thiofridum uero, tum ad sacre gubernationis clauum, sedentem, ne uno quidem honoris uocabulo dignaretur?

 4. Gichilingen allodium apud Born, et Alstorff comparauit, eaque fratrum usibus delegauit. uerba sunt Catalogi abbatum Efternacensium.

5. Magnum uirum fuisse Thiofridum, et in estimatione maxima, ex eo apparet quod Bruno Treuirensis archiepiscopus, eum non modo intimum amicum habuerit, sed et animam illi suam commendarit, ut leges in epistola huius operis Florum dedicatoria. Hoc accipio, tanquam ei fuerita sacris confessionibus, et sacris conscientie consiliis. Perseuerauit hic Brunonis in Thiofridum amor, et affectus ad huius usque mortem, imo sepulcrum. Docet hoc Catalogus abbatum: In senectu e bona, inquit, obdormiuit in Domino, sepultusque est in conuentu, a Brunone Treuirensi  archiepiscopo. Fuit porro hic Bruno ex illustri comitum Brethermiorum, et Lauffensium familia patre Arnoldo, matre Adelheida, ut refert Christophorus Browerus noster in Annalibus Treuirensibus, hactenus non editis, ad annum Christi 1102, qui et ibi, et deinceps tum alia memorat de Brunonis uirtutibus, atque in primis de insigni eius munificentia: tum illud de eius auctoritate, et summa dignitate, uicedominatum pro Henrico Cesare, rerumque summam obtinuisse, et in maximis reip. motibus, gubernacula scite, sapienterque tractasse. Nec mihi dubium est quin etiam ad hec, nostri Thiofridi optimis saluberrimisque consiliis uteretur.

6. Inter ista rerum Thiofridi fragmenta, religioni  mihi ducam, pretermisisse singulare eius facinus, in quo, si alibi usquam, apparet eius tum prudentia, tum auctoritas, tum sanctitas. Accedit, quod gemmula quedam est historie, quam non temere alibi reperias, cum sit memoria dignissima. Gratias mihi pro publicatione agent  tum quiuis alii antiquitatis studiosi, tum maxime Belgii ocellus, Antuerpia, et Walichrensis insula, atque in ea Mittelburgensis urbs.  Sed multo maiores gratias debebunt admodum reuerendo, atque amplissimo uiro, D. Petro Richardoto Efternacensi abbati, ac domino, qui eius narrationis copiam ex diui Clementis Willibrordi bibliotheca, fecerit: longe autem amplissimas ipsi Thiofrido, qui talia et sic patrauerit, et sic pie  posteritati, immortalibus scriptis tradiderit. Unde piaculum censeam, uel me uerbum in eius uerbis mutare, uel a quoquam illi fidem abrogari. Igitur in uita Willibrordi, quam triginta sex capitibus distinctam accurate scripsit Thiofridus  cum capite 35 exposuisset accurate, quemadmodum Walichrenses bello grauiter uexati a Ruperto iuniore, Balduini filio, Flandrie comite ope diui Willibrordi, nobilem, atque adeo miraculosam uictoriam obtinuissent: de bello deinceps intestino, inter ipsos exorto, caput 36 texit: quod ecce habes cum sua epigraphe.

CAPUT XXXuI.---De aduentu Ygumeni Thiofridi in  Walichrensem insulam et pace ibi reformata et confirmata per iucunda miracula.

»Post, ubi pericula uirtute et Domini gratia propulit,  ab externis bellis, uelut in uiscera sua, arma; conuertit, et exemplo furentium, manus ac membra sua, ipsa cesura, ab hostili, in ciuilem sanguinem ferrum exacuit. In perniciem exarsit mutuam, et cesis nobilioribus insule primatibus, in tantam prorupit discordiam, ut neque libere ingredi, neque egredi ulli esset copia. De uno populo duo compugnantia effecta sunt corpora, et eorumdem castrorum homines in duas hostiles diuisi sunt acies. In partibus exitialis odii adeo conflagrauit incendium, ut absque apparatu armorum, et cetu contribulium, et satellitum, ne  ipsa quidem Parasceue, qua summus ueri tabernaculi pontifex ac pastor essentialiter bonus pro ouibus suis animam suam ponens, domino Patri obtulit sacrificium, sanguinem suum, inestimabile mundi pretium; auderent accedere ad deosculandum lignum dominicum. Fessis demum, et fractis, post multa suorum funera, uariosque labores, in tanto estu periculorum, tutissimus portus consiliorum uisus est, communi Legatione Efternacensem ygumenum Thiofridum philochristum ad se accersere, ut ex auctoritate precluis patroni Willibrordi, cuius uice fungebatur, mersis rebus suis consulere: et disturbate pacis federa operam daret, reconciliationis gratia, reformare et componere. In portu  Antwerpensi eum aduentantem biduo exspectauerunt cum sedecim longis nauibus; sed eo necessitate itineris, moras innectente, generalis placiti sui, quod tertio imminebat die redire coacti exactionibus, eius aduentus et susceptionis honorem necessariis suis, et dilectoribus commendauerunt, ipsius emporii magistratibus. Aruerant autem omnia sata eorum, eris intemperie, nec irrigabantur ullo humore roris et pluuie, sed minitabantur sterilem annum messibus ingruere. Cumque classem uelis cedentibus uentus incumbens propelleret, mediumque rates profundum tenuissent, mente licet lugubri, ingenti tamen accensi ardore fidei, exclamauerunt deuotione hilari: o Domine, o sancte Willibrorde, si uenturus es ad nos, tuum peculiarem populum, apostolatus tui in  domino signaculum, euidens da indicium, et antequam portu condamur alto, fac descendere ac influere imbrem frugiferum. Nec mora subito intonuit leuum, et turbida testantur conceptum equora uentum. Iamque polo presse nubes densantur in imbres, spissateque fluunt, et caumatis ac siccitatis dispendia excludunt. Pluuiam uoluntariam Dominus hereditati sue segregauit, quo euidentissimo clementie sue signo dilecti sui in spiritu aduentum declarauit. Nauticus illico clamor ferit ethera, et adductis lacertis spumant, ac dehiscunt, conuulsa remis, rostrisque stridentibus equora, et omnes ecclesiasticum, non nauticum, concinentes celeuma, in sua hilares prosiliunt littora. uix uero illis propria subeuntibus menia, uicarius egregii antistitis Willibrordi, ab uniuersis  Antwerpensibus, longe a ciuitate, cum sanctorum suorum pixidibus, auri et argenti operoso artificio incusis, procedentibus obuiam, sicut angelus Domini, sicut Christus iehsu, cum ingenti susceptus est gloria; ibique dissidentibus reductis in gratiam, et confederatis pace firmissima, eorum honorabili euectione transuectus est in Mitthilburgensis portus naualia. In crepusculo diei, eius comperto aduentu, omnes utriusque sexus et diuerse etatis insulani leto complerant littora cetu, et eum, ac si ipse communis eorum patronus, et Dominus in carne uenisset, intime deuotionis affectu ac honoris magnificentia exceperunt, et hymnilogica uociferatione in orationis proseucham deduxerunt. Postera cum primo stellas oriente fugaret clara dies, per leta frequentes conuenere  limina, et coram legato Domini, ad firmandum rerum presentium statum, contra morem barbaricum, summa astitere disciplina, ac reuerentia. Sed ille regens dictis animos et pectora mulcens primum aggredi, ac tractare mediocria, in crastinum decreuit differre maiora et magis aspera. Cumque his intentus, eorum, et aliorum quos idoneos ducebat, haberet consilium, uidit cominus quemdam de grege inopum, prosterni, et amplecti pedes cuiusdam ex prosapia, et ordine diuitum, cui aliquando inconsiderata insolentia inflixit uulnus pene inremediabile, et letiferum. Exsurgit, accurrit, cum prostrato prostratus genua eius exosculatur, et deposito in terram ante abnuentem et obstinatius renitentem egregii  antistitis baculo, gratiam delicti penitenti facere deprecatur, monet, ac obtestatur. Adamantinum uero illius cor et contemptor animus, nullis sane doctrine fomentis emollescit, ac conclamantibus, et tantam duritiem detestantibus, uniuersis circumstantibus, non erubescit, non adquiescit. Impos animi discessit, erupit, domum rediit, et ibi e uestigio contemptus, et inobedientie sue penas luit; energumenus enim factus omnes astantes percussionis sue spectaculo perterruit, et omni uicinie, et familie sue summum merorem et luctum intulit. Anhelum eius pectus, et protensus aqualiculus crebris et grauissimis exagitari pulsibus, et sonus audiri, quasi costarum cratem, et stomachum interius aliqua uis duris propulsaret uectibus. Et quid tanto  cruciatu crudelius, quid amarius? Tanta diuine ultionis animaduersione clientes illius, et contribules exterriti, multa supplicatione defatigatum compulerunt illo ire ueredarium Domini, ut captiuum de tanti eriperent amaritudine supplicii. uenit, scriniolum suum, in quo portiuncula coste clementissimi Patris Willibrordi recondita est, uentri arrepticii superposuit, et e uestigio Zabulus, quia tante sanctitatis pondus ferre non potuit, uas quod ob uindicandam inobedientiam arripuit ad glorificandam summi opificis potentiam deseruit. Tripudium ingens exortum est, quia salus domui illi facta est, quia filius Abrahe a filio eterne mortis liberatus, et absolutus est. Interea in concione astantis et exspectantis populi, nobilitatum est aliud signum, de causa quidem  simili, sed pena dissimili. Procidit quidam in faciem ante uulneratum iam pridem a se diuitem, ac summis precibus laborauit eum sibi efficere propitium et placabilem. Accessit una ad negitantem et reluctantem interpres domini ygumeni Ekehardus cenobita egregius, ante conuersionem inter principes eiusdem insule nominatissimus, accessit inquam et pluribus ac humillimis supplicauit supplicationibus, et genuum inflexionibus, ut ueniam petenti, eius iure gentium auersus, pie propter dominum, et Clementum Wilibrordum reconciliaretur animus. Sed ille improbus iuuenili fastu exaudire contempsit, exiliuit, discessit, et paululum secessit, cum ecce ultio in eum diuina incessit. Nam sicut interiores interiori, sic exteriores oculi eius exteriori priuati  lumine subita obtenebrati sunt cecitatis caligine; et cuius iniquitas prodiit quasi ex adipe, et qui non flagellatus intumuit flatu superbie, et non timuit os suum in celum ponere, quid esset sentire coactus est sub uerbere. Impingebat et impingebatur huc et illuc palpans, uacillans uertebatur, et confusione sua sicut diploide indutus occursum et conspectum hominum uerebatur. Occurrit tandem illi offensis nutanti pedibus genitor eius totus imbre lacrymarum perfusus, et increpans duritiem cordis eius, porrecta manu reduxit eum in locum unde bile commotus temerario ausu est egressus. ueniam ibi supplici suo dedit, uisus claritatem recepit, illuminatori omnium quantascunque potuit grates rependit. Pulchrum spectaculum  illo die diuina pietas piis mentibus exhibuit, et elatis formidinem, et maximum incutiendo terrorem, future pacis, et reconciliationis fundamentum posuit. In angusti temporis articulo, in duobus uiris quatuor celebrata sunt miracula, alter quippe pro contemptus sui reatu, desipuit amentia, et pro multorum profectu resipuit, ac saniori conualuit intelligentia: alter in oculo fratris festucam uidens, in suo trabem non uidens, cecitatis incurrit offendicula: sed ductus penitentia, clariori lumine illustratus est in corpore ac anime, Proxima uero cum prima lustraret lampade terras orta dies, uno animo, eademque sententia totius insule, quasi apum examina, conuenerunt agmina, ut coram uicario pontificis egregii, et eius reliquiis, examinarentur, et terminarentur omnium cause ac  iurgia, et sopirentur simultatum ueteres offense et exitialia odia. Steterunt ut stelle in statione sua et ordine, et subtilissima indagine inuestigauerunt lucem, et consilia prudentie, quia omnes uie eius pulchre, et omnes eius semite pacifice. Nec mora, eterna sapientia que se cecinit per os Salomonis Idide, Eruditis, inquiens, intersum cogitationibus, meum est consilium, et equitas, mea est prudentia et fortitudo; per me legum conditores iusta decernunt: occulte inspirationis sue gratia, in unius eiusdemque consilii summam, omnium illexit pectora, ut de singulis in utraque parte peremptorum familiis, septena sanguine proxima eligerentur capita; et eorum ac presidentis Dominici archimandrite, et comitum eius, decreto, ac inuestigatione diligentissima, componerentur  firmissime pacis federa. Igitur iuxta commune illorum consilium, ac decretum, rei sanguinis depositis prius, more gentis, trigenis, tripla compositione libris, uellent, nollent, ne qua dissensio nasceretur ex anteactis, in eternam discordiarum obliuionem, effecti sunt milites ultorum sanguinis. Nullo humano sed diuino terrore, uiri ea forme pulchritudine, et corporum proceritate, et uirium ac sapientie magnitudine prediti, ut qui eos ignoraret, non ex una gente, sed ex toto terrarum orbe, electos iudicaret; uiri inquam, genere, fama, et opibus excellentissimi coacti sunt, longe se inferioribus pupillis submitti, et obsequi: quod quasi dedecus improperii, nisi celesti uirtute essent cerciti, mallent  morte lucrari quam perpeti. Notandum profecto, et pro summa admiratione in posteros est transmittendum, quod gens tam aspera, audax, bellicosa, que nunquam ferro edomari potuit, simplicium uerborum loris se ligari, et constringi pertulit; et ut de ipsius ueredarii domini edictis taceamus quidquid prefatus interpres eius, ex auctoritate eius, et sancti Patris Willibrordi iussit, ac si ex ipsius ore iuberetur, nemo omnium temerare, ac transgredi presumpsit, nemo parere distulit; tantus in omnes domini terror irruit. Pax exinde bone uoluntatis tam priuata quam per mirifica antistitis egregii Clementis Willibrordi merita, tanquam ipso corporali assidente consessu, ac ordinante, reparata, et iurisiurandi sacramento coufirmata est, non modo  in Walichrensi, sed in omni adiacente insula, et aurea fruges pleno cornu defudit copia; et per duorum mensium curricula, quibus ibi moras pro communi utilit te innexuit ygumenus uernarum domini uernula; nulla ibi opera, nulla exercebantur studia, nisi gaudium, honor, et tripudia, mira exsultatio, festi dies, epule, et conuiuia. In summi tum demum honoris magnificentia rediit in patriam, et cum ingenti totius ciuitatis sue in occursum eius effuse susceptus letitia, sempiterne Trinitati laudis debite immolauit hostiam. Ac nos quia immensum spatiis confecimus equor, et iam tempus est equum spumantia soluere colla, preterito quodam inusitato miraculo, uidelicet quod in basilica sanguine tanti Patris dotata, furto ablatum de cruce argentum, admoto  igni, per triduum non potuit conflari; et secatum in equas partes in seminarium dissidit trium nominum, uiris nullomodo uisum est exequari; pallium uero altaris non forfice, non cultello, postremo non gladio acutissimo ualuit scindi: preterito, inquam, signo tam mirabili, finem longo operi imponamus, ut in fine, qui est sine fine, permaneamus; in Christo Iesu, unico Domino nostro; multimodas pro modulo nostro, grates ei soluentes, super omnibus que reddidit nobis, et super multitudinem bonorum, que per inclyta dilectissimi sui Clementis Willibrordi, patrocinia, largitus est nobis secundum indulgentiam suam, et secundum multitudinem misericordiarum suarum, cui laus, honor inexcogitabilis, ac ineffabilis gloria, et imperium per infinita  secula. Amen.«

Claudit uitam S. Clementis Willibrordi Thiofridus noster hoc nobili capite, in quo, si quid esse uidebitur aliquanto obscurius, eius explicationem candidus Lector reperiet loco proprio, id est in ipsa S. Willibrordi uita, quam, Deo et sancto eius bene iuuantibus, non ita multo post emittemus.

Ceterum  tacere plane non debeo, quod Thiofridus meus non tacuit extremo capite 35. Post illam, quam dixi de Ruperto comite relatam miraculosam uictoriam, uictrix phalanx, inquit Thiofridus, post tanti triumphi gloriam, debite laudis Triumphatori omnium soluit uictimam: et uotum suum, quo se ante obligauerat,  renouans, et confirmans, duo deuicti principis uexilla ad Efternacensem transmisit Ecclesiam, ibi conseruanda in eternam collate sibi per magnifici pontificis Clementis Willebrordi merita gloriose uictorie memoriam. Hec uidete, et maiores uestros cogitate Walichrenses Zelandi, et uicini Hollandi.



§ u. uirtutes et sanctitas.

Non is fuit Thiofridus, qui uirtutes suas ebuccinaret, sanctitatem ostentaret. Sed tamen, ut aromatum, quantumuis occulte gestes, studiose celes, odor erumpit tamen; sic uirtus emicat, etsi premas. Euenit hoc auctori nostro, cuius, ut alias uirtutes taceam, Humilitas passim splendet,

. . uelut inter ignes
Luna minores.
 Hec talem tantumque uirum facit oleastrum aridum, et nullius momenti Efternacensis cenobii ygumenum . Hec eumdem facit terram, et indignum scabello pedum Domini . Hec multis, maximisque a Deo, celo terraque probantibus, et plaudentibus, gloriosum miraculis, et in eorum, ut sic dicam, medio natantem; efficit tamen »uernarum Domini uernulam«  Eadem denique, »cuius in quamuis procelloso mari, regende naui aptum gubernatorem, negat tamen uel scapham in lacu regere posse.«  Iam Religio, et Dei, sanctorum, sacrarum reliquiarum cultus, ex totis his, aliisque eius libris, notior est, quam ut ullis meis uerbis explicari debeat.

 Charitatem, et publici boni studium in eodem leges, cum hec eius uerba leges: »Nimia caritas, que omnia potest, omnia sperat, omnia sustinet, nos impellit, tumida malo uela suspendere, rudentes explicare, clauum regere, et S. Spiritu cursum prosequente, considere.« 

Reliquas huius S. uiri uirtutes, tute ipse in scriptis eius deprehendes, miraberis, et, quod uoueo, imitaberis.

Huic paragrapho prescripsi etiam sanctitatem, quam scio equidem in Dei gratia, uirtutibusque consistere. Itaque dum de uirtutibus dixi, satis de sanctitate dixisse uideri possum. Sed ego illustria quedam sanctitatis signa preterea addere uelim,  que qui uideat, statim sanctitatis opinionem concipiat. Eiusmodi sunt, que paulo ante ex ipso Thiofrido posuimus, in Walichrensi insula patrata. Eiusmodi quod idem, diuinum quemdam odorem percipit e sanctorum reliquiis, ut disces ex lib. I Flor. cap. 6. Eiusmodi alia, que ipse notabis.



§ uI. Familiares et contemporanei.

Pertinet ad illustrandam Thiofridi uitam, scire cum quibus familiariter uersatus sit. De Brunone archiepiscopo, ante audisti, suam Thiofrido commendasse animam. Regimbertus, abbas, uir sanctus de Thiofridi tum sanctitate, tum eruditione et stylo, eam opinionem habuit, ut dignum censuerit, cui scribenda committeret, que a Spiritu S. ipse acceperat  .

uixit cum abbate Humberto, homine summe religionis, ut ait ipse Thiofridus, et sanctitatis ut narratio indicat lib. I Flor. c. 6.

Addamus, hoc ipso tempore uixisse in orbe Christiano uiros multos, sanctitatis et eruditionis laude clarissimos, cum quibus  fas est credere, nostrum Thiofridum, uel colloquii, uel litterarum, habuisse commercium. Tales Gregorius uII, pont. max. Lanfrancus Cantuar. archiep. Hugo archiep. Gratianopol. S. Bruno Carthusiensis instituti auctor, Iuo episc. Carnotensis, S. Anselmus Cantuar. archiepisc. Robertus Cistertiensium fundator; et alii plures.

Sed sine coniectura, et controuersia, constat, familiarem  fuisse, maximis illis Mediolacensis cenobii uiris, de quibus ita refert in uita S. Liutwini, cap. 5: Nostra quoque memoria, tam clara mundi luminaria, tam magnifica ibi  uirorum claruerunt nomina, ut qui minimus inter eos censeretur ordine, dignissimus haberetur summi honoris culmine: et quecunque Ecclesia ex eis nacta esset rectorem; ut mundus solis iubare, sic eius doctrine, ac uirtutum, illustraretur lumine.

Ceterum tot aliorum preclarorum uirorum conditione, et fortuna usus Thiofridus, aduersarios etiam, Momosque habuit. Lege Prolog. Flor. et uite S. Liutwini.



§ uII. Eruditio, stylus.


Eruditione fuit Thiofridus, ut illis temporibus maxima, et quod magis mireris in cenobita, maxime uaria. Scripturam fere perpetuam loquitur, ut post illum S. Bernardus. Sensus mysticos a S. Gregorio Magno potissimum mutuatur, etsi sepe adhibet sue inuentionis, eosque acutissimos. Patres reliquos, Augustinum maxime, sepe allegat. Historias sacras, profanasque diligenter legerat; et illas sepe ac perite admodum adhibet. Oratoriam, et Peticen, et utriusque uim, mirari licet in eo, qui nullo magistro,  nulla disciplina, suo studio omnia assecutus erat. Notabis etiam philosophiam mathematicasque disciplinas suis locis, docte, grauiterque in medium adductas. Quid quod  theologiam scholasticam, ut alibi noto, usurpauit, antequam uel eius magistri, uel nomen, inter eruditos, audiretur? Linguas, Grecam, et Hebream non ignorauit, etsi, quod usus deesset, non uidetur eas perfecte assecutus. Iam

Stylus qui sit, uides. Copia in eo uerborum, ac sententiarum, ingens, periodi rotunde, et uelut circino in orbem acte: sed eedem ut plurimum nimis longe, ac sic, impedite, et dormitantem lectorem fallentes. Remedio erunt, ni fallor, notule nostre, quibus totam eius sententiam breuiter, ac dilucide comprehendimus. Frequens est in allegoriis, antithesibus, allusionibus ad Scripturas, historias, petas. Affectatio Grecanicarum uocum delicatiores aures  offendit. uides me non agere Thiofridi encomiasten, qui uitia quoque eius aperiam: etsi ea lubens tribuo seculo, et magistri inopie.



§ uIII. Scripta.

Que hactenus uidere potui, sunt: uita S. Liutwini, Flores Epitaph. Sanct. uita S. Willibrordi prosa, atque eadem carmine heroico. Item Sermo in eiusdem sancti natalem, et alter Sermo in natalem S. Wilgisli, qui pater fuit S. Willibrordi. Plura fuisse testatur Annotatio supra a me laudata, § 4, et aliquot Fragmenta apud Iodocum Coccium in Thesauro Catholico



§ IX.Aetas.

Centenarium obiisse puto, aut centenario proximum. Hoc ut ostendam, attende.

 Abbas factus anno 1078, durauit annos 28, desiit ergo 1106.

Atqui uiuebat anno 1031 ut constat ex lib. I, Florum cap. 6, litter. O

Habes annos 75.

Iam, fuisse tum non multo minorem 25 annis, res illo capite narrata, satis indicat.

Adde, quod scribunt Bertelius, et Mireus, obiisse Thiofridum anno Domini 1110.

Quod si est, abbatiam quadriennio ante mortem, tradidit successori Gerardo.

Ac sic, etsi 21 annorum tantum fuit in illo cap. 6, obiit tamen CENTENARIUS.





THIOFRIDI uERSUS DE SUIS FLORIBUS.


Extruo pyramides, ciboria, colligo FLORES,
Spargo super tumulos sanctorum carne sacratos.
uincla, cruces, crates  serras noto, saxa, catastas.
Mundi uita, salus tot eorum sunt cruciatus.





[FLORES EPITAPHII SANCTORUM.]



INCIPIT PROHEMIUM  IN LIBRUM  FLORUM  EPITAPHII SANCTORUM.

 Oliue  uberi, pulchre, speciose, fructifere , in domo Domini, S. Treuerice sedis archipresuli Brunoni  ; oleaster aridus ,  Efternacensis cenobii nullius momenti   ygumenus, Thiofridus  psyches et somatis incorruptionem, et internam summi boni contemplationem.

Antequam, domine mi, presulum gemma, et gloria,   archiantistica ascendissetis fastigia, ut Dauid Ionathe, sic sancte uestre anime mea  exasperatrix conglutinata est anima , cum pro honestissima morum comitate et modestia, tum ex  consanguineorum uestrorum, summe generositatis et dignitatis heroum, in me dignatione, ac beneuolentia. Ex quo autem per diuine prouidentie multiformem gratiam inthronizatus, mihi uilissime fauille familiarius uestram, quasi alicuius apud Dominum essem momenti, commendastis animam: in meditatione mea intime dilectionis uestre ardentius exarsit flamma , et in uos, omnes et totas cordis mei effudi medullas et uiscera. Et Iesum testor, et sanctos eius, et regnum eius, in amicitia mea nichil fictum, nichil simulatum  est: sed quidquid est, id totum uerum, totum uoluntarium est: neque ut munificentiam uestram ad impendenda mihi ac meis quelibet beneficia astu alliciam, sed ob diuulgate ac note uirtutis uestre excellentiam. Nihil enim est, ut oratorum rex protestatur Tullius, uirtute amabilius, nichil quod magis alliciat ad diligendum, quippe cum propter uirtutem et probitatem etiam eos quodammodo diligamus, quos nunquam uidimus. Igitur,

 O et presidium et dulce decus meum,
et corona totius per orbem cleri, nullius unquam immemor honestatis; ob tantum in dilectionem uestram accensum amoris mei ignem, tanquam  excelso Numini, laboris mei primitias, libellum, cuius est  Inscriptio tituli: Flores Epitaphii Sanctorum, uestro consecro nomini: quem per  quaterna ea ratione distinxi uolumina, et singulis septem prefixi capitula; quia ex quatuor elementis compacta somata, exacta in doloribus et angustiis presenti  uita, quasi sexta feria, in septima sabbathizant, et requiescunt intra sepulcri penita; in die Dominica, a quatuor uentis ueniente spiritu , resurrectura in incorruptionis gloria. Non tamen meipsum latet, meum hoc opusculum non usquequaque ad digne subtilitatis unguem esse expolitum, multaque nimis in eo reprehensioni patere, tam in ipsa uerborum compositione, quam  in rerum ueritate; quod mihi profecto constat accidisse: primo ex officii cura: tum prouidentia familiaris rei, etsi exigue: deinde crebra corpusculi mei inequalitate; postremo ex interioris hominis quam pluribus, imo absque numero molestiis, conceptis,  de nouis, et insolitis rebus, quas repente nostris diebus ad dissipationem omnium honestarum  artium emergere: nemo tam ferreis precordiis, qui non possit pregrauari grauissimo tristitie ac doloris pondere. Nec clam me est, qui libros Sapientie, et ipsos lacerant sanctos, mihi non parsuros; sed cum ingenti rancore animi indignaturos, qua animatus temeritate, ad tam difficillimam materiem non extimuerim prorumpere; quare sacris litteris reuerentiam non seruauerim; ne indigne tractarem, et culpa ingenii detererem . Tacitus autem mecum reputo, quod rarus aut potius nullus scriptor sua auctoritate ita unquam fretus fuerit, ut principum et sapientum defensione non indiguerit. Flaccus Horatius Mecenatis gaudet presidio;  Maronem uirgilium amat Pollio, utrique  fauet Augusti imperialis defensio. Comicorum lepidissimus Terentius, concitante emulorum inuidia, odium incurrisset pro gratia, nisi  Calliopii callidis argumentis accusatoribus obstitisset prudentia. Anicius Manlius Torquatus Betius, uir cunctarum artium perfectione et consulari dignitate precipuus,  cum  in Latinos thesauros in signis  quadriuii transtulisset theoremata, a Pythagora omnium ueteris philosophie ducum iudicio probata et excocta, frequenti tamen et humili orat precum instantia, ut labor ille Symmachi patricii paterna prouehatur gratia. Atque cum tanti nominis uiri, preclarissimo labori suo absque fauore primatum sint diffisi, multo magis ego, quem neque fortuna, neque scientia commendat, sine uestri obtentu presidii, nichil habeo spei et consilii. Si uestro solius, qui celum sedes Domini , qui signaculum estis similitudinis Domini , qui perfectus diuini decoris eminentia, et plenus sapientia , in medio ignitorum lapidum inceditis ; si uestro, inquam, ego  terra, indignus scabello pedum Domini , qui deflens miserabili dolore erumnas exsilii mei, in mea exclamo exstasi: Proiectus sum a facie oculorum Domini , leter amminiculo, et  in  prima tripartite Gallie metropoli, primo et nobilitate, ac religione tuter defensore: nullo modo uereor oblatrantis inuidie ledi morsu et reprehensione: quia ubi radius splendide auctoritatis uestre, uelut ipsius solis, infulserit; necessarium erit ignorantie mee tenebras non apparere. Extremam ergo meo operi manum imponite, et pro uestra in me beneuolentia, superuacua resecate, hiantia supplete, errata corrigite, et consultus exemplo predecessoris, ac nutritoris, et sanguine propinqui uestri, Udonis archipresulis, eterne memorie; qui uitam summe sanctitatis et popularis letitie  Lwttwini, a me qualicunque stylo  caraxatam  sui testimonii corroborauit, examine: commode dicta animi alacritate suscipite,  et id nostre liberale pignus amicitie, in posteros, uestri auctoritate nominis transmittens, archiuis sancte Ecclesie consecrate ac inserite. ualete.


 Explicit Prohemium.



INCIPIUNT CAPITULA.


    I. De eo quod Dominus Deus noster, magnus in magnis, gloriosius operetur in minimis.
    II. De spiritus et carnis post duellum concordia, et felicitatis utriusque prerogatiua.
    III. Quod nulla carnis substantia carne sanctorum sit nobilior, et in ipsa corruptione gloriosior.
    Iu. De reliquiis Babyle martyris, et in apostatam angelum potestate hominis.
    u. De Sanctorum somatum suauissimi odoris fragrantia, et templi Dei, et arce, et altaris coaptatione mystica.
    uI. De dote sancte anime, et de odoris in corpus exanimatum transfusione.
    uII. De distantia inter defuncta ueteris Ade et noui Ade filiorum somata.




Expliciunt capitula.



FLORES EPITAPHII SANCTORUM LIBER PRIMUS.



CAPITULUM PRIMUM De eo quod Dominus Deus noster magnus in magnis, gloriosius operetur in minimis.


Cum Dominus Deus noster sit magnus, et laudabilis nimis, et magnitudinis eius non sit finis , omnino difficile, imo impossibile est, ut pro magnitudine det gloriam laudi eius  homo terra et cinis . Sed quia tamen  uniuersa creatura ad laudandum Conditoris sui nomen et magnificentiam, naturali intentione ducitur, et solum post mortem carnis, sanctorum exercitium et iubilum, interna diuine glorie contemplatio, ac eterna collaudatio esse creditur, nos aliqua, licet infima, portio creature eius, et opus manuum eius , laudare et glorificare essentialiter et summe laudabilem, et gloriosum in secula , promodulo infirmitatis nostre, conemur, et ad cuius laudem per naturam trahimur, propria uoluntate, ac ardentissimo mentis desiderio, confiteamur nomini sancto eius, et gloriemur in laude eius , Corde et ore dicamus Domino Deo salutari nostro: Quam terribilia, quam magnificata sunt opera tua, Domine, nimis profunde facte sunt cogitationes tue , quia quam terribilis est in consiliis super filios hominum ; et, licet magnus in magnis,  gloriosius tamen mirabilia operatur in minimis. Nam quid minus dissoluto cinere? quid breuius est transitiuo nomine,  cuius esse transeundo est esse? Sed diuine maiestatis uirtus incomprehensibilis, ineffabilis sicut terram informem formauit in animam uiuentem  ; sic terram corpori humanitatis sue conformem in terram et puluerem reuersam , in puluerem dat mirabilius uiuere per Spiritum uiuificantem ; et qui ex nichilo rerum condidit uniuersitatem; intransitiui, ac eterni nominis sui uirtutem declarare dignatur in pulueris nomine,  cuius nulla substantialiter est natura essentie quod antequam dicatur, nichil est, in dicendo nichil; postquam dicitur, remota omni sophistice augmentationis stropha, quantum ad se,  nichil est.  Nihil, et transitiuum apud nos, quorum esse ex nichilo, et in transitu est, in conspectu eius qui solus est, intransitiue ac uere est; et quod nostre mortalitati mortuum, eius immortalitati est uiuum, et quod nobis esse, illi constat non esse. Atque ut inuisibilia ipsius, ac sempiterna uirtus eius, et diuinitas altius intellecta conspiciantur , operosiore in his, que orta ex nichilo, redisse uidentur in nichilum, potentia operatur. Et cum  sancti, diuina et celestia animalia, post flumina Babylonis, super que sederunt et fleuerunt dum recordarentur Sion ;  post grauem gurgitem Chobar , habitauerint in Hierusalem Ciuitate Domini uirtutum , et hereditate acquisierint eam: terrestrem illorum  domum habitationis huius dissolutam , cum omnibus appenditiis suis tam intimis quam extimis, tanta exornat gloria; ut tum demum iure credantur esse, quando mortalitatis conditione, in originem suam redisse, ac nichil estimantur esse; tum demum exaltetur lignum humile, et ex arido fiat uiride, quando senuerit in terra radix eius, et in puluere mortuus fuerit truncus eius . Ad odorem enim aque, ad glorificationem glorificati Spiritus, finita fine infinito nomina, et arescentia  oliue in domo Domini fructifere germinant  ramalia , exstincte profecto carnis  lemmata, et faciunt comam, quasi cum primum sunt plantata  et compacta, uiriditatemque suam ostendunt in affectu admirandi operis, quam a conditione mundi habuerunt in prescientia conditoris. Denique secundum immutabile diuine decretum prouidentie, que electorum cum animas, tum tam corpora, quam omnia ad somatum naturam, et quamcunque necessitudinem attinentia, inexcogitabili, et incomparabili modo decreuit glorificare, mira, et uehementer stupenda, per uirtutem ac meritum sanctificati Spiritus sui, operantur, eiusque inestimabilem in contemplatione interna summi et incircumscripti Spiritus Dei honorem et magnificentiam  testantur, et cum arescant et nichil sint per se; uirescunt, et sunt per eum, qui  regnauit in se, qui, confirmato ingenite rationis examine, erraticos, ac irrationabiles motus, ratione correxit, et compressit sub se. Possunt quecunque diues, et nichil hesitans meretur fides, possunt profecto per habitatorem quondam et professorem suum, qui se in hac uita, a uinculis corporis, morte, quam uirtutes prestant, dissoluit, qui corporeas illecebras contempsit, qui cupiditatum dulces insidias, reliquasque omnes exutus passiones, claustra carnis transcendit, et ad possessionem suam, celi palatium, fere liber ascendit. fere liber, inquam, utpote edomita carne uictor et Dominus; et in nullo ei, nisi solo  animandi et uegetandi officio obnoxius.



CAPITULUM II. De spiritus, et carnis, post duellum, concordia, et felicitatis utriusque prerogatiua.

Et nimirum, cum homo compositus sit ex carne ac spiritu, que inuicem sibi aduersantur , postquam in uirtute Domini pax fuerit data , et facta carnis mortificata , quanta ante discordia, tanta post duellum, inter utrumque coalescit concordia, et in morte que est solutio anime a corpore, non finitur,  imo perficitur: non deficit, sed in augmentum Dei proficit.  Caro siquidem subiugata spiritus imperio, quasi unum cum eo efficitur, cuius naturam sequitur, fitque spiritualis, sicut e contrario spiritus si degenerat, si conditionis et dignitatis sue prerogatiuam non considerat, si a carne uincitur, et in seruitutem redigitur, fit carnalis: et sicut hec morientem, sic ille uermem pascit non morientem . Spiritus item carnem suam quam afflixit, et concupiscentiis suis mortificauit, glorificatus glorificat; et per cuius mortificationem, mortem euasit, et beate uite meruit eternitatem: post finem, non finiri, post corruptionem, dat  incorruptionis gloria superuestiri. Omnia premia, omnia spiritus gaudia adipiscitur caro, si  spiritui consentit; omnia supplicia omnes carnis erumnas patitur Spiritus, si se carni substernit  , si eius spurcitias immaculato calle non transit, si clibanum ignis eius, et  ollam accensam, cuius facies est a facie Aquilonis  non exstinguit. Caro de terra sumpta, sed terrenis, uoluptatibus mortua ascendit cum spiritu sursum; spiritus de celo sumptus, sed celestibus desideriis non accensus, imo totus carni deditus descendit cum carne deorsum: et sicut hec infeliciter uictrix, in reprobis nec inter supplicia deficit, sed semper deficiendo subsistit, et moriendo non moritur; sic ille infelicius uictus, semper essentialiter uiuendo, non uiuit, sed non moriendo moritur, non deficiendo, non subsistendo, deficit, subsistit, finitur  semper, et sine fine est. O quam infelix spiritus hominis, si a carne, que corrumpitur et aggrauat animam , deprimitur et obruitur! quam felix caro, que non renititur, sed spiritui subditur! quam felix homo, qui cor suum ad Dominum, dirigit, cuius spiritum Dominus ad se trahit, ut ad conuersationem sui desiderii, et interiora, et exteriora eius commutet, ut nichil iam menti exterius libeat nichil caro interius, uel si appetit, adipisci studeat; sed omne, quod homo est, ad eum, a quo est, et interius desiderando ferueat, et exterius se  edomando constringat! felix profecto caro, que simul omnis in hac uita deficit, que iam nullis suis motibus seruit, sed presidens spiritus cuncta eius fluxa restringit, et quodam districtionis sue gladio omne quod in illa male uiuebat interficit. Felix procul dubio omnis homo, qui uiuens, in cinerem reuertitur, qui mortalitatis sue non obliuiscitur, qui ante carnis mortem, carni moritur, cuius interna  uermis  de sola et pura terra, intemerata uidelicet uirgine, procreatus depascitur. Felix, inquam, qui iam non est in carne, sed in spiritu cuius corpus mortuum est propter peccatum, spiritus uero uiuit propter iustificationem et corporis sui exspectat redemptionem . Cumque in uno homine duo sint homines, interior  et exterior, et duo unum sint, felix utique ille est, in quo fit illud, quod scriptum est: Si duo consenserint de omni re quamcunque petierint fiet eis a Patre meo, ubi enim duo congregati fuerint in nomine meo, ibi sum in medio eorum . Summa quippe et interna felicitas est hominis in corpore peregrinantis, si in medio duorum unum habentium consensum, mediator Dei et hominum, homo Christus iehsu est , qui pax nostra, fecit utraque unum, et medium parietem macerie soluit inimicitias in carne sua, ut duos conderet in uno homine, faciens pacem, et reconciliaret utrosque in uno corpore Deo per crucem, interficiens inimicitias in semetipso, ut in utroque accessum habeamus in uno spiritu ad Patrem . Et reuera exceptis angelis lucis,  nichil in creaturis felicius est homine, qui a carne non superatur, sed desideriis eius que militant aduersus animam  dominatur. Nihil item, exceptis spiritibus apostatis, infelicius est homine, qui quotidie de uita periclitatur, et cuius anime libertas captiuatur. uictor iudicabit angelos ; uictus cum angelis peccantibus, et rudentibus inferni detractis, detrahetur in Tartarum , ubi ignis eorum non exstinguetur, sed erunt usque ad satietatem uisionis omni carni . Ille sanctis equalis erit angelis, iste inferior et infelicior bestiis; quippe cum he, ut quidam eterne sapientie symmysta asserit, non sperent iudicium, nesciant cruciatum nec salutem post mortem repromissam  sibi; huius uero in hac uita gaudium, licet innumeris aduersis casibus implicitum, tamen sit instar puncti, et uelut uisio nocturna  transeat; et quia hic ex anima simul et carne peccat, illic in igne,  qui non succenditur , in anima et carne pariter cruciatus sustineat. Hic,  cuius infirmitatem spiritus adiuuat , cuius absconditus cordis est homo in incorruptibilitate quieti et modesti Spiritus, qui in conspectu Dei locuples est , pergit ubi uita est, et sicut in profundissimum infernum descendunt omnia reprobi inlecebris carnis abstracti et illecti , ut nec hoc ei a tormento sit liberum, quod hic relinquit mortuum; sic omnia eius, qui in mundo extra mundum est, ad celum celorum ascendunt, ut nec id quod ex se insensibile in terra deserit, ab interna remunerationis gratia immune sit; sed caro, que in omnibus, comes et particeps fuit laboris et mortificationis, sit etiam consors honoris et glorificationis. Igitur si carnem damnati peccatoris spectes, quid homine  abiectius, quid putidius? si spiritum, quid miserabilius, quid damnabilius? Si item spectate sanctitatis hominis carnem consideres, quid illa in terra nobilius, quid mirabilius? si spiritum, quid excellentius, quid gloriosius?



CAPITULUM III. Quod nulla carnis substantia carne sanctorum sit nobilior, et in ipsa corruptione gloriosior.

Nimirum, excepta carne Christi, que pretium est mundi, nulla carnis substantia carne sanctorum est nobilior, que quanto spiritui subiectior, tanto est liberior, et in ipsa corruptionis resolutione gloriosior. In natiuitate ad laborem et miseriam; in morte nascitur ad requiem et gloriam. Ad gloriam, inquam, nascitur, quamuis quod ex uerme conceptum  et progenitum est, a uermibus comedatur, et puluis in puluerem reuertatur: quia que in plerisque sanctorum nichil distare uisa est a carne peccatorum, et suppliciis deputata, et contemptui est habita, in morte, ut lux a tenebris, grandi discernitur distantia; et euidentissime agnoscitur, aliud esse ex natura, aliud ex meritis et gratia. Ex natura est putribilis; ex meritis et gratia longissimo tempore, etiam contra naturam durat imputribilis, ac ab ea esuriens repellitur uermis. Cumque uermes sint ciues hominis, illum ciuem suum non facile, non subito cognoscunt, qui  Dei et angelorum ciuis est; et qui uermes, infestas uidelicet cogitationes, a se repulit,  dulcedo uermis non est, non  auide discerpitur, non quasi famelicam ingluuiem satians, auidius absumitur. Caro sanctificata, per naturam induta putredine, et sordibus pulueris, dormit in puluere ; per gratiam et meritum, uigilat in mirifico opere, et eum cuius dulcedo est uermis , resuscitat de puluere, et  reddit gratie. Et omnino mirum est: uermes pascit, et homines sanat; putredo est, et putredinem tollit; iacet, et iacentes erigit; in nichilum resoluitur, et a principibus et potestatibus eris huius timetur: et qui signaculum similitudinis, plenus sapientia, et perfectus decore, in deliciis paradisi Dei fuit , et qui factus est, ut nullum timeret ; dissolutum cinerem reueretur: et rex super uniuersos filios superbie, qui omne sublime uidet , a fauilla torquetur; inter astra matutina ad laudandum  conditus Conditoris magnificentiam; rugit ad pulueris memoriam, et concentum angelicum uertit in sonum brutorum animalium. Sentit puluerem regnare super se, qui noluit Deum regnare super se  , qui uoluit Deo adequare se. Plagas suas in energumenis confitetur, parere cineri cogitur, cuius nefaria seductione homo post uermem, in puluerem resoluitur. Cuius esse tantum de celo est, cruciatur ab eo, cuius esse etiam de terra est. Mutire apud fauillam non audet, qui principium uiarum Domini est , qui Dominum Deum suum tentare ausus est. Et licet hoc insigne eterne  diuinitatis donum cum  per usum, tum  ex auctoritate Scripturarum sit perspicuum; ad leuigandum tamen lectoris fastidium, quod uniforme solet generare eloquium, euidens de tripartita historia nostro stylo proferamus testimonium.



CAPITULUM Iu. De reliquiis Babyle martyris, et in apostatam Angelum, potestate hominis.

Iulianus, apostatarum Idea, de Parthici belli quod administrabat, sollicitus uictoria: cum Dominus Deus secundum prophetam requirendus sit pro uiuis ac mortuis , Ochozie Isrelitici idololatre, qui misit ad consulendum Beelzebub deum Accaron , secutus uestigia,  Dafnei Pythii consuluit oracula. Sed cum uoce  negata,  Cirrhee uates templi  fruerentur iusticio: et ante in 

Limine terrifico metuens consistere Phebas, tunc in ipso fatidico penetrali, afflaret pectore quieto, nec Phebeio urgeretur uerbere ac stimulo; tandem tam alti Delius causam requisitus silentii, responsum dedit  in uerbo Domini: in uicino esse tumulum Babyle martyris egregii, seque tante sanctitatis  eius pondere opprimi; et tam resoluti somatis uereri uiciniam, quam spiritus cum Deo deorum regnantis presentiam. Cumque imperator tanti prerogatiua confusus preconii, a Galileis,  quasi gratia probri, reliquias martyris iussisset auferri: conuenit Ecclesia Dei nigra, sed formosa, obscura, sicut tabernacula Cedar; pulchra, sicut pelles Salomonis , concurrit omnis etas ecclesiastici ordinis omnis sexus et conditio; et deducebant arcam serui Domini in iubilo . In letitia cordis, per sex millia passuum, psallebant uoce altisona: Confundantur omnes qui adorant sculptilia . Cum ambularent, quasi sonus erat multitudinis, ut sonus castrorum  , et resonabat terra in uoces illorum, et de se interpretabantur illud propheticum: In letitia egrediemini, et in pace deducemini . Dissolutos egregii martyris cineres prosequebantur, ut exercitus ducem: Caritas, que foras mittit timorem , ab eis omnem terreni principatus exclusit terrorem: nichil in eorum mentibus profani ualuit principis seuitia. Sitiebant dulciora super mel et fauum  pro Christi nomine supplicia. Chariora et gloriosiora eis habebantur ossa mortua, quam fulgenti curru inuecta totius mundi gloria. Sed cum filii Dei iubilarent  pre cordis exsultatione, idololatre operti sunt, sicut diploide, confusione , et tabescebant merore pre spiritus contritione ;  confusum profecto est gaudium a filiis hominum , et  in ultionem proditi athlete Dei, commoti sunt cardines celi , et templum antiquitatis consumptum est igne celesti, et deauratum simulachrum Pythii contritum, et  materialiter assimilatum est fauille et cineri . Proditor sepulcri martyris, auctor proprii factus est dedecoris, et unde gloriosissimi testis Dei gloria, inde demoniace falsitatis aucta est ignominia, et proditionis pretium in proditoris uersum est supplicium. Est nimirum mira Dei dispensatione dispositum, ut homo etiam exutus hominem, ius habeat et exerceat in angelum, cuius super hominem imperium, in morte mediatoris Dei et hominum, hominis  Christi Iesu , est dirutum; et qui prime conditionis prerogatiua factus est super omnia condita, prime quoque transgressionis irremediabili ruina redactus sit infra omnia; et quem ad culpam nulla traxit infirme carnis substantia; illi caro, cuius infirmitas ruine sue ac presidentis et uiuificantis se anime exstitit causa, dominetur etiam mortua; et uersa uice, ei imperet preposita, cui seruiuit subdita; et cuius esse est ex lutea materia,  presit ei cuius natura est celestis et angelica; et penas quascunque uictor deuicte potuit inferre, redempte uictrice ac dominatrice Dominica carne, et uictrix uictum cogat persoluere. Et quis inuestigabiles diuine dispensationis inuestiget diuitias, quis excogitet, quis explicet, quanta sensus Domini sit profunditas? uermem facit angelum; infra uermem, et omnia infima redigit angelum: de terra celum; de summo celo, inferiorem condit abyssum: que supra infra, que infra ponit supra: et inextricabilem sua sapientia contexit labyrinthum; ut prorsus non sit mirum eminentissimum uas electionis Paulum, qui raptus est ad tertium celum, et in paradisum, altitudinem diuine mentis admiratum, exclamasse per Spiritum sanctum: O altitudo diuitiarum  sapientie et scientie Dei, quam incomprehensibilia sunt iudicia eius, et inuestigabiles uie eius!  Non substantiam, non formam assumpsit angeli, sed uenit in similitudine carnis peccati , assumpsit lutum nostrum et cognouit figmentum nostrum; ac recordatus, quoniam puluis sumus, homo sicut fenum . factus est ipse fenum, ne nostra in perpetuum caro permaneret fenum, et fenum nostrum uertit in frumentum, et se nobis dedit panem uiuum , ut traiiceretur in corpus nostrum, et nos efficeremur corpus suum, et os ex ossibus eius, et caro de carne eius . In paupertate carnis sue omnes thesauros sapientie et scientie recondidit  ; et cum nos sua membra fecit, diuitias quas secum attulit in exstinctam quoque electorum carnem ac ossa mirifice transtulit: et sicut ipse natura est Filius Dei, sic, qui Spiritu Dei aguntur, hi adoptione sunt filii Dei ; et sicut caro eius non uidit corruptionem , sic caro illorum naturaliter corruptibilis, non amittit Dei sui super se sanctificationem.



CAPITULUM u. De sanctorum somatum suauissimi odoris fragrantia, et templi Dei, et arce, et altaris, coaptatione mystica.

Non  habet in se, non egerit ex se corruptionis fetorem, sed future incorruptionis odorem; non olet, sed redolet; non erem inficit, sed paradisiaci  odoris suauitate nares et pectora fidelium afficit: nulli officit, imo saluti omnium proficit; fetentes artus facit non fetere: infirmitatem expellit infirmitate: saniem corporis ac anime peccati confecte uulnere, tam sue corruptionis sanie, quam spiritus sui curat medicamine. Que plerumque iu sanctis uel podagrici, uel chiragrici, aut hydropici, aut alius alicuius inordinati humoris exuberantia  , etiam familiarissimorum a se summouit frequentiam, et  sedulitatem iucundissimam; post anime diiugium, omnes cuiuscunque conditionis et nationis, ad glorificandum Auctoris interne suauitatis munificentiam, persuauissimi odoris de putredine spirantis, allicit fragrantiam. Odoris quippe suauitas anime dignitatem et munditiam; fetoris obscenitas ostendit carnis uilitatem et immunditiam: In olenti carne, carnis olent spurcitie ac uitia; iu odorifera anima, redolent uirtutes ac merita. Caro olida, spiritus immundi curia, quam ille, assumptis septem spiritibus nequioribus se, ingressus est uacantem, et scopis mundatam ; resoluta, ostendit quam in se turpissimi hospites exercuerunt immunditiam: Caro autem sancta, spiritus sancti aula, et reclinatorium aureum , in quo cum Patre cenauit  Filius , cui per ascensum purpureum, de lignis Libani est ferculum , euidentissime declarat per odorem mirificum, eius in se cum summa reuerentia, cum summa honestate ac modestia recubitum; cuius guttur est suauissimum et gene sicut areole aromatum . Sed si quis dente Theonino rodere nos uoluerit, quod carnem sanctorum domum Dei presumimus astruere, nouerit, esse tabernaculum exterius et tabernaculum interius : nouerit, Apostolum dixisse, eodem spiritu sed longe alio intellectu, Scio quod non inhabitat in carne mea bonum ; et item: Nescitis quia corpora uestra templum est Spiritus sancti?  Templum profecto Dei sunt tam corpora quam spiritus electorum Dei, et benedicta  gloria Domini de loco suo , ubi in spiritu humilitatis, et animo contrito , holocausta pinguia et medullata, opera uidelicet Deo acceptabilia, et tota orationum lacrymis infusa, Deo offerunt filii Dei, et ascendit fumus incensorum de manu angeli, super altare aureum, quod est in conspectu Domini . In tanti sanctuario templi posita est arca testamenti  ex imputribilibus et ad ignem durescentibus non ardentibus  lignis setim ; caro uidelicet Redemptoris nostri, uiridis ligni , sola tremenda et adoranda cherubin et seraphin; sola extra conditionem nature, in eternum imputribilis, et  exigue passionis; durabilis et incorruptibilis,  quia sola in fine temporum concepta et progenita est contra naturam carnalis conditionis ac propaginis, Est, inquam, intra Sancta sanctorum arca testamenti, circumtecta ex omni parte auro mundissimo , et mystico operta propitiatorio, corpus uidelicet Christi Domini, qui est auctor  ueteris et Noui Testamenti; cuius sanguis clauis est paradisi, qui sapientia Patris factus est propitiatio pro peccatis nostris ; cui non comparatur aurum obrizum ; qui uincenti dat manna absconditum  dulcissimum et eminentissimum, immortalitatis et celestis panis donum; qui leges suas non atramento, sed spiritu Dei uiui; non in tabulis lapideis, sed in tabulis cordis carnalibus  superscribit; cuius carnis tertia die resurrectionem uirga Aaron prefigurauit : que inter duodecim uirgas, nostre usque in tempora restitutionis, omnium ariditatis typos, sola in mysterium corporis Domini, ueri Sacerdotis nostri, post mortis ariditatem, in resurrectionis florem erumpentis,  in tribu Leui ad florem rediit et  fronduit; et quod natura non habuit, fructum protulit. Atque hec mystica et salutaris arca, inter duos aureos et productiles cherubin  est constituta; inter cherubin, inquam, per quos sancte anime et carnis in plenitudine diuine scientie et caritatis sanctimonia intelligitur, et munditia; quia per redemptionis humane mysterium sanctificantur corpus et anima, et de auro fulgent purissimo, de diuina profecto sapientia; atque cuduntur et producuntur per laboriosissime huius uite exercitamina, ut utrique in die Domini nostri Iesu Christi seruentur sine querela . Cumque omnia que tropologice de electorum dicuntur capite, ipsis quoque membris congruant mystice; anime etiam sanctorum et somata sunt testamenti arca, intus et  foris auro tecta: quia intus fulgent diuina scientia, et foris optima morum congruentia: et in eis posita est testificatio , id est omnis sancte doctrine abundantia; et ex utroque latere assistunt cherubin , angelorum uidelicet custodia; ut interius exteriusque muniantur ab exterminatoris Aegypti seuitia . Et in tam mirifico Dei templo est mysticum altare , cor purgatissimum et spirituale; in quo sacerdos  homo quisque sanctus, anima et corpore indeficientem nutrit ignem caritatis gemine; ac ne unquam exstinguatur, mane per singulos dies, in ortu solis iustitie, illustrata mentis caligine; ligna, tam exempla Patrum, quam  precepta Dominica congerit, et sese holocaustum desuper imponit, dum omne uitium in se exurit; et de interna impinguatione, quasi de hostie pacificorum adipe, pacem inter se et Dominum faciens, odorem de se suauissimum reddit: et tanti ardoris flamma inexstinguibilis nunquam deficit, nunquam  decrescit; sed etiam  post huius uite unguem, feruentius et amplius ex interna contemplatione accrescit. In tanti templi Dei preconium dicitur per Ezechielem, Spiritus sancti os, et organum, cui totius spiritualis edificii, et porte in domo Domini clause, mystico enigmate reuelatum est mysterium: Ostende domui Isrel templum, ut confundantur ab iniquitatibus suis, et metiantur fabricam, ut erubescant ex omnibus que fecerunt . Templum quippe Dei ad confusionem peccati ostenditur, dum electorum Dei corporis et anime sanctitas, in exemplum uirtutis subtiliter pensanda, et utiliter imitanda proponitur; dum quanto subtilius pensando discutitur, tanto amplius peccatrix anima ex omnibus que fecit erubescit, et confunditur: et  tanto districtius in se culpas iudicat, quanto altius quod admiretur, considerat.  Erubescit profecto de se, dum recognoscit non posse ullo modo saluari se, nisi puluis exiguus, per meritum sanctificati Spiritus saluet se; dum se in uita non uiuere, et exstinctos cineres uidet post mortem efficacius uiuere: imo non tam uiuere quam regnare, et miraculorum gloria coruscare. Igitur nichil mirum si templum Dei resolutum, si arca testamenti, caro scilicet electorum Dei, odoris fragrantia omnia longe excedit aromata, cum ex ea per inhabitantem Spiritum, uirtutum opera ascenderint sicut uirgula fumi ex aromatibus myrrhe ac thuris , continentie scilicet ac salutifere orationis; et uniuersi pulueris pigmentarii, qui preparat et discernit pigmenta  boni operis; qui descendit in hortum suum ad areolam aromatis, ut pascatur in hortis, et colligat in regnum sue dilectionis, lilia eximii et perpetui candoris .



CAPITULUM uI. De dote sancte anime, et de odoris in corpus exammatum transfusione.


Dos profecto pie anime  , secundum Ambrosium, sunt mystici et suauissimi odores myrrhe, croci et ales, et ipsa habens in se odorem agri pleni, cui benedixit Dominus   , optat spirare austrum, non aquilonem ; ut horti sui uernent, non decutiantur flores. Inuitat sponsum in hortum suum, ut comedat fructum pomorum suorum , ut fluant ei aromata illius , ut delectetur uarietate fructuum et odorum ipsius. uenit sponsus, sponse libat oscula, inter eius commoratur ubera, et audit inter epithalamii  crusmata, pulchriora uino sunt  tua ubera, et odor unguentorum tuorum super omnia aromata . Et cum rex est in accubitu suo, et regina , perfecta profecto anima, assistit a dextris eius in uestitu deaurato; circumdata uarietate  uirtutum; nardus sua dat odorem suum , et summe suauitatis fragrantia, totum interius et exterius uaporat ac implet sponsi et sponse cubiculum: et ut odor alicuius odoriferi pomi, uel pretiosi unguenti, aut pigmenti, transfunditur in attrectantis manum, aut in obuoluentis inuolucrum; sic de aureo ueri Salomonis reclinatorio , summe scilicet sanctitatis spiritu, propensius transit in compaginatum et affixum  ratis proportionibus, somatis tabernaculum: et dum habitator recesserit, et domus  carnis uacua remanserit, et caro in putredinem uertitur, et putredo in puluerem redigitur, et puluis in elementum soluitur, ut nequaquam ab humanis oculis uideatur; nichilominus tamen  illa odora ui  olfactus dulcoratur, et ibi homo summa quasi thymiamatis dulcedine satiatur; ubi quid sit, quid fuerit ab homine ignoratur. An non redolent aromatum celle ac inuolucra, etiam cum ablata fuerint aromata? Sed longe alia odoris aura spirat ex sanctorum exanimatis artubus quam ex aromatibus, quia longe aliud suauitatis genus est, quod creaturam rationalem uiuificans et illustrans, subtiliter ac  substantialiter suauis diffundit Spiritus: aliud quod per accidens, licet inseparabile, insitum est rebus insensibilibus, creatis in odoramentum et delectamentum rationalibus, mentis ratione, in sanctitate et iustitia, in se sui conditoris, totius dulcedinis auctoris, imaginem preferentibus. Odor aromaticus corpus afficit, non animam reficit, in  delictum uertitur, si quis eo in delicias abutitur. At suauitas Spiritus in sanctos transfusa artus, psychen et soma, sui affectione inungit, et sancti Spiritus unctione in amorem spiritualis uite compungit. Ille fastidium sui generat: hec, quo amplius satiat, eo profusius dulcedinis sue sitim multiplicat; que in typum sitis, que satiatur in angelis de fonte uite et torrente uoluptatis , non habet in se tedium satietatis; quia et sitientes sine omni fastidio satiat; et satiatos absque omni anxietate sitire facit, ut reficiat. Ille temporis interuallo deficit; ista proficit: hic adiumento exterius indiget, ut non deficiat, hec in ipsa putredine, cuius natura est ut feteat, habet unde contra naturam, omnibus diebus seculi, redolendo proficiat.  Et uere ampla mihi est copia, ex sacris scriptis, tam suauis et diutine fragrantie eligere testimonia; sed animo percurrenti singula, semper preclara et egregia in comparatione superexcellentium, uidentur parua et minus illustria. Memorare equidem  possem, que odoris fragrantia, in inuentione pretiosissimi corporis terque quaterque beati Stephani protomartyris  post CCCLXXXII annorum curricula a passione Dominica, omnium astantium adeo perfuderit nares et pectora, ut se  non in Chaphargamala, sed inter paradisi estimarent deambulare rosas et lilia. Memorare item possem, omisso interim insigni miraculo, quod profecto sub gratia longe prestantius est estimandum, quam quod sub lege, tam irato, quam placato Domino, nubes apparuit super federis tabernaculum ; uidelicet quod post lucidissimi  totius mundi solis, Willibrordi primi sancte Traiectensis Ecclesie archipresulis, carnis occasum, ingens globus, quasi fumi aromatum  in modum densissime nubis totum sepissime repleuit et cooperuit uestibulum,  ubi lucis uite huius passus deliquium, transiuit in cetum et claritatem celestium luminum; omisso, inquam, tanti preconio miraculi, memorare possem quod  anno CCXCII ab eiusdem gloriosissimi antistitis de spirituali Sodoma et Aegypto exitu; anno uero progeniti uerbi millesimo XXXI cum eius sacratissimi somatis XIu Kalend. Nouembr.  disponeretur translatio, tante suauitatis de tumba eius exuberauit oblectatio, ut infusis et magnifice refectis omnibus, diuino munere dignis, summe religionis  ygumenus, nomine Humbertus, qui aperto paululum sarcophago manum, non presumptuosa temeritate, sed ardentissimo animi iniecit desiderio, ut aliquantulum  de eminentissimo sacrarum reliquiarum auferret thesauro: interrogatus quid uisu, quidue odoratu perceperit; imitatus plenum clamoris silentium Pauli, in se reuersi de tertio celo, et ex amenitate paradisi, ubi audiuit secreta uerba, que non  icet homini loqui : non que equalia, sed quam grandia, quam stupenda persenserit, proderet; non rei uise ordine, sed testimonii magnitudine; insinuaretque per ea que potuit dicere, facile  nos posse coniicere, maxima esse que uel non potuit, uel timuit uerbis exprimere. Ineffabile mihi est, inquit, quod me fari deposcitis; non plane scio que me scire creditis; non cor ad excogitandum, non lingua sufficit ad enarrandum. Hec consulto pretereo; non dico que summe auctoritatis uirorum comperta et memorie tradita sunt relatione ac testimonio: taceo que  ipse, Deo mihi teste et conscio, olfactu persensi, de nostre Ecclesie peribolo, ubi plerumque, licet delictorum olidus nidore putido; tamen inundatus et refectus  sum odore saluifico, spirante de orto aromatico, quem desuper irrigauit fons aquarum uiuentium, spiritualium scilicet carismatum, que fluunt cum impetu de Libano .



CAPITULUM uII. De distantia inter defuncta ueteris Ade, et noui Ade filiorum somata.

Sed fidenter dico, cum electi Dei sint eterne Sapientie  archisterium, cuius habitationem uaporat odor, sicut cynnamomum et balsamum ; et cum habeant fialas aureas, plenas odoramentorum  large predicationis, et late caritatis mysterium: equissima nimirum diuine equitatis agitur ratione; ut, qui in carne corruptibili,  attendentes illud apostolicum: Corruptio incorruptelam non possidebit , spiritus elegerint incorruptionem; contra carnis conditionem, suauissimi odoris fragrantiam, qua incomparabiliter anime illorum perfruuntur, in conditoris sui contemplatione, sensibus quoque mortalium ingerant, dum mortali conditione descenderint in corruptionem . Corruptionis siquidem infirmitatem trahunt ex ueteri Adam; sed tanto excellentiorem super filios Adam adepti sunt gloriam,  quanto eminentiori distantia differt nouus a ueteri; a terreno celestis Adam. Quod a ueteri acceperunt, descendit in corruptionem ; quod a nouo mutuati sunt, solam nouit incorruptionem: et quia exuerunt ueterem hominem cum actibus suis, et induerunt nouum, qui secundum Deum creatus est ; ex gratia noui, in eadem carnis corruptione, quam ducunt ex ueteri, interne suauitatis habent et exhibent incorruptionem. Ade quippe ueteris natorum, et minus perfectorum cadauera fetent super omnia olida; et licet defuncti diuites, purpurati,  ceratis brandeis inuoluantur; licet ferinis tergoribus insuantur; tamen, nisi obfirmatis diligentissime  libitinis includantur, a putore eorum uiua somata aut moriuntur, aut  graui egritudine afficiuntur. In Adam autem nouo renatorum, et in nouitate uite ambulantium, et non deuiantium perfectorum corpora, que configurata corpori diuine claritatis , in resurrectionis gloria, erunt spiritualia; tum demum instar pigmentorum; que non tam integra quam comminuta: instar aromatum, que suauis redolent trita et diffusa; eminentioris ac euidentioris diuini miraculi gratia, fragrantiore odoris aura, humana perflant pectora; cum, pretiosissimo  fracto margarito,  ad originem et antiquam possessionem suam aromatibus uirtutum condita reuolauerit anima. Nam cum natura anime de celo ducat originem, ac eius sit particeps nature; carnis autem  substantia de terra sortiatur materiem, ac eiusdem originis sue seruet qualitatem ac similitudinem: esset quidem, sed non adeo mirabile, si in mutua, et rata complexione utriusque, id quod de celestibus est, et cuius inter homines conuersatio in celis est , ubi perpetue suauitatis odor naturaliter est: uim conditionis sue exereret in terra, ubi alterutrum ex implicatione impedimentum nature est; in terra, inquam, quam serpens comedit ; que in protoplasto, maledictione  damnata, spinas et tribulos, punctiones profecto, et incentiua uitiorum, germinare permissa est ; que ut intolerandi fetores per naturam comitentur omnino necesse est. Sed hoc incomparabili est dignum admiratione, quod in utriusque separatione, cum utrumque ad principalitatem sue redierit nature; id quod de immundo terre conceptum est semine , ac fetore, quasi de summa celi, non de terrena oriundum sit, habitatione; secundum naturam celestem, non suam terrestrem, inestimabiliter suauem de se exhalat odorem: et non  effectiue materiei sue, sed uiuificatricis anime in se representat dignitatem, et conditionem: et sicut supra animas, anima in  carne, extra carnem est; sic caro supra carnem, in terra, supra, imo extra terram est; et non tam sequitur naturam eius unde sumpta est, quam eius, unde uiuificata, et uegetata est. In celestem terrestris  mutatur natura, mors in sanctorum carne sua superfecte non obtinet iura: sed caro in carne Christi, morte destructa, efficacius uiuit defuncta. Matricis sue nescit fetorem, sed fragrantissimi spiritus sui seruat in se odorem; et, quia ex se fetet in conceptione, in procreatione, in educatione, postremo in totius uite presentis administratione; tandem ex precedenti utriusque connexione, totius suauitatis fragrantiam spirat de se in resolutione, quam non habet ex conditione.


Explicit liber primus.



INCIPIUNT CAPITULA SECUNDI LIBRI.


    I. De mausoleis sanctorum, et quare omnis lapis pretiosus et aurum sit eorum operimentum.
    II. Quod tanto cineri non comparetur materiale aurum, nec omne quod in rebus uoluentibus est pretiosum.
    III. Quod ius sancte anime sanctitatis sue affluentiam transfundat in omnia pulueris sui ornamenta et operimenta.
    Iu. Quod ciues ciuitatis uranice floccipendant quidem monstra auaritie, sed magnipendant deuotionem fidei Christiane.
    u. Quod per mundi concupiscibilia comparentur etiam celestia.
    uI. Quod preclara sit sanctorum paupertas, que post carnis mortem celi et terre meretur diuitias, et quare habeant ciboria et pyramidas.
    uII. Quid sentiendum sit de illis electorum Dei pigneribus que consumuntur a bestiis et auibus, uel immerguntur fluminibus.




Expliciunt capitula secundi libri.



INCIPIT LIBER SECUNDUS.



CAPITULUM PRIMUM. De Mausoleis sanctorum, et quare omnis lapis pretiosus, et aurum sit eorum operimentum.


Non sordent profecto  sanctorum mausolea, ut sepulcra Pharisaica, foris dealbata , sed eum ipsa quoque mors, que prime transgressionis summa et irreparabilis est pena, in eis sit pretiosa , uitalis et gloriosa; et que in minus perfectis, obitus; in terre animantibus est interitus; in illis sit transitus: et que in aliis uite finis, in ipsis celebretur  natalis: nichil omnino in eorum carnis corruptione, mentis oculis  fetidum, nichil est sordidum; sed omnia sunt tam suauia, omnia tam honesta, et tanta diuina uirtute predita, ut omnis Deo dedita in uoce exsultationis et digne admirationis iure exclamet anima: Quam pulchra tabernacula tua, Iacob, et tentoria tua, Isrel! ut ualles nemorose, ut horti iuxta fluuios irrigui, ut tabernacula que fixit Dominus ; et cum ipsa que in quadrum posita est , celestis regis ciuitas , ad quam sanctorum attinet uniuersitas; cum ipsa, inquam, aurum mundum  ex auro et lapidibus pretiosis stratas habeat plateas, in quibus eterna  deambulat, et oblectatur diuinitas; digne profecto pignora electorum Dei, qui super fundamentum Christi edificant aurum, lapides pretiosos, non ligna neque stipulam ; quorum sapientia, et sincera corporis ac anime, in auro metallorum pretiosissimo, intelligitur puritas; de auro et gemmis exstructas et redimitas sortiuntur pyxides et capsulas,  ciboria et pyramidas. Nam, ut intellectum pretereamus allegoricum, quare, secundum litteram, omnis lapis pretiosus et aurum non sit eorum operimentum , qui in abundantia uirtutum ingrediuntur sepulcrum , qui,  reges et consules terre, edificant sibi solitudines  per tranquille mentis studium, et possident sapientie aurum et diuini eloquii argentum  igne examinatum!  Nimirum electi Dei sunt uasa auri excelsa et eminentia, que non computantur pro eterna Dei sapientia , ipsi topazion ex Aethiopia , ipsi aurum mundum unde condita est ipsa, de qua prelibauimus,  ciuitas uranica : in cuius structure, ac inestimabilis ornatus preconia, per Spiritum sanctum, mystice promittitur uoce prophetica: Ecce ego sternam per ordinem lapides tuos, et fundabo te in sapphiris, et ponam iaspidem propugnacula tua, et portas tuas in lapides sculptos et omnes terminos tuos in lapides desiderabiles ; et quod  inuoluti enigmatis sit solutio, uniuersos filios tuos doctos a Domino  . Sunt quippe filii Sion inclyti, et amicti auro primo ; sunt mire magnitudinis et summi pretii lapides, qui in summi pontificis rationali,  mystice per quatuor intexti ordines  , et nominum et colorum suorum uarietate, tropologice distinctas, et desiderabiles uirtutum omnium in se pretundunt species. Sunt quoque regale sacerdotium , et cum ad numerum octo beatitudinum ,  octo sint in lege inestimabilis pretii et decoris ex typico lino, purpura, cocco, bysso, hyacintho, et auro, et gemmis pretiosissimis : non tam uestimenta quam ornamenta pontificum, cum totius mundi fabrice tum omnium sacramentorum, que in Ecclesia, per sacerdotale oportet administrari officium mirabile, ac uix humanis uerbis explicabile mysterium; et tanti ornatus maiestate uestiatur caro infirmitate circumdata, dum adhuc peregrinatur a Domino   anima; nonne cum illa post exhausta tot laborum tempora, immortalitatis uestita stola, et glorie corona, in celesti gloriosa regnauerit curia; quidquid est terrestris domus eius habitationis , huius operosas arteque elaboratas uestes,  mineruale pretium, et fusilis metalli admirandis figuris opus incusum, ac multiplicia uarii coloris gemmarum genera, pro deuotione fidelium, iure mereatur habere in operimenti sui  redimicula? Et cur eorum infima non summo induantur et obuoluantur decore, ac gloria, cum sint uranice ciuitatis, non tam primates quam reges; cum de eis non ut de suis Babylonius rex, sed uere ac merito summus regum princeps Deus glorietur, inquiens, nunquid principes mei simul sunt reges?  Reges  profecto, et senatorie dignitatis sunt, et regem seculorum, qui habet in uestimento, et in femore scriptum; rex regum et Dominus dominantium , in decore suo uicinius in domo sua celesti contemplantur beati oculi eorum, et eterne festiuitatis frequentant tripudium, nullum unquam tante celebritatis, et letitie uisuri terminum. Cumque quilibet rex terre, in summis festiuitatibus summis, non quasi homo, sed ut alter deus, mundi ornatibus decoretur, et qui in domibus regum sunt, mollibus et exquisitissimis uestiantur ; quare sanctorum ossa et cineres, quibus ipsi purpurati reges, et principes genu flectunt, et inclinantur, non in operosis et maximo sumptu elaboratis mausoleis et capsulis et inuolucris recondantur?



CAPITULUM II. Quod tanto cineri non comparetur materiale aurum, nec omne, quod in rebus uoluentibus est pretiosum.

 Nimirum sicut eterne Sapientie non adequatur aurum obryzum mysticum , sic tanto cineri non comparatur materiale aurum, nec omne quod in rebus temporalibus est pretiosum. Quid enim est aurum et omne quod ex terra est pretiosum nisi mutato colore lutum? Sed inter cineris naturam et  auri auram magna distantia est, quia cinis naturaliter squalet, aurum claret, hic spiritualiter, hoc oblectat carnaliter. Hoc non permittit securum ire inter latrones, hic inuisibili compede ligat sacrilegos ac fures, et cum preda sua facit stare immobiles,

ut stat Marphesia cautes.
Hoc quippe uigilantissimi pape theologi  Gregorii habet Dialogus, quod coram  cuiusdam  magnifice sanctitatis uiri sacratissimis cineribus, fur noctis furuum precipue appetens, cum ueruece, quem de uicinis eiusdem electi Dei tumulo caulis ouium,  cleptim inuolauit, inuisibilibus canis uiuus, a leone mortuo , imo dormiente, steterit ligatus nexibus; nec usquam niti et se proripere, neque predam, quam in uultus sui confusionem, permissus est subripere, ullo nisu potuerit amittere; donec post matutinalem synaxin, egredientes   fratres, oues Dominice, offenderent eum torqueri, cum conscientia uindice, tum  diuino examine; et cum dubium esset, utrum uenisset offerre an auferre, certi tandem redditi reatus confessione ac euidentissima diuine animaduersionis ostensione, summa uix obtinerent supplicatione: ut qui res eorum uenerat insidiis excipere, saltem uacuus et liber posset abscedere. Profecto cum sit scriptum, de terra constant omnia ; specie non genere: colore  non ueritate nature differunt, tantus sanctorum cinis, et aurum, ac omne quod in mundo concupiscentia est oculorum . Sed non tantum ex hoc auaritie monstro, effeminatur uirile corpus et animus, quantum ex illo excellentissimi meriti thesauro in omnes supereminentis  gratie Dei diuitias corroboratur et locupletatur homo; cuius diuinus incircumscripto spiritui adheret spiritus. Pretiosior est puluis exiguus auro mundo obryzo, licet utrique terre matrix sit origo: pretiosior, inquam, quia illud fallit, et infelici auaritie blanditur deceptorio colore: hic absque omni deceptionis fuco, cum ingenti et digna omnium admiratione, in salutem mundi proficit ex spiritus sui sanctificatione. Aurum, et quidquid in rebus materialibus, oculos carnis fulgore suo perstringit; quanto magis diuidendo, cum summo diuidentis dispendio, minuitur; tanto minoris pretii ducitur;  tanti autem pulueris electrum, quanto latius  in patrocinia Ecclesiarum Dei, sine ullo distribuentis intertrimento, distribuitur, tanto profusius illi reuerentie  ac honoris pretium et egris mortalibus salutis remedium impenditur. Ex uenis terre aurum summo cum labore eruitur, summo cum sudore scoria eius ad purum excoquitur , et in fornace tum demum ad nature sue claritatem proficit, dum sordes amittit et abiicit. Sic et tanti pretii thesaurus de terra quidem oritur, sed de terra tollitur, dum in sanctis adhuc in acie pugnantibus, a terrena actione cum spiritu, qui in ipso est diuine  miserationis respectu, secernitur, et quasi aurum quod per ignem transit, exustione tribulationis probatur, et exuritur; et ab omni uitiorum sorde purgatissimus,  ex corona Melchom, in diadematis ornamentum ,  uere manu fortis Dauid, procuditur. Pulueris tanti sanctificatio aurum, gemmas, et omnia, que secundum Ezechielis uaticinium negotiatores Aran et Eden, et uenditores Saba et Assur,  in nundinis typice Tyri, multifariam in inuolucris hyacinthi, et polymitorum, gazarumque pretiosarum, habent obuoluta, et peccatorum funibus astricta , de mammona iniquitatis  liberat gazophylacio, ac sanctitatis sue commercio dat esse sanctificata Domino; ut reposita in thesauris eius ,  ad ornandum locum quietis sue, et in cultura mystici tabernaculi et templi sui, non tam proprio quam longe prestantiore conditi in se thesauri effulgeant pretio. Auri aura, et similia mundi delectabilia, et uisu pulchra, ex commistione et conspersione non sanctificati pulueris, obducta specie sui decoris et pulchritudinis, obscurantur; sed per puluerem sanctificatum clarificata, non tam ornant quam exornantur; et propensiore claritudine illustrantur. Unde materialiter offuscari inde spiritualiter solent illustrari, fulgore suo, carnales; meritis et gratia eius, quod in se reconditur, oculos in se alliciunt spirituales. Ex se auaritiam carnis exitialem;  per inclusum depositum suum, cum  Augustinus Dominum quoque uocet auarum, auaritiam anime  incitant uiuificam et salutarem. Quanto enim quisque est sanctior, tanto et tanti thesauri auidior;  et cum mortuus mundo, non diligat mundum, nec ea que sunt mundi ; subtili tamen estimat iudicio animi, de mundo non esse, quod includit, uel obuoluit, id quod euidenti ratione constat, super mundum esse. An non super mundum sanctificati pulueris pretium est, in quo per glorificati spiritus meritum,  salus mundi est? In mundo extra mundum non de mundo est, sed (secundum hoc, quod Christus in se mundum reconcilians  Deo Patri, apostolis suis, quos per Spiritum sanctum elegit, locutus est ; de mundo non estis sed ego elegi uos de mundo , quod in mundo, de mundo procreatum est, ut inde iam non sit; non sui meriti prerogatiua, non suapte natura, sed gratuita Dei gratia, de  mundo electum est. In auro, et omnibus  spoliis Damasci, que mundi est typus, est presumptio et gloria mundi: sed dum eliguntur, et secernuntur, in operimentum et ornatum dissoluti tanti pulueris electorum Dei; est quoque in eis euidentissima uirtus et gloria Dei. Nam quemadmodum de spiritu legislatoris Moysi , absque omni imminutionis detrimento, infusi et repleti sunt septuaginta uiri , minorum in Ecclesia sacerdotum typi; sic per septuaginta annorum   mysticum septem decadarum numerum, per omne profecto tempus labentis seculi, de sanctitate Spiritus glorificati; gratiarum omnium plenitudine infunduntur et implentur dilectorum Dei, non tam artus examinati; quam omne, quo uel interius,  uel exterius cooperiuntur eorum cineres, in nature sue originem, naturali resolutione reuoluti, ac relati.



CAPITULUM III. Quod ius sancte anime sanctitatis sue affluentiam transfundat in omnia pulueris sui ornamenta, et operimenta.


Sicut enim sermo Dei uiuus, et efficax, et penetrabilior omni gladio ancipiti, usque ad diuisionem anime ac spiritus, compagum quoque et medullarum , mystice pertingit; sic sancte uis anime, cum Deo iam regnantis, ab intimis ad extima ad se, cum in carnis carcere clausam, tum in celestis Hierusalem municipatum translatam, pertinentia, se mirifice diffundit: et quidquid sanctis preuenientibus, ac intercedentibus meritis, per carnem et ossa, mirabile gerit; idem mirabilius de dissoluto puluere, in omnia tam exteriora, quam interiora, cuiuscunque materie, uel pretii, tante  fauille ornamenta, et operimenta transfundit. Atque ut ipsa anima in corpore non uidetur, et tamen mira per corpus operatur, sic pretiosi pulueris thesaurus, licet non uideatur, licet non tangatur; sanctitatis tamen affluentiam (qua de fonte qui manat de domo Domini, et  irrigat torrentem spinarum  transmittit in omnia, in quibus intra et extra occultatur. Si constantissime manu fidei, exterior eius attrectetur clausula, auri ac argenti bractea, seu cuiuscunque pretii gemmula, siue quelibet textilis uel productilis, aut fusilis aut marmorea uel lignea materia; ac si hoc tangatur, quod interius occultatur. Sic diuine maiestatis potentia  salutem in medio terre operatur . In pulueris glorificatione, recordatur misericordie sue ; declarat super nos uiscera condescensionis sue: nec uult ignorare hominem, post uermem futurum puluerem, quod illa sua incomprehensibilis, illa inexcogitabilis, illa ineffabilis sublimitas sublimitatum, ideo humiliata et detracta est usque ad puluerem , ideo interne pulchritudinis sue speciem per assumpti pulueris obduxit caliginem. Ideo postremo dormiuit in puluere ; ut puluis sanctificatus in ipso corruptionis sue somno, et putredine; et si non qualitate corruptibilis substantie, meriti tamen prerogatiua, et gratuito dono celestis gratie, omnium in terram dissolubilium excelleret pulchritudinem. Speciosus  forma pre filiis hominum , noluit habere decorem et speciem ; sed uultum quasi absconditum, et despicabilem :  uoluit se uermem in carne natum sine semine, et non hominem, imo in homine ultra hominem, opprobrium hominum et abiectionem  esse, propter puluerem, ut puluis natura et specie fedissimus gratia et sanctificatione sui glorificati spiritus, reputaretur pulcherrimus: et sicut secundum egregium  yperaspisten Ecclesie Hieronymum, perpetua uirgo Maria, de qua natus est ipse Deus et homo, plus est meritis, non natura, quam uirgo et homo; sic non per naturam, sed per gratiam hoc pulueri daretur priuilegium, ut plus quoque esset quam puluis et uermis edulium, per inestimabile profecto, quod in crucis statera appensum est, mundi talentum, mundi admirabile pretium. Pulueri uicem rependit incomparabilem, et sicut  eius summa et essentialis claritas et pulchritudo, tam latuit, quam claruit in puluere; sic incomprehensibili rerum uicissitudine, et dissimili preordinauit similitudine, ut pulueris substantialis putredo et feditas, ex sanie, in auri, et cuiuscunque pretiosissimi metalli, gemme, ac operose uestis, tam lateret, quam claresceret pulchritudine: ac non tam acciperet decorem quam redderet; et non puluis propter auri speciem, que fascinat oculos auaritie; sed aurum magni penderetur propter puluerem. Omnem mundi gloriam et ornatum substrauit pulueris ornatui et glorie: quia ipse cum sit pulueris conditor, exinanita maiestatis sue specie, concipi, condi, et nasci dignatus est ex puluere: ipse, quod  fidenter dico, secundum essentiam corporee substantie, factus est, unde conceptus et editus est puluis de puluere: Deus homo factus est ex puluere propter hominem; et homines, ad quos sermo Dei factus est, Deos fecit de puluere: Et cum pulueri nominis et diuinitatis sue concesserit participium, quare quidquam ex terra pretiosum in eius non expendatur ornatus impendium; cuius se participem ac socium, cuius sanguinem suum uoluit esse pretium? Carnis sue gloriam pulueri sanctificato quodammodo dedit esse communem, quia qui se a uitiis carnis reddit immunem, adherendo Domino, unus cum eo spiritus est , et una cum carne eius caro est. Carnem igitur suam homo Christus iehsu in homine non quolibet, sed qui in carne est,  refouet ac diligentem se diligit , et cum ad amicissimum confabulatorem suum legislatorem  locutus sit Moysen: qui honorificat me,  honorificabo eum ;  honorem pene eumdem, quem diuinitati ac humanitati sue persolui, immutabili prouidentie sue decreto censuit, spiritui quoque et carni, ac resoluto sanctorum cineri, impendi, eiusdem eterni decreti lege disposuit. Non auro corruptibili redemit puluerem de uana conuersatione, sed pretiosissimo suo sanguine , qui, secundum assumpte ueritatem nature, uenarum suarum principia habuit puluerem. Ideoque preuidens, uiuentem in carne hominem, non posse sine nausea, et acri bile, uidere ac attrectare putrescentis humani corporis saniem; sicut sacrosanctum corpus suum, et sanguinem, ne percipientes cruda et cruenta exhorrerent, uelauit consueto et usitato hominibus, panis et uini uelamine;  sic persuasit mentibus filiorum Ecclesie, ut auro, et quibusque rerum utensilium pretiosissimis, obuoluerent et includerent pignera carnis beate, quia in Domino mortue: ne dum humanis aspectibus, sub nature sue specie ingererentur, et offenderent, non tam honorarentur quam uilescerent: cum nemo in eis supereminentes multiformis gratie Dei diuitias, sed humane conditionis uilitatem attenderet. Non enim tam conspicienda sunt oculis carnalibus, quam spiritualibus; ut, dum consideratur, quam pretiose materie includantur uel inuoluantur, non quid per naturam sint, sed quam excellentis meriti apud Deum, cum quo regnant Spiritus et anime iustorum, estimentur, subtilissime pensetur; et ex eo quod per aurum, ac electrum, et similia,  uirtutum fulgore translucet lutum; absque scrupulo credatur esse ratum et uerum; fulgebunt iusti sicut sol in regno Patris eorum .



CAPITULUM Iu  . Quod ciues ciuitatis uranice floccipendant quidem monstra auaritie; sed magnipendant deuotionem fidei Christiane.

Sed nos, qui molle lutum sumus, qui Aegyptias de  luto et paleis ciuitates exstruimus ; non idcirco aurum, et quidquid in metallis, uel uestibus, aut gemmis est pretiosum tantis precoconiis extollimus, quod uel  nos proselyti, uel ueri Isrelite qui in manu ualida egressi , spolia Aegypti consecrant in mystici cultum tabernaculi Dei, inepte affirmemus, his delectari animas electorum Dei, cum pro contemptu talium, ipsi aurum probatissimum, transponi meruerint in celestis imperatoris gazophylacium. Ciues siquidem ciuitatis uranice floccipendunt ea monstra auaritie, que cequatur idololatrie; sed magni pendunt deuotionem fidei Christiane, et in exemplum Dei Isrel, qui typica Isrelitici populi sacrificia sibi, quam idolis, maluit immolari, malunt se  eminentissimos omnium de pretiosissimis, cum in probationem, tum in usus, concessis, hominum, ab hominibus honorari; et sua que de terra in terra deserunt; quantum ad illorum immortalitatis sublimitatem, uilissima; quantum ad nostre mortalitatis necessitatem, excellentissima pignora; his circumtegi ac exornari, quam mammone iniquitatis apothecas constipari; et  peccatum, quod super plumbi talentum sedet, augmentari, et in terram Sennaar, latissimam diri fetoris uallem, a duabus alatis mulieribus , principalibus uidelicet uitiis, superbia et inani gloria, propheticam amphoram inter celum et terram eleuatam transportari , et in Babylonis, summe confusionis ex edificata domo, collocari. Non quidem appetunt  aurum, sed propitiari religiose dispensantibus aurum; non appetunt in altum exstructa oratoriorum edificia, non ex auro fabrefacta columnarum epistilia, non splendentia diuitiis laquearia, non crebro maculis distincta smaragdo altaria; non ut membrane purpureo colore inficiantur, non ut  aurum liquescat in litteras, non ut gemmis codices uestiantur; et ministrorum Christi aut minima, aut nulla diligentia habeatur, et nudus ante fores eorum  Christus moriatur. Nam, ut secundum Isaie uaticinium, Medi argentum non querunt, nec aurum uolunt , et sicut, Solino physiologo teste, uniuersi mortales qui sunt  in oppido Carbile siue Barbite, quod a Susis, opinatissima ciuitate Persidis CCCXXXu, millibus passuum distat, odio auri, cemunt hoc genus metalli, et abiiciunt in terrarum profunda, ne polluti usu eius, corrumpant equitatem per auaritiam; sic multi sanctorum, ne quasi commendare et conciliare auidis hominum mentibus uideantur philargyriam, tanquam excellentissime sanctitatis sue impedimenta pretiosa respuunt, et abhorrent ornamenta: et ut uite tuta facultas, pauperis angustique laris, et munera nondum intellecta Dei, per ea que conspiciuntur , sint, et intelligatur manifesta non Eois splendentia gemmis sacraria, non ullis uiolata per euum diuitiis habere dignantur mausolea. Aurea redimicula, que filiis seculi sunt lucra, arbitrati sunt ut stercora , non in suggillationem et preiudicium deuotionis Christiane, que sancto sanctorum Deo, et sanctis omnibus est gratissima; sed ut liquido constet, mentibus carnalium, quam detestabilis sit auaritia. Non caput a membris, non membra dissident a capite; sed quemadmodum Deus, qui solus, secundum ordinatissimam dispensationem sue prouidentie, congruentem humane infirmitati medicinam nouit impendere; nunc, ut antidoto parcimonie, morbum sanet auaritie, reiicit materiam philargyrie: nunc eam  admittit in sacrificium iustitie; ut placere sibi probet deuotionem, et oblationem cuiusque fidelis anime: sic eius corpus, electi, alii quidem omnem mundi ornatum, salutaris exempli gratia, ut alios lucrifaciant, sibi existimant detrimentum; alii se tali dignantur honore, in sancte caritatis et orthodoxe deuotionis augmentum. Si enim eque et celorum  Dominus, et omnes celites, exteriora orthodoxorum xenia non susciperent, falso sacra Scriptura diceret: Redemptio anime uiri, proprie diuitie ; Sed cum is qui sustentandis uulgi pauperibus inuigilat inter quorum pannos et illuuiem corporis, flagrans libido dominatur: et, qui non possunt habere eterna tabernacula, cum nec presentia possideant, nec futura; cum is, inquam, animam suam propriis diuitiis redimat; quanto magis ille beatus qui super egenum et pauperem spiritu intelligit , et tam sanctorum necessitatibus quam dignis et debitis ornatibus communicat?



CAPITULUM u. Quod per mundi concupiscibilia, comparentur etiam celestia.


Nimirum beati pauperes spiritu , sunt electi et domestici Dei, tam celi quos, quasi micantibus, et  mysticis stellis, pleiadum, et Arcturi, uirtutum fulgoribus ornauit Spiritus Dei; quam ornamenta sedis Dei et idcirco omnis orthodoxus, qui, secundum dictum Arati, comprobatum testimonio magistri gentium Pauli ,  est genus Dei, terque quaterque beatus,  cubum meretur octo beatitudinum; si omne quod estimare poterit pretiosum in auro aut argento, aut margaritarum, et uaria uestium sericarum suppellectile, summa deuotione, ac auiditate animi, expenderit in expensas domus Domini, et ornatum glorie filiorum Dei. Nam nisi per mundi  concupiscibilia, et delectabilia comparentur celestia, non tanta animi uigilantia,  et ueteris, et Noui Testamenti Patres, suas expenderent expensas, in domus Dei, et sanctorum edificia, et in multiplicia diuini cultus redimicula. Sed cum apud mentes summe diuinitatis luce illustratas, constaret, quod ex iniquo mammona, eterna quoque acquirantur tabernacula  ; egregii mortales, uiri cum mulieribus, sub lege ac sub gratia, temporalium rerum optima, que sibi ex diuina prouenere munificentia ipsi mystica, secundum Ezechielis uisionem tropologicam , uranice ciuitatis gazophylacia; quidquid in cultum tam materialis, quam spiritualis tabernaculi, et templi Dei, et electorum eius oratoria, et ad uestes sanctas, necessarium erat, obtulerunt mente promptissima , armillas, et inaures, annulos, et dextralia, hyacinthum, purpuram, coccum bis tinctum, byssum et pilos caprarum, et pelles rubricatas, dona typica; et eorum distributione ordinatissima omne uas aureum separatum, et consecratum est in Domini donaria . Possem equidem, si uellem, digressione  uti; possem, inquam, qualicunque stylo prosequi, quanta deuotione legislatoris Moysi, et totius Isrelitici populi in itinere exornatum et erectum sit tabernaculum testimonii , typus Ecclesie, tendentis in terram repromissionis, per desertum huius seculi; possem item eloqui, quam ingenti sollicitudine animi, Dauid decachordum Spiritus sancti.  Initium quarte etatis mundi et  caput secunde tessareskedecados, genealogie incarnati uerbi, preparauerit, et Salomoni filio suo descripserit impensas domus Domini : quantaue cura et diuini subtilitate ingenii, ipse  Ididia amabilis Dei, mysticis dimensionibus, mysticis cherubin, leonibus,  atque bobus, mirifice anaglyfis insignitum edificauerit, et eonsecrauerit templum nomini Domini , quod constructum in patria, et ciuitate regia sacramentum est regalis, et permanentis, ac super inuiolabile fundamentum, quod est Christus iehsu, positi celestis edificii.

Ante diem clauso componeret uesper Olympo.
quam in annales et fastos, mentis retorquens lumina, ulla exprimerem eloquentia quanta industria   potestas sacerdotalis et regia, que persecutionis tempore fidelium destruxit conciliabula, cuius inuidia  diuinos libros edax consumpsit flamma, cuius infando edicto confessorum et martyrum catenatis gregibus implete sunt insule et ergastula, que quasi ex senatus  consulto Christi nomen summa conata est exstinguere pertinacia; uersa uice ex pensis reipublice Ecclesiarum basilicas exstruxerit, et eminentia exaltauerit fastigia; et non solum  laquearia et tecta aureo decore fulgentia, sed ipsos quoque parietes diuersi marmoris uestierit crustis, et  compositione lithostroti multimoda, et sacros codices deauratos, et purpuratos, et gemmarum uarietate distinctos, in S. Ecclesie consecrauerit libraria. Ante quidem desereret me tempus quam disserendi copia, de quante maiestatis fastigio, secundum seculi fastus, descenderit; sed secundum Deum ascenderit Constantini Augusti imperialis magnificentia, cum  super collum regium XII arene cophinos,   in mysterium perfectionis duodenarii, princeps, ad principum apostolorum ordinis Petri et  Pauli gestaret limina. In promptu quoque esset reuoluere qui S. Romane sedis summi pontifices, qui diuersarum dignitatum fascibus prediti; et cum ad seculum, tum in Deum diuites, summa cum diligentia priuatis ac publicis impendiis exstruxerint, renouauerint, exornauerint sanctorum oratoria. Sed ne a propositi serie longo protrahar sirmate, pretereo que preclara nobilium scriptorum ingenia indiderunt annalibus et memorie.  De uicino petam exemplum, quantum prosit cuiusque orthodoxi anime educte de carnis carcere si quid de suis copiis, in carne sanctorum patrociniis impenderit, honoris ac reuerentie. Cum diue memorie Henricus rex, eiusdem nominis regum secundus, et imperatorum  imperator primus, nature solueret debitum,  et in ipsa hora qua tam clari solis mundo imminebat deliquium; quidam theoretice uite prerogatiua insignis, in oratione contribulati spiritus sui, et cordis contriti et humiliati , Deo offerret sacrificium; innumerabilem, quasi ad amplissima et certa spolia congregatum immundorum spirituum, cellam suam summa cum alacritate preterire conspexit exercitum. Nec in tanto agmine castra Dei , sed principatus et potestates eris huius  recognoscens, insolita uisione, ut homo ex hominibus, primo expauit; sed dein, ut extra homines homo, armatura Dei armatus , extremum commeantium imperiosa auctoritate accitum, causam tante properantie diligenti inquisitione interrogauit; et,  ubi uerum ab auctore omnis mendacii exsculpsit, ut abiret, ac eodem itinere ad se, siue effecto, seu infecto, quo properabatur, negotio, rediret; sub terribili diuini nominis obtestatione imperauit. Nec mora, ille paruit, et

Par leuibus uentis, celerique simillimus somno [Euro],
disparuit; et in breui reuersus, non alius in habitu, in incessu, in putido Stygii fetoris halitu, quam uere ac sine ulla cunctatione picea obtectus caligine   uedius apparuit, et teterrima unguibus ora fedans et pectora pugnis cum ingenti eiulatu rei geste euentum ipse quidem  uoluntate non natura extra ordinem hoc ordine aperuit. Eheu! quid super nostra conquerar sorte ac iniuria, qui ubique amittimus nobis debita, et per censuram immutabilis decreti iam tradita! Nobis, quorum natura mutabilitati est obnoxia, nostrum semper urgentibus propositum, cum summa semel fixe, ac nunquam immutate, peruerse uoluntatis peruicacia: immutabilis in suis, mutatur ubique in nostris Dei sententia; et dum Deus, qui mundum ratione gubernat perpetua, stabilisque manens dat moueri omnia  , delectatur quasi adulatoria inuocari oratione Dauidica: Susceptor meus, Deus meus, misericordia  mea , superexaltat iudicium misericordia , et nescio quo incomprehensibili diuine rationis modo, sic sibi inuicem obuiant ueritas et misericordia, sic se osculantur pax et iustitia , ut sine mutatione, mutabilis, et prestabilis sit super malitiam  et semper laudari de iustitia, nunquam redargui possit de iniustitia.

Sed quid me

Infandum . . . . iubes renouare dolorem.
qui quod

Animus meminisse horret, luctuque refugit,
retexere? quid me super uulnus concidis uulnere?  Tartarei nos fratres, horrendum concilium , tante maiestatis uiri auspicati obitum,  imperiali edicto monarchi nostri, eterna silentis regni silentia rumpentis, et terrifica uoce intonantis: Congregamini et properate ad deuorandum illum ; quasi summe necessarium iniuimus consilium, quo pacto eum contererimus de terra uiuentium. Et conglobati in unum fere omnes umbrarum domini et principes, et  Cocytii cetus phalanges, quot peccatorum sunt genera et species; tanquam ad opima, et nostris non indebita regnis spolia properauimus, et ubi ad destinatum  examinande peccatricis anime locum, in tempore conuenimus, tabulas eterni decreti protulimus, ac duas equato examine lancos suspendimus; et tam omnia que ab ipsis infantie crepundiis, usque in ipsius ultime necessitatis horam, honesta et Deo placita; quam uniuersa que uel publice sine penitentia, quasi alter Deus terre, regio egerat fastu, et licentia, uel que

. . . . . . furto letatus inani
Distulit in seram commissa piacula mortem,
summe ac subtilissime discussionis libramine librauimus. Et quia pondus bonorum actuum eius, appensum in statera inuentum est minus , iudiciali sententia nobis traditum in damnationis nostre barathrum, ut consortem nostrum protrahendum,  iuri nostro mancipauimus. Sed cum exsultaremus, sicut exsultant uictores capta preda, quando diuidunt spolia , et iam uia scrupea proscriptam animam, per tartarei descensus pegmata in mortis traheremus diuersoria; ecce ille martyr adustus, ille triumphator egregius, ille de gloriosa, et continua in nos laurea, ominoso nobis dictus nomine Laurentius, egressus in salutem temporalis Christi uestri, cum sempiterno Christo suo accurrit ut turbo ad dispergendum nos; et percutere uolens caput de domo impii, maledixit non modo sceptris eius, sed etiam capiti bellatorum eius, et ne exsultatio nostra esset sicut eius qui deuorat pauperem in abscondito , terrifico clamore clamauit post tergum triumphantium, et instar allophylorum  in typici Samsonis captiuitate exsultantium , redite preuaricatores iustitie ad iudicium . Quid igitur impotes possemus agere, quo conatu quo ausu ei, a quo toties uicti toties ab obsessis corporibus sumus eiecti, auderemus resistere? Intolerabilis quidem nobis res uisa est, quod non licuerit principibus eris huius  semel iuste definita uti sententia, quod noue legis rogationem, quam nec secularia quidem admittunt iudicia, Tartarea cogerentur suscipere conciliabula. Quis enim de una eademque re semel subtili examine discussa, et iudicum arbitrio, et communi omnium consensu terminata, duo non absque iniuria cogitur subire iudicia? Sed  nos, nollemus, uellemus, contra fas et ius, emensum remetientes iter, ubi sederunt sedes in iudicio  conuenimus, et cum equissimam nostre partis causam, per omnes argutissimas propositionum strophas, per omnia rhetorum enthymemata; per omnia argumenta sophistica, summis niteremur asserere conatibus; ille imperiose auctoritatis martyr, uas quoddam aureum admirandis figuris opus incusum, et miri pretii et artificii ansis decusatum,  de Mersiburgensis extulit ecclesia: et cum ingenio omnium nostrum admiratione et contradictione, posuit in trutinam, cuius o quam horrendo, o quam enormi, o quam infausto pondere nostre portionis lanx est subruta, et tantus bolus subito ereptus est nobis de faucibus, opima profecto Orci uictima, tanti Romane reipublice monarchi anima. Et ne me caput omnis mendacii, tue quoque existimes sanctitati per cetera mentiri, per ueredarios tuos hoc idem totius stygii exercitus, iudicio maledictum, sed diuino mysterio benedictum pondus fac inquiri, et ubi certa mei inueneris signa indicii, noueris me obstrictum a te iuramento Domini,  non fungi uice aretalogi. Nam cum suspensa nostre partis lance quasi omnino uacua, iniquo pondere pregrauaretur,  et inclinaretur pars altera, decidit illa excussa damnosa moles aurea, et sub ingenti ruina, ansarum eius operosissima resoluta sunt retinacula, et ut in eternum nostra testentur litigia, nulla unquam arte humana nulla poterunt resolidari materia. Hac ubi ueritatis extorta professione, auctor mende zabulus tandem absolutus, euanuit ut fumus; eremita archisterium sancti Spiritus, pro ereptione tante ac tam generose anime exhilaratus, in admirationem inexcogitabilis, incomprehensibilis diuine miserationis in mentis iubilo psallebat Domino, quoniam bonus, quoniam in seculum misericordia eius  Nec mora, missa Mersiburg legatione, donum regia dignissimum munificentia calicem uidelicet,  auro et requisitissimis gemmis  subtilissimoque artificio precluem, et pretiosissimum, in donaria uictoriosissimi martyris Laurentii, religiosa iam dicti principis deuotione consecratum, irreparabili comperit ruina, ansis resolutis, minoratum, et tum demum reuelatum sibi compendiosa symmystis narratione pandit arcanum,  utillimum profecto in omne sequens euum, omnibus cuiuscunque dignitatis et conditionis diuitibus, salutifere, ac Deo placite liberalitatis exemplum. Si enim  sub auri colore, lutum datur, et pretiosissima margarita, de celestibus oriunda anima, de ipso lacu nouissimo miserie, et de luto fecis liberatur ; quis fallacibus et fugacibus diuitiis sic misere abutatur, ut non prodige in cultum  et ornatum Dei ac sanctorum eius, eas expendendo, ipse ornamentum, et corona glorie in manu Domini , ipse pretiosissimus fieri, peruilissima enitatur.



CAPITULUM uI. Quod preclara sit sanctorum paupertas, que post carnis mortem, celi et terre meretur diuitias, et quare habeant ciboria et pyramidas.

Sed o quam felices, quorum delicie secularibus  deliciis omnifariam contrarie, inedia profecto, uigilie, nuditas ac lacryme et exesa ieiuniis membra in nuda humo collidere, et corporis inimicari, otio, ac lasciuie; tanta recompensantur talione diuine gratie, ut in eorum exigui pulueris operimentum ac ornatum pretiosissime totius mundi expendantur diuitie; ut quorum spiritibus in carnis ergastulo mortali conditione exsulantibus, maxime uiluerant, eorum cineribus post exitum Isrel de Aegypto , de fornace ferrea , officiosissime seruiant. O quanta uoluntarie abrenuntiationis mundi recompensatio? o quanta rerum uicissitudo! o quali et quanto humana diuinis, terrena celestibus, uilissima pretiosissimis commutantur commercio! O quam preclara paupertas,  que post carnis mortem, celi et terre meretur diuitias! o quam egregia nuditas, que stola immortalitatis uestita, imperiales excellit trabeas! o quam pretiosissimum consertum tegimen spinis, uetustissime seruorum Dei  xerampelie, quibus ne comparari quidem regum possunt purpure; quarum tenuissima fimbria in deaurata et gemmata reconditur pyxide; et honorata, operatur salutem tam in exteriore quam in interiore homine. Qui in carne aut omnino nullum, aut uilissimum uestimentum habuerunt; exuti carne, serico et auro obuoluti, in Domino quiescunt, et sublimium imperatorum et ducum purpuras et paludamenta pedibus suis substernunt. Et o quam digne, quam congrue, regum reges, profecto pauperes spiritu,  post habitationem cum habitantibus  Cedar , operosissima ex auro et argento ac lapidibus pretiosissimis  ciboria, et regias habent pyramides, que quadam similitudine arce Ne a latitudine excrescentes angustantur in altitudine , quia ignea uirtus eos extra homines, igne sancti Spiritus ardentes, et dilatatos in uisceribus Christi Iesu, per mandatorum Dei latitudinem, per uiam uite angustam  et ascensu difficilem, ad interminabilis glorie euexit altitudinem. In forma quippe pyramoide, uirtus ignea; in ciboriis, quibus a cubis nomina sunt indita, pensatur anime perfectio cubica. Nam pyramis a basi tetragona erigens se in altitudinis fastigia, designat electorum Dei spiritus et somata, per  quaternarum uirtutum genera, ad indiuidue ac incircumscripte monadis simplicitatem, et celi celorum se erexisse culmina, et arce que in carnalibus lata, in spiritualibus quadam constringitur angustia, et mystici cubiti consummabitur mensura  , quando erit Deus in omnibus omnia , suprema occupasse ac possedisse cenacula. Sed et hoc quoque perfectorum mystice congruit meritis, quod in arithmeticis, sicut triangulus primus est numerus in planis, sic in solidis figuris principium profunditatis est pyramis, et progressionis initio sumpto a trigonis ab omnibus in altum progreditur epipedis, et solis per latera continentur triangulis. In sempiterne quippe Trinitatis fide insolubili, et prima basi, electi Dei fundati, et superedificati, ex uirtutibus multimodis, politicis et purgatoriis, ac purgati iam et defecati animi, quas ex tot formis multiangulis, secundum theorema perfecte ac in altioris summe spatia prouecte pyramidis, excrescunt et consolidantur ad apicem indiuise,  et incommutabilis unitatis: et Ecclesie Dei, ipsi anguli, angulari connexi et compaginati, lapidi in lateribus aquilonari frigori oppositis, unicis fidei, spei et caritatis atque Patris et Filii et Spiritus Paracleti compaginantur isopleuris. In ciborii uero forma conoide, que columnarum sustentatur columine, insinuatur tropologice, quod sancti Dei mystice, ferculi de lignis Libani , a uero Salomone exstructi sint, columne argentee , et de tribulatione exauditi in latitudine , uiam mandatorum Dei currere ; et toti teretes totique rotundi.

Externi ne quid posset per leue morari:
animas in eternum meruerunt sanctitatis orbem  colligere. Et reuera omnes geometrice forme, siue trigone, siue tetragone, seu circulares, que ob circumductionem unius linee, sunt diuinitati aptissime, ac omnium excellentissime, quibus decussantur sanctorum reliquie, testimonium perhibent eorum sanctimonie ac magnificentie; et ad uirtutum ornamenta et delectationes, alliciunt pulchritudinem cuiusque fidelis anime.



CAPITULUM uII. Quid sentiendum sit de illis electorum Dei pigneribus que consumuntur a bestiis, et auibus, uel immerguntur fluminibus.

Sed quid sentiendum de illis electorum pigneribus, quorum sepulcra sunt uel auium et bestiarum aqualiculi, uel profundissime fluminum et maris abyssi,  uel cloacarum cumiculi? An non apud Deum eiusdem sunt meriti, cuius et illi, quorum tumuli sunt aurei aut argentei, in quorum ornamenta desudant, et defatigantur latomi et cementarii, sapientes architecti, aurifices et  plumarii, et opifices gemmarii  ac polymitarii? Sed nos  secundum Hieronymi, de protomartyris et primi archidiaconi Stephani, et  Timothei toparchia, dictum, ut eos subiicere non audemus, ita nec anteponere; quia quomodo in exercitu sunt duces, sunt tribuni, sunt centuriones, sunt  ferentarii ac leuis armature et gregarius miles, ac manipuli; commissaque pugna, uacant nomina dignitatum, et sola fortitudo queritur; ita et in Dominico bello, quo contra inuisibiles dimicatur acies, non queruntur dignitates et gloriole, sed gloriosior ille sub uero imperatore Christo est, non qui nobilior aut opulentior, sed qui fortior et uictoriosior est. Nihil omnino derogatur sanctorum glorie, quomodocunque uel ubicunque in suam redigantur originem. Nam neque si terrenis  honorentur ornatibus, apud Deum sunt honoratiores, neque si etiam in sterquilinium abiiciantur, sunt abiectiores. Non enim tantum querit Deus ornamenta materialia, quantum spiritualia. Et cum mundi fabricam idcirco condiderit sphericam,  ut omnibus, que uoluuntur cercitis intra nichil accedat, nichil recedat extra, et celo tegatur, qui non habet urnam: non pluris eorum apud eum sunt pignera, que reconduntur ubi sunt late porticus, ubi aurata laquearia, ubi  domus miserorum penis, et damnatorum labore uestite; ubi instar palatii exstructe sunt basilice, ut uile corpusculum  hominis pretiosius inambulet; et quasi mundo quidquam possit esse ornatius, tecta magis uelit aspicere, quam celum: non pluris, inquam, sunt, quam que cum typo Domini Iona , preda sunt auidis faucibus piscium, ac iuxta allegoriam,  perimunt, qui in mari est, cetum , et cum Hieremia ante sanctificato quam nato descendunt imo proiiciuntur in cenum  Non loci qualiscunque facies aut auget aut minuit sanctitatis merita, sicut nec sacro loco sanctitatem ulla quantacunque adimit ignominia. Non enim idcirco locus Dominice resurrectionis factus est inglorius, quod ab Helii Adriani monarchi temporibus, usque ad imperium Constantini Augusti,  per annos circiter CLXXX Iouis  simulacro et immolatitii cruoris squalebat sordibus. Nec salutifere crucis ob id despectior est locus, quod in eo marmorea colebatur uenus; nec  Bethlehem nostra, celestis panis domus, augustissimus totius mundi locus, ubi ueritas de terra orta est , ideo abiectior est, quod Adonidis eam inumbrabat lucus; et in specu, ubi quondam Christus Dominus uagiit paruulus, ubi obstetricum uice militie celestis circumstabat exercitus,  ueneris turpissimus Tahtmoz plangebatur amasius. Et profecto nil corpore Christi Domini pretiosusi, nullum supplicii genus patibulo crucis est uilius, sed  cum illa summa illa sempiterna maiestas, crucis non abhorruit scandalum, et post gloriosissimum mortis triumphum, in loco ubi mundi appensum est pretium, et humane captiuitatis solutum est uinculum, per tot annorum cursum, ipsa passionis ignominia, et omni dedecore dolentius inestimabili patientia pertulerit opprobrium, spurcissimum uidelicet idololatrie cultum, et non commouerit terram pariter et celum , et per terre hiatum, ut Dathan et Abiron , idololatras inimicos suos non demerserit in abyssum; constat nimirum, sanctos Dei, quorum factus est in pace locus, et habitatio in Sion ; quo non in auro positi, nec thure sepulti perueniunt, uidere suorum ludibria et abiectiones pignerum, et floccipendere,  unde uel ubi absumatur; quod per prime preuaricationis irreparabile dispendium, concessum et deputatum est uentriculis uermium. Et uerum procul dubio est, quod humanam naturam dignitas longe precellat angelica, et nec uel comparari angelice subtilitati, et sapientie humana possit ars, et quantacunque in rebus excellentissimis excellens scientia. Sed angelicis, ut religiose creditur, manibus, in terris diuina dispensatione constructa edificia, nullis mundi ornatibus, nulla architectorica, nulla arte mecanica sunt conspicua; sed quantum ad uisum hominum, humanis constructionibus longe inferiora, ac diuine uirtutis operatione exedificatis auro et argento basilicis, omnimodo sunt excellentiora. Nam longe uilioris est schematis  in  monte Gargano Michelis archangeli ecclesia; et inter fluctiuagas maris undas, egregii  Clementis pape et martyris templum, inaudito a seculis miraculo, angelico factum mysterio,  ex suspensa collo eius mole saxea, quam Salomonis sapientissimi hominum exstructa auri et argenti materia, et lapidibus pretiosissimis, et lignis cedrinis et thyinis domus typica. Sed licet illam impleret umbratice legis typus, nebula ; in his tamen quanto legali umbra preclarior est euangelice lucis ueritas et gratia; tanto excellentioribus miraculis crebrior, et euidentior sempiterne diuinitatis, et angelice uisitationis exuberat magnificentia. Igitur que mens tantam diuine dispensationis  abyssum penetret, quis penset quam ordinatissima prouisione omnia dispenset ac ordinet? Abscondita  est eterna Sapientia ab oculis omnium uiuentium  posuit tenebras latibulum suum , et secundum mysticum sponse in epithalamio exodium, Sponsus assimilatus capree hinnuloque ceruorum ; fugit super altitudinem nubium, respicentiumque hominum frustratur intuitum. Sicut incomprehensibili eterni decreti constitutione hunc humiliat, et hunc exaltat ; et his promptuaria dat plena, ex hoc in illud eructantia , cum illis ipsa etiam uite deneget necessaria: sic eque inscrutabili prouidentie sue consilio, sanctorum quoque dispensat pignera; ut hec quidem in omnibus materialium rerum optimis cum summa recondantur gloria; illa communi etiam sepultura, et omni humano  careant obsequio et cura; cum tamen in celestis regni curia, spiritus eorum uel pari uel eminentiori dignitatis et interne familiaritatis premineant excellentia. Inter insepultos, quos fluuius, aut sol nimbique, diesque longior, resolutos terre miscuit; quorum caro in pisces, in feras et aues abiit; habet familiarissimos tanto in toto celo conspectiores et honoratiores, quanto in terra habiti sunt despectiores. Damna sepulture inexcogitabili et ineffabili rependit recompensatione glorie; et quidquid honoris temporaliter deficit carni mortue, incomparabili numero et modo, eternaliter proficit sancte, cum Sancto sanctorum uiuenti, et gloriosius regnanti anime. Atque idcirco sacrosancte sanctorum carnis exuuie, tam he que sunt sine nomine ac honore uenerationis  debite, quam ille quarum ornatibus omnes pretiosissime mundi seruiunt diuitie, summa reuerentia sunt honorande ac glorificande; et ut uasa Dominica, in quibus recondita sunt septiformis gratie dona, amplectende ac admirande, et oculis et ore, si liceat, contingende ac osculande. Igitur ut osculentur nos osculo oris sui , osculo interni amoris sui, omnes ex puluere conditi, sed ultra communem pulueris conditionem sanctitatis gloria et honore sublimati electi Dei; eorum sacrosancta pignora et nomina scripta in libro uite et Agni , non presumptuosa temeritate, sed ut Maria olim impia peccatrix nunc peccatorum pia interuentrix stans retro osculis fouit, lacrymis lauit, crinibus  tersit pedes Domini : Sic deosculemur, et profluo fletuum fonte rigemus; et   capillis historico, et allegorico sensu tergamus tota intentione et applicatione animi  : quia uestiti uellere Agni immaculati Christi, sine macula sunt ante sedem Dei et Agni . Consortes diuine nature  sunt in Domino lux : et incedunt per uiam, per quam spargitur lux , et dum mutantur de temporali claritate in eternam claritatem tanquam a Domini Spiritu , interni splendoris sui radiis dilectum quoque cinerem suum, hominem illustrant exteriorem: quem iuxta lucidissimum theologum Gregorium exterius gestauerunt interne intentionis sue ac bone operationis adiutorem  . Lampades apud cogitationes diuitum exteriora carnaliter iudicantium, contempte, sed in tempus statutum parate,  fulgorem suum exerunt, et quanta claritate fulgeant, ostendunt, dum lucem glorie, quam in carnis carcere clausi non habuerunt, mirabilius, dum desuper fulgent, in dissolutos cineres suos, et putredinem transfundunt. Diem de die, Deum, qui habitat lucem inaccessibilem, interne contemplationis perspicacissimo contemplantur lumine; et Agnus, qui in medio throni est, omni eos maiestatis sue illustrat iubare. Lucidissime sunt lucerne, a uera luce, que illuminat omnem hominem, accense, et pro diuersitate meritorum, et doctrine, ac sapientie, fulgent quasi splendor firmamenti, et quasi stelle in perpetuas eternitates, per incomparabilem et inestimabilem splendorem Solis iustitie, qui solus mystica ratione micantes  Pleiadas, sanctos omnes,  diuisos quidem tempore, sed non predicatione, et dissimilibus uirtutibus preditos, fulgore unius eiusdemque intentionis, unire et coniungere ac gyrum Arcturi, labores sancte Ecclesie, potest disiungere, et in requiem permutare, et transponere. In die Madian, cuius est interpretatio, de iudicio, ad superandum iugum oneris eius, et uirgam humeri eius,  et sceptrum exactoris eius, de diuine equitatis iudicio, sub uero et inuicto duce Gedeone, uirorum fortissimo, qui fortis et potens in prelio, diuinitate cuncta circumplectendo, et humanitatem intra uterum perpetue uirginis assumendo, mystice  interpretatur, circuiens in utero. Insigniti thau  crucis charactere mystico, et  eiusdem elementi nota pretitulato recensiti numero  , quo designatur indiuidue Trinitatis perfecta cognitio; haurientes fluenta uranice doctrine poplite recto , ne ulla in eis esset operum dissolutio; animas suas pro domo Isrel, inusitato et inaudito a seculis pugne apparatu, optulerunt discrimini in bello Madianitico. Stelle manentes in ordine et cursu suo, dimicauerunt   contra Madian, et  metu iudicii eternarumque penarum, turbate sunt pelles terre Madian . Dominus in fortibus dimicauit , et noua bella elegit . An non est nouum, et omnino insolitum, cum tubis, cum lampadibus, cum lagenis  uenire in prelium. Principes Isrel, ut populus Domini obtineret principatum, sub duce suo tubis euangelice predicationis cecinerunt: lagenas confregerunt, dum corpora sua omnium aduersitatum gladiis, et iaculis resoluenda opposuerunt: et lampadibus resplenduerunt, dum post resulutionem corporum, miraculis coruscauerunt. Hymnum de canticis Sion, in terra aliena decantauerunt , in tubis ductilibus , diuersis tunsi passionibus,  et durissimi mallei continuis et incessantibus, nec unquam parcentibus, percussi et afflicti ictibus. Mallei inquam illius diris attriti percussionibus, de quo protestatur propheta ueridicus: Contritus est uniuerse terre malleus. Dominator Dominus, secundum  nobilis, et urbane elegantie Isaie uaticinium: Confregit lagunculam in terrore:  dum sicut corpus suum confractum in passionis dolore, glorificauit per resurrectionis gloriam, in totius humani generis terrore; sic electorum Dei somata, confracta in carnis et anime diiugio, et resolutione, terrori, et admirationi dedit esse omnibus in miraculorum efficacia, et glorificatione. Et doxa in altissimis Deo, secundum Iob dictum, qui in Domini Dei, nostris doloribus condolentis, precessit typum, omnes qui imbribus montium irrigantur, qui sanctorum Patrum doctrine fluentis satiantur,  non habentes tamen perfecte actionis sue uelamen, lapides amplexantur, cum de nulla sui operis uirtute confidentes, ad sanctorum interuentionem currunt, atque ad sacra eorum corpora, fletibus insistentes, pauimenta, capsulas, et mausolea, summa cum deuotione et cordis contritione deosculantur; et promereri se ueniam, piis illorum intercessionibus, obnixius et profusius deprecantur, nec deprecationis et intentionis sue, spe ac effectu frustantur.


Explicit liber secundus.



INCIPIUNT CAPITULA TERTII LIBRI.


    I. De sanctorum nominum gratia et potentia.
    II. De umbris.
    III. De uirgis et baculis.
    Iu. De cuiuscunque texture ac generis uestibus
    u. De liquoribus aque, et uini, et olei, et tumba Nicolai.
    uI. De Symmyste Ioannis polyandro.
    uII. De uasculis et lectulis.




Expliciunt capitula libri tertii.



INCIPIT LIBER TERTIUS.



CAPITULUM PRIMUM. De sanctorum nominum gratia et potentia.


Sed hec ex parte dicta uiarum Domini , de gloriosissimis sanctorum somatibus, gloriosius et miraculis longe prestantioribus approbari possunt in omnibus eorum appendicus exterioribus: primum uidelicet in sacrosanctis  intransitiue transitiuis nominibus; in saluificis corporum umbris, in uirgis, in baculis, in cilicinis, uel cuiuscunque texture uestibus, in uasis utensilibus, in diuersis aque, uini, et olei liquoribus, eorum contactis et consecratis manibus; postremo in omnibus ad supplicia illorum, non tam humana, quam demoniaca crudelitate excogitatis, et inuentis tormentorum generibus, catenis, cippis, fustibus, catastis,  et crucibus, et lapidum ictibus, quibus in fornace ferrea, tanquam aurum probati , postquam de corpore mortis huius soluti , nexibus liberi euolauerunt; quasi de Tartarei carceris cruciatibus, uranice curie inestimabilibus inserti et intexti sunt ornatibus. Nomina quippe eorum uiuunt in secula, et per uerbum in principio, Deum apud Deum , qui tuba intonat euangelica: Celum et terra transibunt, uerba autem mea non transient ; per uerbum, inquam eterni Patris sapientiam, cuius sermo, qui non transeundo transit, sine mutabilitate permanentes exprimit sententias, licet suapte natura sint transitiua,  participatione tamen et communione immutabilis et intransitiue nature, in ipsa naturali transitione sua, sunt intransitiua, et non manendo permanentia. Non enim manent per articulate uocis irreuocabilem fugam; sed per immutabile, ac eternaliter permanens nomen Domini, quod de longinquo uenit , et seruos suos nomine alio uocauit  ad ratam omnium credentium salutem, ac sospitatem; permanent, ac uigent in immutabilitatis censura. Immutabili sempiterne prouidentie decreto, dum per ora in fide inuocantium transeunt, in effectum sanitatis, et liberationis, absque sui mutabilitate et transitione proficiunt, et transeundo non transeunt. Per immutabiles ac permanentes multiformis gratie Dei diuitias, per  certe curationis, et saluationis efficaciam, non transeunt, imo permanent; et longe diuersam in uoce mutabilitatis, in operatione immutabilitatis, naturam exhibent. Ore Domini nominata nomina, noua, fixa, et sine transitu apud Deum, qui sponse sue Ecclesie promisit: Et uocabitur tibi nomen nouum, quod os Domini nominauit ; fixa, inquam, et sine mutatione durabilia, ad eternitatem, sunt, et tenentur; quia sine mutabilitate manentes, omnium sanitatum, et gratiarum sententie, per ipsa decernuntur ac obtinentur. Quid enim peragere non preualeant, cum Rege regum regnantium nomina, cum adhuc peregrinantium a Deo uerbis  simplicibus, celestis regni claudatur et recludatur ianua , ligetur peccatrix, et absoluatur uenie optatrix anima  ? Per uerba illorum absentium, non uoce prolata, sed in scedulis digesta, ut ueridica testantur scripta, diuersarum egritudinum curantur incommoda; et quasi litteras intelligant elementa, prima rerum semina; sic ad sacros eorum apices in se missos  , cataclismum minantia, licet tanquam ad intransmeabilem obicem indignantia, uerbis tamen potentibus obedientia, in alueos suos resiliunt et residunt flumina. Cum intransitiuum quodammodo sit, quod per eorum ora transit, multo magis nomen, quod substantias eorum notione includit et circumscribit. uox que de illorum arteriis exit, antiqui serpentis uirus excludit:  benedictionem et maledictionem adducit. Et ut eorum semel emissa uolant irreuocabilia uerba, et nunquam mutantur; sic et nomina nullo fine terminantur. Scripta profecto sunt digito Dei in libro uite et Agni ; et sicut saluus erit quicunque inuocauerit nomen Domini , sic  in quantacunque corporis et anime angustia, et tribulatione aliquis deprehensus et anxius, si memor nominis Dei reuoluerit secum illud emistichion carminis Dauidici: Et honorabile nomen eorum coram illo ; et a condigne honorauerit, et nominauerit intima deuotione animi, saluus et incolumis euadit erumna, et anxietates totius imminentis damni, aduersitatis et periculi. In eternitate, scripta, et  a notamine uel notione  nomina per etymologiam dicta, electorum Dei in conspectu diuine maiestatis gloriam, et uirtutum efficaciam, nobis in hac mortalitatis corruptione ignotam, et sui inuocatione, et salutaris auxilii, per diuinam propitiationem, exsecutione efficiunt notam. Ad saluificam enim inuocationem sanctorum nominum,  adsunt pretiosissimorum merita et presentia spirituum; et sicut summus et incircumscriptus Spiritus promittit per prophetam, os suum et organum: Inuocabis et Dominus exaudiet, clamabis et dicet: Ecce adsum ; sic sancti Dei nomina sua inuocantibus, et perfecta fide inclamantibus, largitione subite ac inspirate salutis, conclamant: Ecce adiutores in opportunitatibus, in tribulatione adsumus . Et sicut Dominici corporis et sanguinis mysterium, quod in specie panis et uini quotidie per sacerdotum conficitur ministerium, uere ac absque ulla dubitatione fidelium  , representat illud corpus Christi Domini, quod crucifixum, quod lancea militis perfossum est et mortuum; et illum cruorem, qui de perfosso Crucifixi somate,  cum aqua profusus est, redemptionis humane pretium: sic inuocatio sanctificatorum nominum, absque omni ambiguitate, promerentibus insinuat omnem interne uirtutis ueritatem, et potentiam, ac presentiam regnantium cum incircumscripto Spiritu spirituum. Dum enim eorum in fidei deuotione nominantur nomina, ipsi in Dei conspectu, et in illo uranici senatus conuentu, inuocantium causas perorant, ut per eorum merita, iudicium superexaltet misericordia ; et cum semper diuino uultui assistant, et nunquam recedant, inexcogitabili, et ineffabili diuine dispensationis modo, sperantibus in se, et clamantibus, suam in omnibus angustiis et pressuris exhibent presentiam, per exoptatam, et summe necessariam bematum , in summa rerum difficultate, efficaciam. Et sicut per signaculum salutifere crucis, fronti cuiusque fidelis inditum, fugatur omnis infestatio inuisibilium hostium, et consecratur  chrisma sacerdotale ac regium, et  consecrationis oleum et baptismatis mysterium, postremo  quidquid in Ecclesia consecrandum est in profectum et salutem credentium: sic et per inuocationem sanctorem nominum. Ante nominantur nomina, et dehinc sanctis spiritibus, quorum sunt significatiua, cooperantibus, diuina et ecclesiastica per saluifice crucis mysterium, peraguntur ministeria. Et nescio quo inenarrabili diuine prouidentie modo, sic sibi confederentur crux pretiosissima, et sanctorum nomina, nisi quia tulerunt crucem suam, et secuti sunt Crucifixum  gloriantes in Domino cum eminentissimo electionis uase Paulo, Mihi mundus crucifixus est, et ego mundo . Crux Dominica dum nominatur, Dominus in medio terre sue salutem operatur ; intransitiua itidem sanctorum nomina dum nominantur, omnis  Christiane religionis consecratio confirmatur, imminens undecunque; periculum deuitatur, inimica phalanx expugnatur, temporum intemperies temperatur, procellosum mare tranquillatur, uiuis et defunctis somatibus salus redintegratur. Et reuera si ea que assero exemplis uellem probare et enumerare, quorum sanctorum in periculis fluminum, periculis latronum , periculis in carcere, in captiuitate, in catenis, in desesperatione salutis ac uite, inuocata nomina, presentiam sanctorum spirituum exauditione representauerint subita; non mihi centum lingue, non centum sufficerent ora, non uox ferrea. At, quod fidenter dictum sit, salua omnium sanctorum gratia, multo gloriosiora sunt eorum nomina quam somata. Nam cum  hec naturali resolutione deficiunt, illa fidelium continua inuocatione quasi proficiunt; cum hec in unius exigue libithine angustia arctissime occultantur, illa per uniuersum mundum, terra marique, corde ac ore omnium officiosissime celebrantur. Cum enim innumera hominum millia, sanctorum summa cum deuotione inuocent et glorificent nomina, nesciunt ubi gentium recondita sint sacratissima eorum pignora: et cum ab illa refugium longa terrarum intercludant interstitia, per horum inuocationem in omni pressura, quibuscunque auxiliis indiget, et promeretur omnis in fide nichil hesitans , consequitur anima. Unum sunt cum uerbo incarnato, et nomine Domini infinito, ideoque sicut illud  ubique totum est, et summe prodest, sic illa tota adsunt et affatim prosunt, quandocunque et ubicunque, secundum fidem promerentium, necesse est. Non ubique circumferi preclare possunt et dignantur reliquie; sed nomina in omni ubique necessitudine, ultro ingeruntur contrite ac afflicte anime. Ille de loco ad locum, nisi minutatim, non transeunt;  hec in corda et ora omnium non particulatim, sed tota abeunt; totum auditum, totum implent animum, nec ad uidendum se exteriorem, sed interiorem admitti dignantur oculum; ubique sunt fidei presentia, cum corpora longe sint absentia. Nihil omnino est quod per ea fides non impetret; nichil quod diuina uirtus perficiendo non explicet. Cum pretiosa in pace requiescunt somata, in eterne quietis sue sinu quas inquietantur et deuocantur, sanctorum anime, per inuocata, cum cordis contritione, nomina. Unde  cuidam eximie sanctitatis ierarche, in oratione pernoctanti cura peruigili, pro liberatione sibi crediti gregis Dominici, dictum tandem est apostolica uoce amicabili: »Quid nos inquietas, sanctissime uir? Requiescunt profecto electi  Dei, dum eorum resoluuntur corpora: quasi inquietari uidentur, dum in auxilium opportune importune inuocantur per nomina. Inquietantur, dico, non quod quietis sue ulla damna patiantur, sed quod, sicut sancti  angeli, cum semper assistant, mitti tamen asseruntur; sic illi, cum eterna requie et diuini uultus contemplatione perfruantur, ad conferenda exterius auxilia, nominum suorum inuocatione eliciuntur. Et non solum cum in celesti regnant et iubilant palatio, sed etiam cum in hac mortalitate peregrinantur a Domino , presentiora quam corpora, sancta sunt nomina in omni tentatione ac periculo. Sanctus sanctorum Deus eterna sua prouidentia, ante mundi constitutionem, ac ornatum, immutabili preordinauit et disposuit  sententia, ut, quanto maiora preelectorum et predestinatorum reliquie per spiritus suos possent efficere miracula, tanto preclariora perpetrarent et nomina, et permanerent non permanentia, et absentia ubique essent presentia.«



CAPITULUM II. De umbris.

Cum autem diuine uirtutis excellentia sine transitione transeuntia nomina, tanta ubique accumulet et comitetur gloria, nimirum in umbras quoque corporum, sed in uberi transfundit misericordia, et ingenti stupore attonita percellit mortalium pectora. In plateis quippe olim ponebantur infirmi, ut ueniente apostolorum principe, ac quolibet sanctitatis  eius compare, saltem umbra illius obumbraret quemquam illorum, et liberarentur ab infirmitatibus suis , ut gloriosior et mirabilior predicetur Deus in sanctis suis . Et quid tam gloriosum, quid tam mirabile, quam quod umbra, que non est substantialiter de corpore, fugat omnem aduersam ualetudinem de corpore  ?  De monte umbroso uenit  mons fortitudinis , cuius matri Spiritus sanctus obumbrauit in uirtute ; sub cuius protectionis umbra omnis sancta requiescit anima, et cui in Canticis canticorum canit mater et sponsa Ecclesia  : In umbra eius, quem desideraueram sedi . Post prime quippe preuaricationis culpam  , sub fici umbram, preuaricator, heu! fugit Adam, sed ibi non tam protectus, quam detectus, omnem posteritatem suam  in mortis transposuit umbram. At propitiator et propitiatorum mystici tabernaculi secundus Adam, qui transgressorem reparauit Adam, idcirco habitantibus in regione umbre mortis , infulsit splendor lucis eterne; ut umbram  excluderet sempiterne ueritatis claritas, et non tam corpora, quam umbras corporum, corpori claritatis sue configurandorum  per clarificatorum spirituum merita, omnis comitaretur sanitas; et cum secundum quemdam practice professorem discipline accidentalis diffinitio sit umbre; umbra est supra spoliatus lumine er; per contrarium umbre somatum ueri solis illustratorum iubare  , per suas celibes et lucidissimas animas, spoliarent omni ditione sua potestates erias, et illustrarent et amouerent humane calamitatis tenebras. In umbra et caligine sponsus habitat, ibi dum inclinantur umbre , sponsam ad se euocat. Merito ergo umbram filiorum sponse sue glorificat, et quantam sancte manus sue contactui, tantam imo gloriosorem  curationum gratiam imaginarie umbre accommodat. Et sicut letatus et delectatus est typus Domini Ionas, super obumbrationem  hedere  que Iudeam significat typice; Sic anima, que secundum Ieremiam tristis est super magnitudine, et incedit cura et infima , letificatur umbre sanctificati somatis protecta defensamine, et curat medicamine. In obumbrationis obtentum, aliquod materiale instrumentum solis radiis opponitur; ut  eius feruor et splendor sudantibus et lippientibus declinetur et temperetur; et dissimili similitudine, si certe et indubitabilis fidei spiritualis materia interponitur, per gratiam  de summa noy  in sanctam animam, de psyche in somata, de corporibus manantem in umbram; totius infirmitatis intemperies, non tam temperatur, quam omnino effugata excluditur. Umbra lucem representat et ueritatem, dum obumbratio sospitatem per sanctificati somatis reddit sanctitatem.



CAPITULUM III. De uirgis et baculis.

Et cum per umbras corporum, omnia, que secundum uoluntatem presidentis summi, et incircumscripti Spiritus uolunt, sanctorum operentur  merita, spirituum; constat nimirum, quod non inferiora, imo excellentiora diuina uirtus operetur per ea, que illorum consecrata sunt usu et contactu manuum. uirge amigdaline typice ante legem decorticate, et posite in canalibus  uarios fetus typicis dederunt gregibus; quod licet physiologi rebus naturalibus; Ecclesiaste philosophi, mysticis sacre Scripture ascribant intellectibus; nos tamen idcirco id potissimum gestum esse credimus, quod tot et tantis patriarche sui compassus laboribus, sic geri preordinauit totius nature Conditor, et Dominus. Deus enim, qui iuxta Zacarie uaticinium  assumpsit sibi duas uirgas, et unam uocauit decorem  sub Ne profecto restaurato mundo decoram totius humane propaginis  uniuersitatem; et alteram appellauit  funiculum , Isreliticum uidelicet populum, peculiarem suam hereditatem, et creator et pastor, cuius oues proprie agnoscunt uocem , in uirga ferrea  inuincibili imperio pauit gregem; uirge regni, et directionis sue  uirtutem, in sanctificatas transfudit uirgas, ob sanctorum suorum honorem, ac fidelium salutem. Notum est fere omnibus utriusque Testamenti studiosis  lectoribus, quomodo in Aegypto, uirga sit conuersa in colubrum ; quomodo in sanguinem conuerterit Nili fluuium ; quomodo in exitu Isrel de Aegypto diuiserit mare Rubrum , sacri baptismatis typum; quomodo in deserto, ex petra typica elicuerit dulciflue aque riuulum , et sitientis populi compescuerit murmurium. Non est eruditis mentibus incognitum, quod tante uirge elogium, Dominice passionis presignauit preconium, unde petra Christus  iehsu bis percussus, primo acclamatione Iudaica; deinde militari seuitia, de latere suo , largi simum, et uiuificum totius Ecclesie produxit mysterium, ineffabile eiusdem sponse sue ornamentum, et dotalitium. Et cum  Spiritus sancti organum Dauid canat, uirga tua et baculus tuus ipsa me consolata sunt , et uirga Dei, disciplina profecto Dei, et baculus Dei, substentatio uidelicet Dei in omni tribulatione carnis et spiritus, ipsa consolata sint omnes electos Dei; et ita sibi confederentur uirga et baculus, ut neque absque baculi substentatione, uirge correctio; neque sine uirge correctione, baculi omnifariam prodesse possit substentatio: Iure ac eque precellenti preconio, eadem, que in sanctificatas uirgas, in baculorum quoque substentamina diuine uirtutis transfusa glorificatur operatio. uirga legalis insequentes hostes mari obrutos morti tradidit , et populum per quadraginta annorum curricula in deserto probandum, et erudiendum, per  inuiam maris uiam transposuit; in initio gratie  , baculus principis apostolici ordinis  , per quadragenos dies sepultum  , per totidem annos domus Dei dispensatorem futurum pristine uite reddidit. Sub lege, ut prelibauimus, arida uirga reuirescens, contra naturam fructum edidit, in testa nucleum ; prefigurans dulcissimum in carne Dei Filium: sub gratia pro testificanda et commendanda in posteros castimonia  .  Legitur bacillus cuiusdam eremite fronduisse, et fructum protulisse ariditate deposita. Et reuera ob id in passione aruit lignum uiride, ut lignum aridum  per glorificati Spiritus uirorum reuirescere, ac transcursa nature sue instituta repetere, et iura peragere, et arefacta in morte somata uite restituere, ac omnium egritudinum incommoda posset excludere.



CAPITULUM Iu. De cuiuscunque texture, ac generis uestibus.

Hoc idem, remota omni ambiguitate credendum, et ratum habendum, de cuiuscunque texture ac generis uestibus sacris, sanctorum aptatis artubus, diuitum purpuras auro intextas, longe precellentibus. Nimirum sub lege per uestem, que, translato  in curru igneo prophete, currui, et aurige Isrel, decidit, Iordanis cursus sui iura perdidit , et duplicis Spiritus heredem in citeriorem ripam per siccum transposuit. Nihil autem sub gratia unquam, nichil profecto usquam terrarum compertum ac repertum est, sanctitatis duntaxat excellentia, pretiosius et eminentius Dominicis uestibus; ex quorum fimbrie tactu, emmorrouse restrictus est sanguinis fluxus ; et quotquot tangebant , redintegrata sospitate, abolitus et annichilatus interiit interitus; de quorum partitione et sortitu, subtiliter distinguendo Dauid psaltes egregius uaticinatus est in psalmo cuius pro susceptione matutina uel pro ceruo matutino, mysticus est titulus: Diuiserunt, inquit, sibi uestimenta mea,  et super uestem meam miserunt sortem . In quadripartite profecto typum Ecclesie, per quatuor mundi climata, equaliter, et concorditer distribute, quadripartita facta est distributio uestis Dominice; et ad presignandam partium unitatem, que continetur uinculo perfectionis, caritatis gemme; que supereminentiorem habens uiam, supereminet scientie ;  sors, qua significatur Dei gratia, missa est super tunicam inconsutilem,  et desuper contextam per totum  mystice, a quo toto Ecclesia catholica Greco appellatur nomine. Et tunica inconsutilis, ne unquam dissuatur, ad unum sorte diuine gratie peruenit, quia caritas Dei, que per Spiritum sanctum diffusa est in cordibus nostris , in unum omnes collegit. Sed, o quam impium, quam grande et immane piaculum, quod sanctissimam uestem, quam scindere reueriti sunt milites presidis, assidue scindit impia heresis; dissuit, et disicit immanitas exitialis odii et schismatis. Nullum reuera cor ad excogitandum, nulla sufficit lingua ad enarrandum, quante sanctitatis exuberantia predita sit illa inconsutilis tunica, per quam prefiguratur indiuidua unitas, et, que Deus est, caritas, et qua, carne uelata se contexit  inexcogitabilis, ineffabilis Maiestas et Deitas; sub qua omnem eris et temporum intemperiem sibi temperauit, declinauit illa sublimissima, illa thronis et dominationibus tremenda et adoranda sublimiias. Nam, sicut de incorruptibili carne Dominica, in omnem sanctorum carnem incorruptionis, et sanctificationis transfusa est gratia, sic de uestitura eius dispensatoria et mystica, in omnia sanctificatorum somatum, qualiacunque tegmina, inenarrabilis translata est uirtutum affluentia. O quam pretiosa staminis et subteminis fila, quibus contexta est salutaris tunica, que ex carne calefacta est Dominica: que artus Dominicos calefecit relatione uicaria: sub cuius textura inconsutili et mystica, ea que intrinsecus latent, abscondit Dei sapientia, que ab oculis  omnium uiuentium est abscondita .

Hec tanti preconii tunica, in cuius typum Ioseph usus est talari , et polymita, quanta debeat amplecti et honorari fide ac reuerentia, Iudaice perfidie uigilantissima nos edocuit diligentia. Denique tam pretiosi thesauri custodia, per successiones legitimas deuoluta, tandem iure hereditario Simoni cuidam filio Iacob est credita. Hic ceruicis durissime Iudeus,  tempore Mauritii imperatoris, ingenita sibi duritia, per duas septimanas immania pro silentio perpessus supplicia, tandem prodidit eam in ciuitate Zaphat, haud procul ab Hierosolyma, reconditam esse in arca marmorea. Perpendat oro, quicunque se recognoscit uas esse fictile, ac fragile, quam ingentis pretii uisa sit humane  menti, pro qua proprie non pepercit carni, pro qua omnium tormentorum genera maluit perpeti, quam  gentem suam tanto thesauro priuari ac destitui. Sed, Iesu bone ac benigne, quod cor excogitet, que lingua explicet, quanta tunc de tanti inuentione thesauri, uranice patrie ciuibus iubilatio, quanta oborta sit filiis Ecclesie exsultatio? Omnia a passione Dominica, transacta tempora, quasi infelicia, sua predicabant nimium felicia, in quibus tantum thesaurum, tandiu absconditum, tandem reuelare diuina dignata est munificentia. Concurrebant uiri summis honoribus, summis prediti uirtutibus, Gregorius patriarcha Antiochenus, Thomas Hierosolymitanus, Ioannes Constantinopolitanus, cum multis aliis egregiis presulibus, et diuerse etatis ac sexus et dignitatis hominibus, super inenarrabili dono Dei , tripudiantibus: et ne temeritatis  notarentur elogio; ne fidei obsequium non tam uideretur deuotio, quam presumptio; ne, ut in Bethsamitas , et Ozam Leuiten , diuina deseuiret ultio: triduano prius expiati et sanctificati ieiunio, eleuauerunt arcam Domini in iubilo , nullo modo grauem naturali pondere marmoreo; sed diuinitus leuissimam, tanquam ex lignis setim, ut arca testamenti, compacta  esset opere ac labore architectorio: et prosecuti quasi salutari sua tunica induto, et preeunti Christo Domino; posuerunt eam in opinatissima ciuitate Helia, in loco Dominice Anastasis, potentia et gloria celeberrimo; ubi omnibus et singulis horarum momentis, et atomis, presentissima ad salutem omnium credentium diuina  adest dignatio et propitiatio. Hec salutaris et inconsutilis tunica mystice nuditatem omnium cooperit, quos prime transgressionis reatus stola immortalitatis nudauit, tunicis pelliceis , obruit. Si mihi esset animi euoluere, que, et quorum electorum Dei abditorum carnis carcere indumenta, stupende sanctitatis effulserint claritudine, prolixo et tedioso operam insumerem syrmate. Idcirco  pretermitto egregios adelfos, symmystas Dei insignes, ore uerbi incarnati nominatos Boanerges ; quorum alterius sudarium uincti Phileti soluit uincula; alterius tunica duobus proscriptis, et haustu ueneni exstinctis uite ac salutis pristine contulit beneficia. Reticendum arbitror, quod Augustinus altisono disserit ore, exanimatorum  quorumdum indumenta delata,  ad terque quaterque beati protomartyris Stephani memoriam,  tante saluationis accepisse gratia, ut relata, et super exanimatos artus posita exstinctis, ac si ipsis essent propria, amissam redintegrauerint uitam, et sospitatem integram. Pretereo  Pauli primi eremite tunicam, quam in sportarum modum de palmarum foliis ipse contexuit; qua diebus solemnibus Pasche ac Pentecostes, Antonius uirtutum eius heres, pro pretiosissimo et celeberrimo ornatu se induit, cuius diuine Scripture interpretum corona Hieronymus sic meminit: Si Dominus mihi adoptionem daret, multo magis eligerem tunicam Pauli cum eius meritis, quam regum purpuras cum regnis suis. Non dico, imo taceo; quam preclaris, quam pretiosis egregii pontifices  Serapion et Athanasius gloriati sint se ditatos muneribus, cum alteri  melotem et pallium tritum cui superiacuit, alteri alterum melotem de fornace ferrea migrans, in memoriam sui idem distribuit Antonius, specialis et principalis curia sancti Spiritus. Pretermisso autem egregie uirginis et martyris  Agathe galummate , quod quoties,

. . . Horrificis iuxta tonat Aetna ruinis
Attollitque globos flammarum, et sidera lambit,
Interdum scopulos auulsaque uiscera montis,
expansum et oppositum

Erigit eructans fundoque exestuat imo,
in tanto turbine ab incendii et tremoris discrimine liberat  populum Trinacrie. Ad profectum et gloriam regum et imperatorum, libet compendio perstringere, quid et quantum  . Gunderamni  potentissimi regis meritum ipso ignorante, apud diuinam maiestatem obtinuerit gratie et glorie. Cum cuiusdam muliercule filius quartano typo in tantum uexaretur, ut de eius uita desperaretur; mater orbitatis metu anxia, sed prefate euangelice emmorrouse fide predita, gloriosissimi regis ad ecclesiam procedentis prosecuta est uestigia, et inter confertissimas stipatorum cateruas, clanculum tergo eius acclinis, pio et fideli furto regalis indumenti abrupit fimbriam; et uoti compos reuersa domum, medicinale filum in aquam posuit, filioque premortuo potandum obtulit, et anhelantem febrem salutaris liquor exstinxit, ac expulit. Quis uero excogitet, quis digne explicet, quam sit mirabile, et memorabile, quod tempore lucidissimi Theologi Gregorii  contigit ad laudem et gloriam diuine magnificentie?  In sancta Romana Ecclesia antiquitus mos  inoleuit et in indissolubilem consuetudinem deuenit, ut pro reliquiis sanctorum,  conscerati brandei rogantibus fidelibus transmitterentur, et condigno honore reconditi honorarentur. Cumque hoc more quibusdam Occidentalium legatis, ter quaterque beatus Gregorius, in singulis pixidibus sub nominibus petitorum martyrum brandeum includens, et apostolico sigillo premuniens tradidisset, et abeundi licentiam dedisset; illi post emensa aliquot itineris spatia, obscura usi diligentia, pro certo scire cupientes, que ac qualia sanctorum transferrent pignora; pontificale sigillum ausu temerario remouerunt; et pro reliquiis, traditas brandei particulas inuenientes quasi delusos se esse indoluerunt. Nec mora, nimia cum indignatione animi, in urbem reuersi,  cum in lacrymas, tum in conuicia tanti pontificis proruperunt, et cum graui exprobratione per apostolice sedis archidiaconum, domno apostolico, missarum solemnia celebranti, mandauerunt, Dominos suos pretiosissimis et pulcherrimis abundare palliis, ac Romanorum uilissimis non egere brandeis. Lucidissimus uero Theologus brandeum recipiens, super altare posuit; se in orationem cum omnibus astantibus dedit; exauditus surrexit; incredulos legatos propius stare iussit; cultello pannum pupugit; et mirum dictu, per singulas punctiones ubertim sanguis effluxit, et ingenti stupore uniuersorum astantium mentes concussit. Attoniti autem omnes, cum apostolico prostrati in terram, tandiu intentissime orationis immolauerunt hostiam; donec  cuncte brandei pertusure, per diuine maiestatis redintegrarentur potentiam. In fimbriis profecto aureis , sancti Dei in Ecclesia non habente maculam neque rugam ; processerunt in sancta sanctorum cum tintinnabulis , circum amicti uarietatibus , diuersarum uidelicet uirtutum uocalibus redimiculis. Ideoque, quidquid eorum uestium est, cuiuscunque staminis et subteminis, iure ex insite sibi diuine uirtutis calore, pro excellentibus meritis, exsudat salutem, et sospitatem anime et corporis; et in siccitatis, et inundationis intemperie, eleuatum ex suis sacrariis, et exportatum cum summe fidei ac deuotionis litaniis, ipsis imperat motibus eris, et nunc sudam serenitatem, nunc  pluuiam, congruentem supplicibus impertit Christicolis; et euidentissimis declaratur indiciis, quam in  sanctis suis Deus sit dapsilis, misericors, prestabilis, et mirabilis. Nec mirum est, sanctorum intima, et extima tanta glorificari uirtutum magnificentia, cum de eis incarnata Patris protestetur Sapientia: Omnia mea tua sunt, et tua mea ; nec secundum aquile altius uolantis Augustini sententiam, fas sit, ut sancti cuiusquam sint, nisi eius a quo creati, et sanctificati sunt; ac per hoc, et omnia, que ipsorum sunt necesse sit ut eius sint cuius et ipsi sint.



CAPITULUM u. De liquoribus aque, et uini, et olei, et tumba Nicolai.

Ne uero fastidium generet incultior et prolixior oratio, silentii clausula supprimo, quam stupenda et  iucunda miracula, per diuersos, aque uini et olei liquores illorum consecratos benedictione, diuina operata sit dignatio. Sed ne locum calumniandi dem emulo improperanti, ea que profero, me nullo authentico posse probare testimonio; de aque elemento liquido, unum tam euidens testimonium in medium affero, ut de omnibus aliis omnis remoueatur dubitatio; cum constet liquido, quid in seriis rebus singulorum ualeat meriti ostensio, cum etiam in nugis huius liquoris tantum profuerit sanctificatio. In Gazensis emporii oppido, cum quidam  ad Circenses ludos equos nutriret, ac suspectum sibi maleficum quemdam timeret, ne demoniacis quibusdam imprecationibus eos impediret; ac sancti Spiritus archisterio Hilarione nimium reluctante,  utpote cui ineptum uisum est in huiuscemodi nugis orationem perdere;  scyphum fictilem, in quo bibere consueuit impletum aqua accepit et stabulum, equos, et aurigas suos, carcerumque repagula in fide nichil hesitans  aspersit. Nec mora, statuta die dato signo, hi auolant, aduersarii eius prepediuntur: sub horum curru rote feruent, illi preteruolantium terga uix uident; isti cum ingenti omnium fauore, gloriosa uictoria potiuntur, illi segnes et inglorii abiiciuntur. Aqua quippe, melle meritorum sancti uiri condita, totius fascini, et magice artis uirus exinaniuit, et ab ubertate domus Dei, de torrente uoluptatis  interne emanans, et lapides excauans  in gloriam Dei  lapidea ethnicorum corda emolliuit.  Et quid mirum, si diuina clementia per elementum, super quod Spiritus  sanctus ante mundi ornatum, numen suum expandit in futuri baptismatis  typum; quod Patris uerbum caro factum , signorum suorum uoluit esse initium, cum in Cana Galilee illud conuerterit in uinum ; quod in redemptionem, et ablutionem humane propaginis, de latere suo cum sanguine profudit  in Ecclesie sue sponsalia, et pignus hereditarium: quid, inquam, mirandum, si per hoc glorificauit sanctum suum summe perfectionis uirum; cum  sub nostri quoque temporis fece, lutulenta etiam aqua, que lotis seruorum Dei manibus cum ipsis proiicienda est sordibus, clanculum expetita, et concessa a cubiculariis, diuersa eliminet genera, infirmitatum, et impertiat gratiam sanitatum? Sancti sane Dei, de quorum uentre profluxerunt flumina aque uiue , spirituales profecto gratie, et  fluenta celestis doctrine, non biberunt in uia Aegypti,  aquam Geon turbidam , sed aquam diuine Scripture limpidissimam, et non turbauerunt pedibus suis reliquam  qua poterant oues Dominicas. Ideo aqua usibus eorum quomodocunque adhibita, tantam diuine operationis consecuta est efficaciam. Et quis modice fidei requirat, quid ualeat sanctificati olei unctio; quid uinum, quod in sanguinem Dominicum sacerdotalis in uerbo Domini uertit benedictio? Per consecratum quippe misericordie oleum, reparatur salus animarum et corporum; per uinum, quod tam iuxta humane consuetudinis usum, quam intellectum mysticum, letificat cor hominum , sospitantur membra languentium et exhilarantur  mentes merentium. Et ut de olei liquore compendiosa utar traditione, quid in tota Lycia tam mirabile, quam quod oleum emanat de terque quaterque beati Nicolai, Myrensium Ierarhe, pretioso tumbe marmore, ac unctione sua delibutos, liberat de omni aduersa ualitudine? Mirum profecto est estimatione hominum, unde ille sit liquor, quem non sua exsudat et distillat arbor. Nulla ibi materialis oliua ex radice pullulat, non ramos expandit, non germinat, non fructificat, et tamen contra iura nature oleum quasi in prelo expressum exuberat. Unde ergo ibi oleum inundat in salutem credentium? An est aliqua illius terre uena, eo liquore naturaliter diues et proflua? an potius profluit ex preclari antistitis carne mortua? At extincte carnis habet  natura, ut potius fetidam tabem ex se generet, et putredinis putorem, quam ullum suauitatis liquorem. Humus autem ciuitatis eiusdem nulla ita diuite uena  naturaliter est predita, ut coniici datur ratione ueritati congrua.

Nam cum quidam egregius successorum antistitis egregii, ciuili expulsus esset discordia, tandiu  cessauit profluere olei exuberantia, donec presul eiectus cum iniuria, Ecclesie sue, cum ingenti restitueretur honore ac gloria. Si enim per naturam proflueret, fluxus sui cursum non amitteret. Sed quia eximie sanctitatis Nicolaus ut palma floruit , et sicut oliua fructifera fructificauit in domo Domini : inaudito a seculis miraculo, inaudita munificentia, et beneuolentia, Domini Dei, qui creauit omnia ex nichilo, ex gleba tantarum uirtutum uiri, in cuius legitur preconium; Erat enim ualde compatiens, et pia super afflictos gestans  uiscera pietatis et misericordie; stillat oleum, non in nature rei materialis preiudicium, sed in euidentissimum largiflue ac supereminentis in sanctos suos diuine clementie indicium



CAPITULUM uI.  De Symmyste Ioannis polyandro.

Sed licet per tropum  ysterologiam prepostero sit mihi utendum ordine, mausoleum tamen Ioannis apostoli et euangeliste, in reuerberata mentis acie, in ipsos eterni Solis radios euolantis aquile, non presumo pretermittere. Prerogatiue uirginalis eius castimonie congruit, quod ex eius tumba pro uermibus, manna scaturiens profluit. Panem angelorum, uerbum in principio, Deum apud Deum , enucleatius omnibus Dei  Symmystis, orbi terrarum comedendum apposuit: idcirco contra conditionis humane naturam, in diiugio psyches et somatis honorari meruit. Solus mortalium, egesta et eiecta extra basilice ualuas, humo  , uiuus poliandrum introiuit, et inde concionatus ad suos oblata orationis uictima tanquam suauissime repausans in Domino obdormiuit. Manna Mariam uirginem perpetuam, subtilem, suauissimam, de qua prodit uermis, qui psallit in psalmo, Ego sum uermis et non homo ,  Mariam, inquam, conspersam oleo similam, in Dominice passionis hora, sibi ab ipso Pane celesti, habente omne delectamentum, et omnem saporem suauitatis , commendatam, in suam uirgo suscepit  , custodia: pluit, quasi de celo,  de purissimi cordis sui firmamento, manna minutum, et quasi pilo tunsum , doctrinam profecto euangelicam, ab omni erroris segregatam immunditia, per internam Dei sapientiam. In Apocalypsi sua uincenti spondet manna absconditum . Ideo in euidentissimum uictorie eius et candide ac perpetue castitatis testimonium corpus eius uirgineum manna est coopertum et reconditum. Quod autem cor ad excogitandum esse poterit idoneum, quantum erga electorum etiam minima, et abiectissima, diuine dignationis et gratie sit impendium? Natura cui illud prescriptum est elogium, Puluis es et in puluerem reuerteris , non modo in celum ascendit, sed in ipsa quoque sue corruptionis resolutione, non tam putredinis tabo  sordescit, quam diuina glorificatione splendescit. Nimirum non mirabilius est estimandum; quod manna, cuius gustus sapuit quasi simile cum melle , per quadragenorum reuolutiones annorum, Isreliticum pauit populum ; quam quod pro effusione sordium, ac ebullitione uermium, ex putrescente carne naturaliter profluentium, per mysteriarche Ioannis, usque in hodiernum diem, ebullit tumulum.



CAPITULUM uII. De uasculis et lectulis.

Si profusiore, quam

   . . . . Romani maximus auctor
Tullius eloquii . . . .
cuius plerumque

 Addidit inualide robur facundia cause,
redundarem eloquentia, non digne exprimerem, quam stupenda signa, et prodigia, per uascula operati sint sancti, uasa Dominica. Que mihi suppeteret fandi copia, si conarer stylo prosequi lecythum olei, et farine hydriam, quibus apud Sareptanam uiduam, Elias preco uenturi Iudicis sustentatus est usque in diem, qua Dominus Deus super aridam triennio, et mensibus sex terre faciem dedit pluuiam? 

Nulla mihi tanta ingenii satit uena, qua expromere, queam, quam magnifica successoris eius, et duplicis spiritus heredis Elisei, apud Deum obtinuerint merita; ut pauperis uidue, que in typum  precessit Ecclesie, ex minutissimo oleo omnia sua,  et ex uicinis prestita, usque ad summum infunderentur doliola, et auidissimi creditoris demergeretur auaritia . Silere melius puto, quam parum dicere, qui electi Dei, Dominici altaris aromatum fiale, ex itineris sui uasculis contextis uimine, et capacitatis modice  maximam satiauerint multitudinem, et principes aduersus reipublice hostes profectos, tandiu exhilarauerint paruo sed inexhausto ac iugi abundantia, exuberante Lyei latice, donec potiti essent palma uictorie. Quid eloquar de lectulis, summe sanctitatis gloria preditis, qui, per quot phenix uiuit secula omni carent carie; quorum quelibet stramina, et astule, ab acerbissimo dentium dolore, et letifera febrium liberant amaritudine? Atque de aliis omnibus eorum utensilibus,  dum compendiose breuitati studeo, quid caraxare possum de singulis specialius? Cum una eademque diuine uirtutis operatio, eque per omnia dispensetur in omnibus? Mundum inimicissimum et crudelissimum pertulerunt, eumque non repugnando,  sed moriendo uicerunt. In camino tribulationis excocti sunt ad purum, mira patientia, et ideo in tantis miraculis, tanta eos et omnia ad eorum usus attinentia, tanta ista prosequitur potentia. Ad nullius tamen mortalium, ut Augustinus in XXII libro De ciuitate Dei protestatur, potest peruenire notitiam, utrum Deus ipse per seipsum, an per ministros suos tanta operetur mirabilia, siue eadem ipsa, que explicat per ministeria, quedam faciat etiam per sanctorum spiritus, in maiestatis sue iubilantes presentia; sicut per homines extra homines adhuc in carnis erumnosa constrictos custodia, siue per angelos, quibus inuisibiliter, incorporaliter, immutabiliter, imperat, peragat omnia talia, ut que per sanctos fieri dicuntur, eis orantibus tantum, et impetrantibus,  non etiam operantibus fiant, ratione soli sempiterne diuinitati cognita. Sed quibuscunque modis incomprehensibilibus efficiantur, Dei gloriam et electorum eius merita attestantur


Explicit liber tertius.



INCIPIUNT CAPITULA LIBRI QUARTI.


    I. De ligno preuaricationis.
    II. De ligno reparationis.
    III. De clauis Dominicis, et lancea militis.
    Iu. Quod ex salutari crucis patibulo, in omne sanctorum supplicium transfusa sit sanctificatio.
    u. Quod nichil in mundo pretiosum comparetur crucibus Petri et Andree, ac Pauli catene.
    uI. De lapidibus protomartyris Stephani et craticula Laurentii.
    uII. Qua illectus cupidine scriptor libelli huius difficillime materiei presumpserit ingenioli sui manum inserere.




Expliciunt capitula libri quarti.



INCIPIT LIBER QUARTUS.



CAPITULUM PRIMUM. De ligno preuaricationis.


Nunc necessitate compellor, quasi inter saxa et scopulos, imminente naufragio, dictatus mei nauim flectere, et ne subito impingat, attendere. Ex difficilibus enim transeo ad difficillima; ex his profecto que hominum utilitati, et recreationi sunt aptissima, et dulcia; ad ea, que imbecillitati humane sunt omnino contraria, et amarissima: ad diuersa tormentorum genera. Sed sancti Spiritus aspiret aura, et uela intendat, et me inter spirituales epibatas, utinam uel ultimum, in tranquilli portus sinum transponat. In protoparentis igitur nostri irremediabili preuaricatione, scripte sunt ungue adamantino , contra nos amaritudines , mortis chirographum,  iura et leges; et repleta et inebriata est absynthio omnis posthuma proles. Et quia preuaricationis lignum, pulchrum, et delectabile uisu , et gustu suaue per guttur protoplasti demissum, ad uiscera totius posteritatis transiuit, ut acutissimus gladius, et insanabile inflixit uulnus; in summis amaritudinibus noster, pro dolor! moratur oculus . Lignum preuaricationis primaria, ipsaque efficiens causa est, cum eterne damnationis, tum omnis supplicii et doloris; et exordium et fomes totius meroris et tribulationis. Unde hominis prima oborta est perditio; inde innumerabiles penarum, species, humane crudelitatis commenta est adinuentio.  Excogitate sunt inde cruces, scope cutim exarantes, nodosi fustes, cippi  et claue exanimantes. Et quia lignum exedunt termines, et consumit caries, in omnium tormentorum species procusa est ferri metallorum durissimi materies; et procuditur dies ac noctes, ut penarum forme sint durabiles, ut crudelitas absumat ossa et carnes, ut nulla mollities, nulla obsistere possit durities. In noxialis enim ligni pomo, presumpta et appetita dulcedine, ac per uiscera protoparentis, in omnem posteritatem transfusa amaritudine, amaricatus est uenter , omnium, et nescio quo demoniaco commento, exinde fastiditur gaudium, diligitur plusquam patria, triste exilium, et pro uite deliciis, propinatur et exhauritur mortis poculum. Delectationi est amaritudo, in fastidio est dulcedo. Inter tormenta homo uas fictile, et fragillimum, risu  exsultat; et obstupenda mirandaque letitia tortorum crudelitati insultat. Bellum ardentius quam pax appetitur; si extraneus deest, domi hostis queritur. Dulce crudelitati est, effusa uidere uiscera et sanguine decolorari, et ad inundationem propelli flumina. Suaue est, audire stridorem dentium et gemitum in morte procumbentium. Et homo homini seruans iram , non se circumdatum infirmitate , non se attendit esse uas testaceum; sed etiam si ipse comprehensus effugeret crudeles, manus torquentium, multo crudelius e uestigio excogitat supplicium. Quasi escis delicatis et exquisitissimis dapibus; sic diris et asperrimis incubat et delectatur penarum nouis inuentionibus. Summa pascitur et exhilarescit amaritudine, qui  conditus est ad inexcogitabilis et ineffabilis suauitatis dulcedinem; ut nullam omnino sentiret, uel sciret doloris, et mestitie amaritudinem; ut nichil aliud cogitaret, nichil uideret, nichil audiret, nisi sempiterne letitie iubilum et beatitudinem. Tante calamitatis et miserie immanissimo pondere, captiue totius humane propaginis ceruicem pregrauauit lignum concupiscentie, et concupiscenda non cupere, et non concupiscenda concupiscere; ac malum pro bono, pro dulci amarum consuefecit appetere.



CAPITULUM II. De ligno reparationis.

Sed, sicut dispensatorie incommutabili impermutabilis diuine dispositum est decreto Prouidentie, ut non per aliam quamlibet creaturam, uisibilem aut inuisibilem,  prime ruine repararetur damnum irreparabile; et homo, Leuiathan homo captus , non absolueretur, nisi per similem forma, non peccato, hominem; sic diuina quoque preordinatum est dispensatione, ut omnes ligni transgressionis amaritudines salutaris ligni dulcedo eliminaret; ac uitiatum in radice termitem,  sanctificatus pondere suo termes expiaret, ac sanctificaret. Nimirum quod prime transgressionis reatus, summum et turpissimum mortis dedit esse supplicium, unde illud uniuersale legis prodiit elogium, Maledictus omnis qui pendet in ligno : hoc idem reparatrix gratia humane restaurationis proposuit mysterium; ut unde homo primum infandos meruit cruciatus, inde primum mirifice sit reparatus,  et ab eternis cruciatibus liberatus et unde sub legis censura, horrende maledictionis promulgata est generalis sententia, inde in initio gratie, per eum qui pro nobis factus est maledictum , totius benedictionis emanaret ac exuberaret copia. Indignissimum, et miserrimum olim mortis supplicium, per mutationem dextere Excelsi , nunc est summa salus summa suauitas, et summum uite remedium. Nam, quia in eo dulcissima uite pependit dulcedo, non modo ad tactum minutissime astule eius, sed etiam ad inuocationem nominis eius, et signum figure eius, digitis fidei expressum, soluitur et excluditur congesta ex antiqui serpentis uersutia, in genus humanum amarissima maledictio; et in omnem creaturam transfunditur  dulciflua benedictio et consecratio. Quod in preuaricatione primi Ade intulit mortem; in confessione uere fidei secundi Ade damnat, excludit, et mortificat mortem  . Quid enim sine eius mysterio baptismatis mystica ablutio? Quid summa chrismatis consecratio? Quid sanctificati olei prodest unctio? Si ligni uiuifici mysterium ad spiritualem petram non accesserit; aqua eterne refectionis et satietatis non profluit ; et egressis de Aegypto, et ad Rubri maris gurgites uenientibus, et Pharaonem cum suo exercitu pereuntem uidentibus et cum Maria precinente,  in tympanis corporum resonantibus carmina triumphantium, fons in Marath, abundans quidem aqua , sed dulcedine nulla, amaritudinis sue naturam non  amittit, neque ullum reficit, si dux populi Dei Sacerdos confessionem crucis et passionis Dominice sacramenta non immiserit. uiuificum ergo salutifere crucis lignum, prime preuaricationis expiauit et exinaniuit lignum: Et quia in eo Patris uictima salutaris de amarissimo bibit torrente , humane mortalitatis, conscriptam aduersus nos eterne damnationis, et perditionis amaritudinem , in sempiterne saluationis uertit dulcedinem. Nisi saluifice crucis intercessisset mysterium; totius humani generis uniuersitas tartareum nullo modo euasisset supplicium. Ad supplicium predestinati antequam nati, longe prestantiori reparatricis gratie predestinatione, a supplicio per supplicium sumus liberati. Per supplicium indebitum,  supplicium euasimus debitum; et, quod ad perpetuum meruimus exitium, in perpetue uite translatum est inexcogitabile remedium. In cruce mors Filii Dei, facta est merx mortium omnium in terra filiorum Dei; in cruce grande factum est commercium, dum mediatoris Dei et hominum , latus lancea militis percussum . Soluit redemptionis humane sacculum, et emanauit inde totius mundi pretium  . Ibi enim, licet abscondita sit fortitudo eius ibi tamen ante faciem eius iuit  et in uictoriam absorpta est mors . Ibi empti sunt omnes fideles, empti sunt omnes martyres nomine, et prodigo sanguine suo, Dominici sanguinis, pretii communis totius humani generis, egregii et  inuictissimi testes; et debellate ac expugnate et contrite sunt erie acies. Hoc lignum uite, in typico clysmate, per arcam Ne, trecentos cubitos habentem in longitudine ; qui numerus [ hoc mystice prefiguratum est in cancellatis manibus Iacob patriarche, dextera uidelicet super caput Ephraim filii iunioris; sinistra in Manassen  seniorem translata in crucis similitudinem. Cuius sacramento, maior populus, qui oblitus est Domini Creatoris sui , seruit minori ; qui in misericordia uberi , fecundatus est per mundi latitudinem. Hoc in Marath, in dulcedinem spiritualem, uersa legis amaritudine   Hoc in Raphidim, per extensionem manuum legislatoris Moysi contra Amalec . Hoc in torrente botri, presignatum est per uectem, quo duo uiri duorum populorum typi, uuam detulerunt cum palmite  in typum diuinitatis et humanitatis Dominice. Hoc in Salmona , mansione filiorum Isrel, XXXI, que  interpretatur imaguncula, prerogatum est per lignum, in quo dux populi Dei, in mortis Dominice mysterium exaltauit serpentem eneum, et absorpti, ac sanati sunt lethales morsus ignitorum serpentium . Hoc item in duobus lignis Sareptane uidue , figure matris Ecclesie: hoc premonstratum est per lignum, quo ferrum, quod elapsum de manubrio, cecidit filio prophete  . Propheta Eliseus, duplicis heres spiritus Elie, eleuauit de gurgite. In tam salutaris ligni, et pastoralis officii, et condescensionis typum, idem uates os ori, manus imposuit manibus examinati filii Sunamitis uidue ; ac eum restituit uite et sanitati pristine. In tam salutaris ligni preconium, Spiritus sanctus per Ezechielem, qui interpretatur fortitudo Dei, longe ante incarnationis mysterium, tale contexuit uaticinium: Transi per mediam ciuitatem in medio Ierusalem, et signa thau super frontes uirorum gementium et dolentium super cunctis abominationibus que fiunt in medio eius . Et, o quam beatus est, qui bone operationis, et latissime caritatis perfectionem, in saluifice crucis latitudinem; perseuerantiam usque  in finem in longitudine; supernum finem, quo cuncta opera bene ac perseueranter peracta referuntur, in altitudine; bona omnia de profundo diuine gratie, que comprehendi ac diiudicari non potest, procedentia, pensat, et imitatur in profunditatis margine. Sed, ut de ipsa uiuifica taceam cruce, que  in corpore Christi dedicata, et ex membris eius tanquam margaritis est ornata; que  secundum Augustinum fuit tribunal, in quo, constituto Iudice, in medio in similitudinem uenturi iudicii alter latro, qui credidit liberatus; alter qui insultauit, est damnatus: et qui iudicabatur, iam iudicium minabatur. Ut de ipso, inquam, uitali taceam ligno, in cuius preconium,  Sibylle, non Therophile  Troiane Marmensi, sed Erythrie Symmachine Hippotensis filie, que interpretatur quasi syosbule, id est consilium Dei, uel Dei sententia, ueridicum promulgatum est uaticinium.  O ter beatum lignum, in quo Deus extensus est; ad figuram eius uel in qualibet materia depictam, sculptam, infusam, incusam, uel in fronte et pectore digitis expressam; omnes potestates erie, et in celestibus spiritualia nequitie extabescunt, et instar fumi euanescunt. In ere contra se duobus digitulis ingestum, erii principes magis perhorrescunt crucis signaculum, quam inextinguibile ex flammiuoma inferni fornace ebulliens incendium. Et licet hoc noctu et interdiu ipsa sit experientia notissimum, ad honorificentius tamen glorificandum mirifice  crucis labarum, singulare, ex supplicio translatum humane salutis pretium et remedium, et tutissimum contra seua inimicorum iacula obstaculum: collectis quasi odoriferis floribus, de paradiso sacre Scripture testimoniis, fastidientis lectoris recreemus animum. Ac primum exordiamur facili compendio, quanta uirtutum efficacia, tanti signi in qualibet materia predita sit figuratio. Cum Constantinus monarchus, post Philippum primum omnium Romanorum imperatorum, ad hoc tantum diuina predestinatione, sacri baptismatis unda regeneratum, ut sub Christiano imperatore, mundus  millesimum a conditione, appellatione, et rerum gloria, et dignitate, excelse et admirabilis Rome, quasi natalem celebraret annum. Constantinus, inquam,  in Christiana religione secundus, in Catalogo Augustorum, ab Augusto XXXIu  primo ducentissime prime olympiadis, secundum tripartitam Historiam, anno, ordinatus imperator, bellum pararet aduersus Maxentium Herculi Maximiani filium; et intumescens, et inundans curarum pelagus in diuersa fluctuantem eius raptaret animum; ut Cornelius centurio ante baptisma, uas electionis eminentissimum, hora nona manifesta uisione lucis angelum : sic necdum diuinis initiatus mysteriis, circa meridiem, declinato iam sole, ex lumine factum in celo uictoriosissime crucis uidit signaculum. Dumque tante uisionis attonitus prodigio, quid esset, quid portenderet, per noctem reuolueret  in animo; Christus Dominus, ut eum faceret Christum suum, resoluto in somnum apparuit, cum eodem signo celitus in die ostenso, iussitque ut summe deuotionis studio, eius produceretur figuratio, que in omni congressione preliorum, inuicta exercitus Dei foret liberatio, et inexpugnabilis hostium expugnatio. Nec mora, diue memorie Augustus, exorto solis iubare, conuocatos ad se uiros uirtutum, egregios stemmate, et pontificatus functos ordine, consuluit de Christiane religionis dogmate: edoctusque ab eis, demonstratum diuinitus signum, tropheum esse totius salutaris uictorie;  signum bellicum, uocabulo labarum, quod inter alia pretiosius, et excellentius ante imperatorem gestari et adorari moris erat Romane militie, per eruditissimos  aurifices, ex auro purissimo, et pretiosissimis gemmis, procudi et transformari iussit in uexillum crucis uiuifice. Deputatis dein id officii indixit uexillariis, ut ante uniuersos ordines hoc uicissim ueherent in humeris, et adessent phalangibus, maxime laborantibus in preliis. Cumque id quidam non miles dicendus, utpote sine pectore corpus ferens, hostium impetu exterritus alteri uehendum tradidisset, ac quasi uite sue consultum ratus, pugne se subtraxisset, ac iacula declinare uoluisset; dum uite tropheum a se in alterum transposuit,  illum in uitam, se in mortem deposuit. Nam e uestigio dum fugiens mortem, fugit in mortem, transfossus oppetiit; uiuifici uero uexilli maiulus, innumeris in se iaculis contortis, sed diuina uirtute  retortis, illesus, ut uictor cum signo uictorie domum rediit. Neque unquam postea ullus in bello aut uulnere interiit, aut captiuitatis calamitatem pertulit, qui eiusdem saluifice crucis labarum gestare meruit. In palatio eiusdem diue memorie Augusti Constantini  primas quidam, Probianus nomine, uir summe probitatis et industrie, insanabili podagre elanguit uulnere, ac nullo humane artis potuit curari medicamine, quia ex pagano factus Christianus, primariam totius salutis causam, salutifere crucis uirtutem, noluit agnoscere; et ei, per quam in nomine Iesu omne genu flectitur , respuit duram ceruicem ac genua flectere. Cumque diutius diuino attritus uerbere, quasi iam  imminentis sibi mortis necessitatem diffideret se posse euadere, effecit se deferri super Gargani montis supercilium, in uenerandum angelis et hominibus oratorium, quod a creberrima uisitatione ac presentissima ope Michelis archangeli, nuncupatur Michelium. Ibi, post effusum largissimum lacrymarum imbrem, post longa suspiria, egro in soporem resoluto, diuina uirtus apparuit, et sospitatem reddidit, ac incredulitatem et duritiam cordis eius increpans, signum uiuifice crucis, in altari eiusdem mirifice ecclesie positum, ante mentis eius oculos posuit, et apertissima ueritatis assertione exposuit quod ex quo salus mundi Christus  in ara stayros, se Deo Patri hostiam uiuam, hostiam sanctam et immaculatam pro totius mundi peccatis  obtulit; quidquid ad utilitatem et salutem humani generis, quolibet modo, uel ab angelis lucis, uel hominibus sanctitatis excellentia eximiis factum sit, preter uirtutem thronis et dominationibus adorande crucis fieri nullo modo potuerit. Et utinam diuine uirtutis aspiratio,  Berengariane hereseos complices non morbo exulceret podagrico, sed interni consili sui antitodo, a simili blasphemie liberet peste ac periculo; qui dum plusquam oportet sapere, sapiunt  ad nimium calorem transeunt ab aquis niuium ; et sicut  panem et calicem in altari, humane reconciliationis, et fidei mysterium non credunt, uerum esse corpus et sanguinem Dominicum, sic tam inconsulta, quam prophana temeritate, omni sophistica argutia, syllogismorum,  ac enthymematum, persuadere conantur mentibus dogmata sua admirantium,  ne in flexione genuum, et effusione fletuum, cuilibet saluifice cruci, formate ad illius similitudinem, in qua pependit salus angelorum et hominum, reuerentiam et honorem impendant debitum. Nimirum dicentes se esse sapientes, stulti facti sunt , quia  qui nocturnis tenebris, et insomniis et phantasiis perterriti, se crucis charactere digitis in fronte uel in ere edito, contra pericula muniunt, inuicte uirtuti eius in qualibet materia, persuasibilibus humane sapientie uerbis  derogare non metuunt. uictorie signo defensantur, et salutis  sue tropeum dehonestare conantur: et in hoc Zabuli archisterium Iulianum Apostatam imitantur. Is enim infestissimus crucis Christi aduersarius, cum imperii ambitione accensus a quodam magice artis peritissimo  in fatidicum intromissus esset adytum, ut consuleret oraculum; seductoribus sibi apparentibus spiritibus, iuxta morem solitum, terroris magnitudine ac necessitudine compulsus in fronte sua inuisum, et illis et sibi uictoriosissimum stayros expressit signaculum. Dominici uero trophei figuram inimica phalanx respiciens, sue memor deuictionis, euanuit, et fulminandus Apostata tante uisionis horrore obstupefactus expalluit, et inconsultus et confusus exiit, et in omnes thau charactere in fronte signatos , singulare  exitialis odii uexillum extulit; nec eos impugnare ante destitit, donec in Persarum regno, singularis ferus , Dominice uinee deuastator, diutine uastationis sue penas exsoluens,  iniecto diuinitus uulnere, eterne morti succubuit. Et, ne meum in uiuifice crucis preconia propensius studium generet fastidium, pretereo, quod Laurentius nominis sui laurea laureatus, per insigne crucis signum, cecis reddidit uisum. Non adnoto, quod moderatissimus monachice conuersationis dispositor Benedictus, eodem uitali signo digitis in ere edito, lethalis ueneni confregit et excussit poculum, taceo quod quidam Symmysta sancti Spiritus  nomine Martyrius, cum manu signaret panem subcinerium, prunis et cineribus suppositum, panis idem,  immensum instar crepitantis in ignibus olle, dedit crepitum, excoctus, eius characteris in se ostendit titulum, quem non tactus, sed fidei inscripsit meritum. Tanta enim, et tot sunt mirifice crucis laudum insignia, ut humano corde non concipi, non comprehendi, lingua nullo modo possint exprimi; et ideo pro summe deuotionis mee in eam affectu, summe temeritatis denotari elogio, et non iniuria, uereor uehementissime redargui, quod tanta reparatricis et salutis et uite omnium reparatorum preconia, detero culpa insulsi et sterilis ingenii. Nam quid tanti signaculi prerogatiua euidentius? quid potentia prestantius? Est crux Dominica,  uitta coccinea  cui in  Sirasirim sponse assimilantur labia ; quia omnis doctrina euangelica et authentica Dominice passionis auctoritate, quasi cruore profluo, est illita et predita: et dum noxii cogitatus ex immissione aduersaria uoluuntur mente tacita, si diuine miserationis respectu fluctuanti pectori  medicinalis per digitos imprimitur fascia, quidquid illicitum et nefarium tractatur, ut lethale uirus extrahitur, et abiicitur uitalis signi uictoria, et  compressa fluxa et inordinata cogitationum, quasi crinium, exuberantia, menti anime, capiti naturalis et diuinitus insiti decoris, reparatur compositio decens et congrua. Omni creature dominatur, omnis rerum natura iure ei famulantur. In quatuor elementis  et omnibus que constant ex eis uirtutis sue magnificentiam exerit, dum digitis in ere expressum, uentorum collisiones et fulgurum coruscationes disiicit et adimit; igni ingestum, sanctificatum, et  paschalibus gaudiis dignum efficit; incendium aut exstinguit, aut abigit; in aquam editum, regenerationis gratiam et  nature transmutationem perficit, et  inundantiam fluminum, et eleuationes et montes fluctuum compescit, ac in alueos deiicit, ac quasi insolubili obiecto obice, intra ripas et littora concludit et imminuit: terre inequalitati oppositum, sterilitatem agrorum fecundat, et uberi copia reficit. Postremo omnem intemperiem ad temperiem redigit, et  arboream uel saxeam molem ruituram, aut immobiliter in ipso casu  suspendit, ligat et comprimit; aut sine omni periculo summa cum admiratione spectantium deiicit. Et quid amplius mihi immorandum, quid profusius eloquendum? Omnia celestium, terrestrium et infernorum regna, crucis uiuifice subiecta sunt Dominio, per eum, cuius carnali reparata sunt commercio: qui mortuos preuaricationis ligno , uiuificauit, et resuscitauit redemptionis ligno; qui mortem exortam et ingressam per inobedientie arborem, per uere obedientie exstinxit et exclusit arborem; qui momentaneum carnis assumpte supplicium, eternorum suppliciorum singularem dedit esse medicinam, refrigerium ac exterminium.



CAPITULUM III. De clauis Dominicis et lancea militis.


Sed quid censendum est de pretiosissimis clauis, per manus et pedes Dominicos, in crucem sanctam transfixis? quid de saluifica militis lancea? que Dominici sanguinis, et sacri Baptismatis, de latere Crucifixi Domini elicuit et produxit mysteria? O quam preclara Dominicorum clauorum, et salutaris lancee specialis materies, que auri et argenti ac omnium metallorum longe excellit species, qua non per discordiam in perniciem mutuam armati, sed interna concordia, per pacem bone uoluntatis angelis confederati sunt homines! O quam sancta, quam pretiosa, quam dulcis, quam amabilis et delectabilis ferri materia, unde claui in carne confixi  Dominica, unde salutaris procusa est lancea, per quam flammea paradisi remota est romphea , et inimici defecerunt framee in finem , diuersorum profecto errorum et opinionum spicula, quibus tanquam hostilibus gladiis infelix perimitur anima; ad que conuincenda, et ad finem defectus perducenda, et ad ciuitates principatuum eris huius destruenda , bis acuta, primo aduentu in uagina humilitatis abscondita, in secundo adueniens, in manifesto claritatis sue splendore ac terroris coruscatione, uibrabitur framea, in secundo, inquam, aduentu, cum secundum ueridica egregiorum uatum Amos et Sophonie uaticinia, in gladio morientur omnes peccatores  terre, et tetri coloris Aethiopes  interficientur  districta et amarissima et irreuocabili ultime discussionis ac examinis sententia. In tam salutarium clauorum, et Dominice lancee preconium, longe ante uaticinatus est Spiritus sanctus per Zacariam prophetam, organum suum: Aspicient ad me quem confixerunt ; et paulo inferius: Framea suscitare super pastorem meum . Et que pretiosior omnium metallorum materia, quam illa, cui Pater per Spiritum sanctum imperauit suscitari super pastorem suum, et percutere pastorem , omnium principem unigenitum suum? Hec tanti pretii framea, anno progeniti uerbi  millesimo nonagesimo octauo, diuina reuelatione Antiochie reperta in arca marmorea,  et uexillo prefixa, innumera ethnicorum ad internecionem prostrauit millia, et Christianorum phalangas, ante omni obsidionis et famis aduersitate afflictas, leta et incruenta glorificauit uictoria. Et quid Crucifixi Domini clauis sanctius, quid eminentius? Nimirum sicut plasmator rerum omnium  de protoplasti dolens ruina, quando pomi noxialis morsu in mortis corruit officinam, redemptionis lignum, quo damna ligni preuaricationis solueret, prenotauit; sic materiem clauorum, quibus manus redemptoris hominis, pro manibus preuaricatoris hominis, incontinenter extensis, quibus pedes pro pedibus, ad uetitos concupiscentie ramos, callidi serpentis astutissima persuasione,  inreuocabiliter progressis, in arbore stayros  configerentur, ordinatissima prouidentie sue dispositione, inter ipsa mundi exordia preordinauit.



CAPITULUM Iu. Quod ex salutari crucis patibulo, in omne sanctorum supplicium transfusa sit sanctificatio.

Sed ut de altissima salutaris ligni altitudine, in cuius mysterium sponsus canit mystice in amoris carmine: Dixi: Ascendam in palmam, apprehendam fructus eius , et item: Sub arbore mali suscitaui te : ut, inquam, de tam pretiosi ligni altitudine pedetentim descendam, in hortum nucum, ut uideam mystica poma conuallium , in quorum per amicam amico decantatur typum, dabo tibi poculum ex uino condito, et mustum malorum Punicorum : protestari  salua fide presumo, fiducia accepta per Spiritum sanctum, quod ex uiuifico et salutari crucis patibulo, quo prime preuaricationis uindicatum et expiatum est peccatum et mortis solutum chirographum, saluatio et sanctificatio transfusa est in omne supplicium, quo sancti et electi Dei, crucifigentes carnem suam cum uitiis et concupiscentiis , acceptabile et medullatum Iesu Christo crucifixo meruerunt in odorem suauitatis esse sacrificium. Unigenitus enim Patris qui secundum uas electionis Paulum, est caput corporis Ecclesie, ac principium, primogenitus ex mortuis, pacificans per sanguinem crucis eius, siue que in terris, siue que in celis sunt , unigenitus, inquam, Patris, qui donans nobis omnia delicta, et  delens quod aduersum nos erat chirographum decreti, nobis omnino contrarii, ipsum tulit de medio, affligens illud cruci , de amaritudine sua amarissima , dulcissimam dulcedinem  transfudit in omnia acerbissima Sanctorum cuiuscumque supplicii genera, et carnis per illustrationem spiritus sanctificate, quantacumque ac qualiacumque supplicia, in corporum et animarum suauissima et saluberrima transtulit oblectamenta et remedia; ut quasi immutato et conuerso nature ordine, omnes cruciatuum materie electorum corporibus adhibite ardentius appetantur quam exquisitissime epule, quam opulentissime totius mundi delicie; et in earum acquisitionem ac uenerationem,  prodige dispensentur acquisite summo cum labore ac periculo periture in momento diuitie.



CAPITULUM u. Quod nichil in mundo pretiosum comparetur crucibus Petri, et Andree, ac Pauli catene.


Quis enim thesaurus, quis lapis pretiosus, que operose texture uestis, comparetur sancte cruci, et uinculis principis apostolici ordinis Petri, inuersis humilitate incomparabili pedibus crucifixi? que item mundi transeuntis diuitie conferantur patibulo crucis germani eius nomine et gratia uirilis Andree? quod eximii metalli genus equiparetur doctoris et magistri gentium Pauli catene, cuius preconium, Gregorius, lucidissimus et uigilantissimus expositor, et contemplator theorie, descripsit religiose, ac eiusdem  spermologi amatrici ardentissime  imperatrici Constantie: De catenis, inquit, quas ipse sanctus Paulus in collo et manibus gestauit, ex quibus multa miracula in populo  demonstrantur, partem uobis aliquam transmittere festinabo, si tamen hanc tollere limando ualuero, quia dum frequenter ex catenis eiusdem multi benedictionem petunt; ut parum quid ex limatura percipiant, assistit sacerdos cum lima, et aliquibus petentibus ita concite aliquid inde excutitur, ut mora nulla sit: quibusdam uero rogantibus, diu per catenas ipsas lima ducitur, et tamen ut aliquid inde exeat non obtinetur. O quam preclarum, quam excellens per egregium apostolicum, speciale paracleti organum, apostolici supplicii preconium, quo excellentissimum et magnifici spiritus et corporis eius declaratur meritum! Est profecto summa ueneratione et admiratione dignum, quod lima ferrum ad excutiendum et limandum subtili arte humana excogitatum  et transformatum, astante summa cum supplicatione et digna elimato ad unguem et eminentissimo electionis uase reuerentia Dei sacerdote cum ecclesiastico ordine nichil potest excutere, nisi quando, et  quantum, ac quibus concesserit indulgentia et proflua pietas dignationis apostolice. O quam longe auro obrizo pretiosior est catena apostolica, per quam alligata, et ad Domini Dei Sabbaoth notitiam attracta, et in fide catholica solidata est ferrea gentium duritia.



CAPITULUM uI. De lapidibus protomartyris Stephani, et craticula Laurentii.

At quid coniiciendum de torrentis lapidibus, quibus protomartyr Stephanus pro nominis sui corona est obrutus? Quid censendum de craticula ferrea, super quam adustus est ex gloriosissima laurea sortitus nomen Laurentius? Utriusque supplicium in totius mundi uersum est remedium et solatium, et de supplicio liberat corpora et animas,  intimo corde et firma fide supplicantium. Par utriusque meritum pari diuine dispensationis gratia distributum est in dispar utriusque supplicium, et dissimilis pene instrumentum factum est mundi simile ac per emolumentum, et ingens angelis et hominibus tripudium. In utroque summe pulchritudinis et sanctitatis membro suo, caput electorum Christus Dominus est passus; in altero, saxea mole prostratus; in altero, prunis superpositus,  piscis paschalis assatus; et ideo sicut saluifice crucis sue patibulum, sic utriusque de sacratissimo passionis sue calice, de uino condito et musto malorum granatorum  inebriati supplicium, modo dispensatorio prouidit, procurauit, et consecrauit in salutem omnium promerentium. Et quis non longe excellentioris estimet  pretii qualecunque fragmen ex rigidis lapidibus tactis, et infectis, imo consecratis sanguine protomartyris Stephani; quam iuxta sensum historicum, operimentum, et ornamentum principis Tyri , duodenorum uidelicet lapidum sub lege per quatuor ordines, in rationali summi pontificis, mystica ratione dispositorum nitorem perstringentem et excecantem oculos concupiscentis animi?  Sunt profecto illi lapides pretiosi, instrumenta et incitamenta letifere auaritie: sunt isti reuera de torrente accepti, munimenta et propugnacula contra spiritualia nequitie, et uictricia iacula Dauidice uictorie . Illorum fulgor mentis aciem  obtenebrat, in mutuam cedem fraterna et amicissima corda concitat; istorum rigor uno ictu mystico Goliam hostem immanem, robustum, armis terribilibus munitum exsuperat, totaque Allophylorum contrarie uidelicet fortitudinis castra conturbat, fugat, proculcat et exterminat : ac inimica corda omni propulsa discordia, arctissimis amicitie ac caritatis uinculis alligat, et danti pacem super pacem Deo reconciliat. Per  horum quasi imbrem lapidum, collisa durities, et compluta est arida terra cordium: et  Saulus lupina rabie mane inuolans, et comedens predam ; prostratus mutauit nomen et meritum; et erectus Paulus uas electionis, uespere diuidit spolia euangelice predicationis in uniuersitatem gentium: et ter uirgis cesus, semel lapidatus , ac omnibus humane afflictionis periculis terra marique periclitatus; et amarissime senex luens, quod adolescens temere obseruauit sarcinulas uestium, et omnes exertos reddendo,  saxa iniecit per omnium manus lapidantium, innumeros lapides uiuos , spirituales, pretiosos, in fundamento, quod est Christus iehsu, fundatos, in uranice curie comportat  et transponit edificium. Nimirum summa deuotione ueneranda et appetenda est tantorum lapidum materia, que ipsum protomartyrem, lapidi summo angulari  familiarius compaginatum. Christo Iesu, et per eius preclara exempla et merita, innumerabilia martyrum millia, lapides dolatos instructura muri celestis Ierusalem que edificatur ut ciuitas , ubi non auditur securis et malleus : aduersitatibus et disciplina ueritatis exercitatos, et ad unguem perfectionis expolitos, dispositione ordinatissima transposuit per loca meritis singulorum congrua. Et quid piscis assi cum fauo mellis , exquisitissimi cibi paschalis Agni Christi, craticula Laurentii, quid, inquam, per meritum martyris egregii, in se habet  pretii? Quid, inquam, materiale quisquam ei potest comparare? Nam ipsum, de quo magnificum illud prolatum est preconium: Quam abscondi potest Roma, tam abscondi potest Laurentii corona, ipsum, inquam, tanquam aurum igne excoctum, probatum, purgatum septuplum , et in numerum eius inestimabili exemplo prouocatum, et flammis ardentioris fidei et caritatis accensum utriusque sexus populum, thesaurum incomparabilem ac pretiosissimum in Regis regum omnium et Domini dominantium transmisit gazophylacium. Unum profecto tante cratis ferree segma minutissimum, longe, imo incomparabiliter precellit omne, quod in oblectatione rerum materialium est auidissime mentis humane prestigium. Et unde hec largiflua superabundat  gratia, unde tanta exuberat gloria; nisi de inexcogitabili et ineffabili  conditoris yles et aplanes munificentia? Nam qui operatur omnia in omnibus , qui statum conditionis humane, per os dolentis, et ingemiscentis Iob mystice ac tropologice, comparat nauibus poma portantibus , in omnium electorum suorum,  in electorum, inquam, qualecunque materiale supplicium, ut paulo superius prelibauimus, ex eiusdem pretiosissimi ligni stayros radice, quasi per fructiferum stipitem, in ramos succum et fructum sic transfudit salutis humane pretium; ut, sicut tanto eius patibulo nichil equiparari potest in natura rerum omnium; sic nichil equiparari possit suppliciis eorum qui stigmata Iesu in corpore suo portantes , in ara passionis meruerunt esse Domino Deo acceptabile sacrificium, et holocaustum pingue ac suauissimum. Est ipse illis factus uia; ambulauit super mare , ut ostenderet esse in mari uiam , sed nulli peruiam, nisi qui uehitur naui, portatur ligno, cruce  uidelicet Dominica. Sicut per mortem unigeniti Filii Dei, pretiosa est mors omnium electorum Dei , sic per eiusdem salutare supplicium, salutifera et consecrata sunt omnia eorum supplicia pro honore ac gloria Dei.

Sicut per intinctionem sacrosancti corporis eius in Iordane , in omnes aquas, ubicunque ad baptismum predestinatas, transmisit sanctificationem, sic per eiusdem somatis sui in crucis patibulo affixionem, in omnia materialia sanctorum supplicia, transposuit animarum et corporum saluationem ac redemptionem. Atque hoc omni cunctatione longe remota certum tenet fides in petra, que Christus est , fundata; quod hec omnia que de paucorum celi ac terre excellentissimorum  procerum suppliciis, styli officio caraxauimus preconia, in cippos  , in fustes, in scopas, in plumbatas, in catastas; postremo in omnia omnium electorum Dei diuersa, iure ac digne depromi possunt tormentorum genera; que per illorum merita, quos hostias pacificas, et holocausta medullata, et pinguia, transtulerunt in celestis tabernaculi et templi sanctuaria, meruerunt humane cuiuscunque infirmitatis salutifera esse remedia.



CAPITULUM uII. Qua illectus cupidine scriptor libelli huius difficillime materiei presumserit ingenioli sui manum inserere.

Sed quia pro colligendis odoriferis floribus quibus serta consererem, et electorum Dei epitaphia deflorarem, euagatus sum diutius, distichon Mantuani  uatis.

Qui legitis flores, et humi nascentia fraga,
Frigidus, o pueri, fugite hinc, latet anguis in herba,
reuoluo mecum secretius; et ne nudis incedens pedibus, ut Orpheia Eurydice, physica ratio et designatio musice, anguinis pericliter morsibus, longo labori  finem imponere mihi est animus. Ante tamen quam exspectato potitus littore celeuma leto decantem pectore, et tympanum tenens cum Maria , Isreliticum populum precedente, concinam canticum uictorie; ante, inquam, mea interest, quam uerissime paucis absoluere, quare ac unde tanta sim attractus et illectus cupidine, ut difficillime ac longe eminentioribus ingeniis in id temporis intentate materie, tenuissimi ingenioli mei ausus sim manum inserere; et confisus in aspirationem omnium spirituum Conditoris, et Domini Spiritus sancti paracleti, presumpserim uela suspendere, et eius benigna caritate ac dignatione, clauum  regente, Malee persecutricibus undis mentis mee nauim credere. Igitur eiusdem incircumscripti spiritus  archysterium, sancte Efternacensis Ecclesie  ygumenus, Reginbertus nomine, secundum etymologiam nominis sui, excellentissime in sancte religionis proposito et regimine gubernatus: cum alto admodum uolatu contemplationis sepenumero suspenderetur, ac prepeti mentis annisu ad ethera libraretur more aquile, repente conditionis humane aggrauatus compede, a sublimibus deorsum euolans, eamdem interni optutus aciem, quam solitus est radiis eterni solis infigere, inclinauit et defixit ad respectum carnis quidem mortue, sed glorificate per merita uiuificatricis anime; et escam quesiuit in sanctificato cadauere . Quasi post uolatum, spiritualis aquila pro sumendis carnibus terram petiit, dum quasi de summis ad ima ueniens,  quam pretiosa sit mors sanctorum , qua se refici atque reformari ad uitam expetiit: item quanta in examinatis et in originem suam resolutis artubus, et in omnibus eorum appendiciis, tam substantialibus quam accidentalibus, diuine uirtutis et operationis diuitie ac delicie superabundent, summe deuotionis auiditate et acutissimi ingenii sui perspicacitate pensare ac perscrutari studuit: neque esum mysticarum uictimarum uerus Isrelita fastidiit; sed mystice subtracta pelle hostie, artus in frusta concidens , inter beatos beatior labores manuum suarum manducauit ; ac intime refectionis affatim refectus dapibus, uerbum bonum per incarnati uerbi gratiam eructauit . Nam omnia que in huius quasilibelli  paginulis sunt inserta,  per inspirationem Spiritus paracliti excogitauit, et mihi suorum ultimo, ac pedum eius puluere indignissimo, quasi quedam semina, in mentis area uentilanda, et post subtilissime discussionis uentilabrum, serenda commendauit. Per infusam uero profusius a Domino  Deo animi eius sanctuario sapientiam, pensauit, perpendit, quod appropinquante mundi termino, et accrescente peccato, Leuiathan , humane propaginis aduersarius, qui post se omnem hominem carnaliter uiuentem trahet, et ante se, ante ingressum suum in eterne perditionis hominem: innumerabiles, non tamen omnes carnales  trahit exitiali odio; pensauit, inquam, quod pernicies, et eterna perditio tanto acriori inuidia nostro immineat et incubet exitio, quanto celerius nouit appropinquare tempus, quo eductus de abyssi puteo , omne serpentinum uirus euomet hiatu uastissimo, putido  ac lethifero, ut in congerie mortuorum uigilans, et in circuitu suo sepulcra sua conspiciens , de damnatorum, et per se secum perditorum, exsultet ac triumphet innumerabili numero. Pensauit et attendit quantis contra erias potestates et phalangas, que incessabili et indeprecabili bello dimicant, aduersus animam, opus sit auxiliariorum armis et patrociniis: reuoluit quam iusta et inexcusabilis ultio a Deo ultionum , nostris debeatur negligentiis, quod nulla specialis gratiarum actio, nullus honor condignus et debitus, tantis eorum specialiter rependatur beneficiis, quorum singule uniuersalis Ecclesie filie, (de quibus [ pro suis  pignoribus in eis reconditis, licet nominibus incognitis, familiarius reguntur et sustentantur meritis et suffragiis. Perpendens ergo, et pensando perhorrescens diuine equitatis iudicium, ac ut penatum, et ante ac retro animal oculatum , longe prouidere ac procurare cupiens, summe necessarium humane necessitati, inter tot intolerabiles erumnas, electorum Dei suffragium  , anno incarnati uerbi 1059 indictione XII, anno uero regni domini nostri Henrici Iu regis, tertii imperatoris quarto, sue autem sancte ordinationis IX, cum prioribus  conciole cure sue credite, uiris summe religionis et prudentie, consilii sui habuit mysterium ; et communi eorum omnium, et totius sancti conuentus leto consensu et applausu, posuit et confirmauit  S. Spiritus decretum, ut XIII Kalend. Decemb. (qua nocte reuelatione angelica [; sancti Spiritus, inquam, promulgauit decretum, ut eo die, per omne subsequens euum, uespertinum et matutinum sacrificium ritu solemni et magnifico in omnium eorum celeberrime offeratur commemorationem, ac familiarius obsequium; quorum tunc et postmodum, sacratissime illi Ecclesie tantum celitus prouisum et transmissum est solatium, et inestimabile ac incomparabile incolumitatis pretium.

Non uero aggressus est tantam rem, tantam salutem, suapte quasi presumptuosa deuotione; sed paracliti Pneumatis, ut prelibauimus, illustratione ac diuina reuelatione.

 Nam dum tirocinii sui tempore credita sibi, utpote uiro summe castitatis ac munditie, esset custodia Ecclesie; post longas uigiliarum excubias, post oblatos in ara cordis labiorum uitulos, fragilitate nature humane resolutus in soporem, sicut legislator Moyses, qui in typum integritatis  theoticos Marie, rose pulcherrime de spinis plebis Isrelitice exoriture, et lilium conuallium pariture; rubum admiratus est, quasi ardere, et incombustum permanere : sic eque typica significatione, mirabilem uidere meruit uisionem. Per Spiritus sancti enim gratiam eleuatus et assumptus, uidit in uisione Domini, de conclaui sacri scrinii, in quo familiarius et copiosius sacratissimarum reliquiarum reconditus est thesaurus inestimabilis pretii,  sensim excrescere flammam  ignis, tactu innoxii, et mystici; et per laquear et tectum sancti periboli, euolare ac pertingere ad arcem celestis palatii: ubi cum Rege sempiterne glorie gloriosissime regnant stolis albis indute  omnes electorum anime. uidit hoc uir perspicacissimi ingenii, uidit internus auditor sermonum Dei, et intuitus uisionem Omnipotentis , cum Daniele, uir desideriorum languit, et egrotauit per dies , non languore corporis, sed sancti desiderii; et stupens ad uisum, posuit faciem suam ad Dominum Deum celi, rogare ac deprecari  in asperitate cilicii, et parcimonia salutaris et medicinalis ieiunii. Atque Dominus Deus, desiderium collium eternorum , desiderium  anime eius illi tribuit, et uoluntate labiorum eius eum non fraudauit ; sed eum in gradu suo, et super pedes suos per ingressum in se Spiritum sanctum statuens , confortauit; confortato pastor essentialiter bonus, qui posuit animam  suam pro ouibus suis , gregem suum in montibus Isrel, in pascuis uberrimis , bono, ex accidentali, dono suo, pastori pascendum commendauit. Ex egregio ergo custode rerum et ornamentorum materialis Ecclesie, electus, raptus, translatus ad custodiam et regimen spiritualis Ecclesie; et unus spiritus factus cum spirituum omnium custode, de quo prophetico ingeminatur ore: Custos, quid de nocte? custos, quid de nocte?  ante mentis sue oculos illius Samaritani exemplar posuit , qui humano generi ab Hierusalem celesti uisione pacis, descendentii,  in Iericho, defectum interne lucis, et a latronibus uulnerato, misericordia motus condoluit, et appropians per incarnationis sue mysterium, uulnera eius summe pietatis et interne compassionis manu  alligauit, ac peccata eius perferens, et luens in corpore suo super lignum , illum in iumentum suum posuit, et ducens in stabulum duos denarios eterni regis charactere inscriptos, duo scilicet legis et Euangelii Testamenta, siue gemine caritatis precepta, stabulario, ordini uidelicet apostolico per Spiritus paracleti gratiam, et illustrationem celestis medicine apprime scientia predito, pro summa sanandis sauciati uulneribus diligentia impendenda, contradidit. Exemplar, inquam, tante miserationis et compassionis, egregius animarum custos Samaritanus noster, spiritus oris nostri, cui diximus: Sub umbra tua uiuemus in gentibus , imitandum sibi, et in posteros suo exemplo  transmittendum proposuit, et quod excellentissimum celestis medicine remedium excogitare potuit, medendis Dominici gregis uulneribus prouidit et contulit; et tot sanctos uigiles ac custodes super custodiam sue familiaris Ecclesie procurauit et disposuit, quot electorum Dei pignoribus ibidem reconditis, specialem honorem ac reuerentiam impendi censuit. Denique imitatus  quartum a uigilantissimo Gregorio in sede apostolica Bonifacium , festiuum, sicut prenotauimus specialis commemorationis diem, specialius summa deuotione et alacritate celebrandum, in omnem sancte congregationis eius successionem  prerogauit, et constituit ut omnes qui per totius anni orbitam in condigna et debita specialium sanctorum patronorum suorum obsequia, obliuiose negligentie funibus astricti pregrauarentur, redimentes tempus , multiplicatis familiarissimorum intercessorum patrociniis, et interuentionibus, a malitia diei liberarentur , et una unius celeberrime festiuitatis salutari uictima expiarentur, et in cetum senatus uranice curie  transcribi et transferri mererentur. Igitur nos pensantes summi patriarche Abrahe summe humilitatis exemplum, omnibus qui in semine eius, in Christo Domino nostro benedicti sunt, hereditarium: Abrahe, inquam, qui exsultauit ut uideret diem Domini sui, seminis sui, et uidit et gauisus  est : et tamen post internam indiuise unitatis et indiuidue Trinitatis reuelationem ac speculationem, locutus est ore humili, uoce supplici: Loquar ad Dominum meum, cum sim puluis et cinis ; redeamus ad nos, ponamus nos ante nos, intueamur et respiciamus opprobrium nostrum. Lutum nos molle ac uilissimum esse recognoscamus, immundi cineres uiuificis sanctorum cineribus, et omnibus omnino rebus ad eos siue substantialiter, seu accidentaliter pertinentibus, debitum honorem ac seruitium impendamus. Et quia ex illis summa oritur exsultatio, et ex illis pendet humane propaginis saluatio omnes et totas cordis medullas in illorum gloriam ac laudem effundamus, ut post  uermem, redacti in puluerem, per eorum omnium continuam, et deuotissimam interuentionem mereamur transire de mortalitate ad immortalitatem, de corruptione ad incorruptionem; propitio et prestante propitiatore nostro, cuius caro pro redemptione ac reparatione anime ac carnis nostre ab incorrupta illibate theoticos carne assumpta, non uidit corruptionem ; qui interficiens inimicitias in carne sua , et delens ueteris piaculi cautionem, carnem nostram in se, secundum potentie uirtutis sue operationem, constituit ad dexteram Patris in celestibus, supra omnem principatum, et potestatem, et uirtutem, et dominationem .


LAUS DEO uIRGINIQUE MATRI





THIOFRIDI ABBATIS SERMONES DUO.




SERMO PRIMUS. DE SANCTORUM RELIQUIIS.


Laudemus Dominum, mirabilem in sanctis suis, sed mirabiliorem in eorumdem reliquiis, quia licet sit magnus in magnis, gloriosus tamen mirabilia operatur in minimis. Non satis est illi quod sanctorum animas in eterne felicitatis glorificat regione, nisi et eorum reliquias glorificet in hac peregrinatione. Neque sufficit quod immortalitatis illis donat delicias, nisi et totius mundi conferat diuitias. Oppida enim et castella, uicos et urbes, que omnia iam magni tenuere principes, exiguus sanctorum puluis possidet, locuples rerum copia illorum reliquiis subiacet. Anime in celesti iubilant palatio, reliquie eorum exaltantur in subdito sibi seculo.  Non poterunt unquam tam profunde in terre recondi uisceribus, quin super terram per miraculorum effectus effulgeant ipso sole lucidius. Has singulis prouinciarum et ciuitatum populis dedit in solatium, ut dum importunis urgentur incursibus hostium uisibilium et inuisibilium, per harum defensentur meritum. Rex enim quilibet urbis alicuius defensurus menia, quanto audaciora et plura hostium comperit esse agmina, tanto fortiora et numerosiora in munitionibus militum opponit pectora. Sic et Deus nostri uidens hostium multitudinem per totum uolitare erem, et pugnam aduersus adoptionis sue filios struere multiplicem, humane miserie misericorditer consulit; et multiplicatis super arenam patrociniis, ciuitatem suam, id est Ecclesiam, custodit  et protegit. Unicuique locorum, sicut et huic nostro, abunde magnas sanctorum reliquias accommodat; quatenus dum ab indigenis digne ac familiarius honorantur, iidem indigene earum perpetua defensione firmentur. Ubicunque uero terrarum aliquid est earum, mortem habent lucernarum, lucerne ubicunque locorum sint, abscondi non possunt, sed luminis sui splendorem longe lateque spargunt. Nemo namque accendit lucernam, et in abscondito ponit, neque sub modio: sed supra candelabrum, ut cum ingrediuntur lumen uideant . Accense lucerne sanctorum sunt reliquie; licet et lucernam ipsum Sanctum sanctorum non a credentibus absconsum, nec sub modio, id est sub legis mensura inclusum, intra unius Iudee gentis terminos  cohibitum, sancti doctores doceant intelligere. He, inquam, lucerne ab illa salutis eterne lucerna accense non in abscondito, neque sub modio  locantur, id est non in aliquo indecenti uel ignoto loco sine honore locantur. Occultari nusquam permittuntur, sed supra candelabrum, quod est Christus et Ecclesia, propatulo ponuntur, ut fidei et diuine agnitionis lumen uideant, qui ingrediuntur. Ut lumen, inquam, uideant, dum sanctorum reliquias miraculis coruscare considerant, quam mirabilis et quante sit pietatis Deus intelligant. Si uero sanctorum reliquie occultarentur, et uirtutum signis non illustrarentur, quid durum et lapideum cor hominis, ad desideranda celestia excitaret? quid a uitiis ad uirtutes renouaret? Que homo speraret premia, si eos, quos in uita sua iustissimos esse nouit, non uideret esse in memoria; et qui uix ad cultum et amorem Dei nunc proficit, uix torporem  a se infidelitatis nunc excutit, dum electorum Dei reliquias miraculorum gratia illustrari aspicit? Sacre profecto fidei constructio per miracula creuit, et eisdem deficientibus in quibusdam gentibus decreuit. Nisi enim sancti predicatores miraculis coruscarent, frustra uerbum uite predicarent. Et licet signa non sint fidelibus, sed infidelibus , fides tamen fidelium per signa solidatur, que aut a sanctis audierunt facta Patribus aut per eorum reliquias in suis uident fieri obtutibus. uere mundi lucerne sanctorum reliquie claritatis sue splendorem longius spargunt, easque, ut prefati sumus, illorum merita, quorum sunt, nusquam negligenter latere sinunt. O mira diuine pietatis miseratio! o ineffabilis circa sanctorum reliquias dignatio! Deus  sanctus sanctorum est, et sanctorum congregatio Dei habitatio est. Non parui sed maximi apud eum pretii sunt reliquie illorum, quas exaltat super omnem mundi ornatum. Namque earum excellentie omnis lapis pretiosus non comparatur, sed quidquid in rebus uoluentibus pretiosum est, in earum comparatione uilissimum iudicatur. Terrarum sunt munimenta et eterne retributionis, diuineque magnitudinis documenta. Nam euidentibus patet iudiciis, quanta sit Dei magnificentia, cum sanctorum reliquie tanta polleant gloria. Si enim humana diuinis, si parua licet comparare magnis, quicunque alicuius temporalis Domini seruos cernit, in eis quante dignitatis sit, idem Dominus perpendit. Si potentes et diuites sunt serui, ditior et multo amplioris  potentie esse creditur, cuius subiacent ditioni. Sic perpenditur quanta sit diuina magnitudo et maiestas, cum et eius gratuito dono sanctorum  reliquiis tanta concessa cernitur esse claritas et potestas. Ad arida enim eorum ossa, ut Patris luculentissimi dictis utamur Gregorii, egri ueniunt et sanantur; periuri ueniunt, et a demonio uexantur; demoniaci ueniunt, et liberantur, leprosi ueniunt, et mundantur; deferuntur mortui, et suscitantur. Nam ut ex uno quid omnibus sit aduertendum perpendamus, per Elisei prophete ossa reuixit mortuus, benedictus Deus in omnibus. Ossa Elisei uitam dederunt mortuo, mortuum de mortis soluebant periculo. Post mortem ergo carnis sancti Dei melius uiuunt quorum hic ossa in tot miraculis uiuunt. De his mirificis sanctorum ossibus dicit propheta ueridicus: Et ossa uestra ut herba germinabunt . Ossa sanctorum licet mortali conditione arescant,  uirtutum tamen uiriditate ut herba germinant, quanquam idem in generali resurrectione perfectius implendum esse diuine Scripture astruunt; in dispositissima sane Dei tanta quasi patrisfamilias domo uasa in honore  esse ac fuisse electi creduntur, ideo et eorum reliquie in uasis aureis atque argenteis et gemmatis, ac in omnibus que pretiosa sunt, reconduntur. Et, sicut sanctum altare non sanctificatur ab auro sed sanctificat, sic et quodlibet uas, quod sanctarum reliquiarum in se continet thesaurum, non dat sed accipit gratiam sanitatum; et tactum, quasi etiam illud, quod interius latet, tangatur, fugat multa genera infirmitatum. Inimica inuisibilium phalanx ante eas stare non poterit, confusam et deuictam se ingemit, et  qui sedem suam in monte testamenti in lateribus Aquilonis se positurum, seque Altissimo similem futurum gloriabatur , a dissoluto sanctorum puluere superatur, igneisque catenis religatur. Puluis iste licet dissolutus sit et exiguus, huius tamen eris dominatur potestatibus, honoratur digne a cunctis mortalibus pusillis et maioribus, quia ut calor inseparabiliter insitus est in natura ignis, sic sanctitas est sita in illis. Si enim sanctitatis amitterent donum, amitterent pariter etiam sanctorum. Ex accedenti dono habent sanctitatem, sed non amittunt eamdem, quia ex immortalitate non fit transitus ad mortalitatem. O quam magnificata sunt opera Domini, nimis profunde facte sunt cogitationes  Dei nostri . Reliquie sanctorum sunt, ut pretiosa aromata, et poma odorifera, que si quis manu tractauerit, manus eius ab eisdem odorem suscipit, ut lilia, inquam, et pretiosa aromata redolent, nares mortalium miri odoris suauitate complent. Distantia quippe grandi diuisit Deus lucem a tenebris , id est pios ab impiis, et minus perfectorum ossa a sanctorum reliquiis.



SERMO II. DE uENERATIONE SANCTORUM.

Christiana religio uocabulum propterea trahit a Christo, ut Christianus semper habeat in memoria quomodo tante dignitatis custodiatur gloria, ne dissonum uideatur in opere, quod lingua sonat in nomine. Sed uirtus sancte caritatis, que fidei  cultum olim in Patribus decorauit, nunc senescente mundo et accrescente peccato, in filiis decessit, et intantum in singulis dilabitur, ut uix in pacuis eius uestigium recognoscatur. Huius etenim periculi discrimina clementissimi Redemptoris nostri preuidens gratia sancte Scripture thesauros ostendit, sanctorum exempla proposuit, ut et pietas in operatione semper fulgeat, et doctrine remedium nunquam in lingua torpescat. Quia ergo, fratres, habemus exempla sanctorum, quasi certissime curationis antidotum, sancte caritatis uirtus in nobis redintegretur, ut in sanctis suis Deus per nos digne laudetur. Igitur in sanctis suis laudemus Dominum, qui est gloria et uirtus sanctorum , ut per eius misericordiam, ad eorum peruenire ualcamus consortium.  In memoria iustorum iustitie auctorem; in meritis sanctorum sanctitatis magnificemus largitorem: digna enim memoria iustorum erit cum laudibus , in quibus delectetur Deus illorum et Dominus, ut per eorum intercessionem nostris misereatur excessibus. Exemplo fidelis Moysi sunt inter nos et Deum mediatores positi, ut qui per per nostra despicimur merita cum Phariseo, per illorum iustificationem iustificemur cum Publicano . Credimus eos apud Deum multa posse, cuius dilectioni nichil in hoc mundo preposuere. Non suam, sed celestis uoluntatem Patris in omnibus adimplentes, Iesu merito et dici et esse meruerunt fratres et sorores  cuius propinquitatis lineam nulla degenerauit superbia, sed in generationes  et generationes nobilitauit humilitas sancta. In conspectu Dei, fratres, semper sancti talem exhibebant cordis meditationem, ut transeuntem filium Dauid figerent ad spiritualem mentis illuminationem. Non defecit eis uirtutum sanctitas, quorum in ore non est diminuta ueritas; quorum labia celestis purgauit calculus , quorum eloquia sui ardoris flamma sanctus animauit Spiritus. In operibus manuum suarum non comprehensi sunt ut peccatores  qui minimis Domini omnem exhibuerunt humanitatem, ut fideles. Cum beato Iob oculus ceco et pes claudo , in mortuorum sepultura non inferiores inuenti sunt Tobia . Oratio eorum nubes penetrauit , que  per ieiunium et eleemosynam in celum uolauit, et impleuit phialas uiginti quatuor seniorum , ut sit suauitatis odoramentum ante maiestatis Dei thronum. Carnis corruptionem labor uite grauauit, libertatem anime actionum puritas expiauit. uixerunt pietatis amici per pietatis opera spectaculum facti Deo et hominibus . Hec operationis grana in actiue uite sparserunt area, ut horreum implerent contemplatiue in superne pacis uisione; thesaurum fidei, quem habuerunt in uasis fictilibus, non effuderunt negotiis secularibus, sed ubi nullum latet detrimentum, in celestis posuerunt regis gazophylacium; quia dum spiritus tegmina carnis exuit, liber et expeditus ad celos uolauit. Ecclesia, que in transcursu dubii cernitur orbis, filios enutriuit  probatos, in operibus bonis, quos manens super astra suscepit sponsa celestis. Exeuntes de Aegypto, id est de peccatorum tenebris, per columnam nubis uenerunt in terram promissionis, que est patria, ad quam suspirabant quotidie, cum adhuc essent in huius peregrationis captiuitate. Ibi est habitatio, quam fidelium desiderat intentio, qui Deum portant in mente, quandiu tenentur in carnis carcere. O quam felix ciuitas, ubi nulla regnat captiuitas, ad quam qui uirtutum passibus contugerit, iam ultra captiuus esse desiit! Huius structura sunt lapides uiui, quos pax et concordia compaginauit reprobato lapide, qui factus est in caput anguli . Quam nullus aduersitatis procella potest concutere, cuius fundamentum  impositum est stabili  petre: lumine non eget lucerne, cuius claritas est ille lapis angularis, qui petra fundamenti Agnus qui tollit peccata mundi . Ipse est etiam sponsus, qui regnat in hoc tabernaculo Deus cum hominibus, ante cuius sedem personant canticum spiritus et anime iustorum. Laus eorum et exsultatio ipse est, qui coronat eos in gaudio, per quem bene currentes in huius mundi stadio, digno in celis remunerantur brauio. Non est ultra quod concupiscent, ubi Deum facie ad faciem considerant, qui eos perduxit ad palmam uictorie, quo precessit ipse rex glorie, dignitas felicitatis eorum humani sensus excedit modum, qui reuera in cor hominis non ascendit, que Deus illis preparauit . Decernat igitur pietas fidelium, quid uenerationis potissimum  corporibus debeatur sanctorum, quorum spiritus inestimabili gloria honorantur apud Deum. Tanto itaque deuotus eorum laudem celebremus in terris, quanto maioris meriti eos credimus esse in celis. Quid apud Deum eorum possint anime, artus exanimatorum corporum ostendunt quotidie. Si quid forte natura negat, uel improuisus casus in humanis debilitat, ad eorum sepulcra clementia diuina restaurat. Cecitatem illuminant, gressus consolidant, linguas reparant, aures reserant, demonibus imperant, carceres aperiunt, uincula resoluunt, elisos erigunt, iniustos corrigunt, iustos diligunt. Hec operantur per corpora spiritus, qui iam diuinis assistunt obtutibus. Quid mirum, si possunt talia in immortalitatis  gloria constituti, qui similia potuerunt sub mortalitatis uelamine positi. Legimus et credimus, fratres, multa, que mirabilis in sanctis per sanctos operatus est Deus  in hac uita. Taceamus carnem et ossa, dicamus minora, que sunt carne inferiora. Exemplum damus de paucis, ut fides dubitantium solidetur in multis. Umbra curabat Petri quotquot in plateis ponebantur egroti  Pauli semicinctia expulerunt ab obsessis corporibus demonia ; Iacobi sudarium  uinctum soluit Philetum. Has uirtutes curationum operabantur corporum species, ut intelligat fides credentium quale sanctorum sit meritum, et quid potuit eorum presentia ubi in tanta uirtute refulsit absentia. Non solum hec de apostolis credimus, uerum etiam de sanctis omnibus plurima suppeterent exempla, si fastidium non generaret oratio prolixa. Quid mirum, si tanti fuerunt meriti spiritales sancte matris Ecclesie filii, cum etiam carnalis Synagoge soboles per similes polleret uirtutes? In Aegypto Moysi uirga signa fecit et prodigia, et sub baptismi specie Rubrum diuisit mare . Elie pallium Eliseo duplicauit spiritum, et cursum Iordanis diuisit eadem uestis . Hec sub lege et gratia fecit Deus per sanctos in carne miracula ut  intelligamus et fideliter teneamus quid apud ipsum eorum possit spiritus. Quidquid, fratres, de reliquiis sanctorum possidemus, siue in ueste, siue in puluere, uel in ossibus diligenter et caute custodiamus, et quod ualemus, potissimum seruitute illorum exhibeamus uenerationi. Digni sunt apud homines honore, qui quotidie interpellant pro hominum salute. Memor humane fragilitatis, hoc gratie nobis clementia Saluatoris contulit, ut quod peccatores per nostra non possumus merita, per sanctorum impetremus patrocinia. Iam securi de sua solliciti sunt pro nostra salute; et unde nec eorum perficietur gaudium, quandiu nostre peregrinationis cernunt exsilium; nec erit illis perfecta beatitudo, donec totius Ecclesie intrauerit plenitudo. Ad illorum, karissimi,  consortium, quia nos habitare in unum, pulchrum erit atque iucundum , quanto illorum nobis prodesse credimus orationem, tanto deuotius illorum meritis exhibeamus uenerationem. Offeramus illius sacrificium, ut pro nobis fumus incensorum ascendat de oratione sanctorum, qui per manum angeli diuino presentatur conspectui ; uestigia sequamur eorum, quibus ipsi secuti sunt Dominum. Gradiamur per semitam iustitie ut perueniamus ad mansionem celestis patrie. Inspiciamus perfectam eorum uitam, et que minus est composita, emendemus nostram ut nostri sint adiutores in precibus quorum sumus imitatores in actibus. Relinquamus cum apostolis omnia, ut libere sequamur Domini uestigia. Martyribus associemur in passione,  ut eisdem participemur in consolatione. Ne fur domum nostram perfodiat , confessorum uigilias mens nostra custodiat. Ornemus lampades nostras cum uirginibus, ut intremus ad nuptias, quando uenerit sponsus, et ubi nos perterreat illud durissimum: Nescio uos , quod erit impiorum confusio; sed letificet cor nostrum iustorum benedictio, per eum, qui est uita et resurrectio, Deus deorum et Dominus dominorum, per secula seculorum. Amen.





FRAGMENTA uITAE DUPLICIS S. WILLIBRORDI A THIOFRIDO ABBATE EFTERNACENSI SCRIPTAE




I. De primordiis monasterii S. Willibrordi.


Dux excellentissime generositatis Pippinus cum Blitrude, conthorali sua, eque generosis orta natalibus, tertio Idus Maii, anno duodecimo Childeberti gloriosissimi regis, dedit beato Willibrordo Efternacensis fisci medietatem integram, a Theodardo egregii ducis Theotharii filio sibi traditam. Irmina uero, Dagoberti regis  filia, hereditario iure possessam cum omnibus appendiciis et adiacentiis suis cum uilla montis sitam in pago Tulbiacensi  in Kalendis Decembris addidit partem alteram. Idem munificus princeps sub chirographi conscriptione anno Iu regis Dagoberti, uI Nonas Martii, tradidit  illi uillam in pago Mosariorum sitam, et a preterfluentis fluuii nomine Suestram nuncupatam, et egregie Blitrudis sagaci industria ab ingenuis uiris pecunie impendiis comparatam. Et quia utriusque loci situs tam sapienti architecto uisus est amenus, et cenobialis uite studiis apprime aptus et dignus, in utroque iactis fundamentis exedificauit cenobium, et in montibus Isrel, in pascuis uberrimis pascendum aggregauit gregem Dominicum.



II. De translatione S. Willilbbordi, et de Frithelone ex comite monacho.

Anno progeniti uerbi 1031, a transitu eiusdem gloriosi Patris 292, oratorii caduci fabrica instaurata, Himberto abbati totique congregationi sedit  sententia, ut XIu Kalendas Nouembris, inuitato preclaro Poppone sancte Treuerice sedis archipresule, et defensore Henrico glorioso duce Baioarie, inter dedicationis solemnia eius ossa transferrentur in locum ubi hodie cum reuerentia et honore debito recondita uisuntur. Delecti sunt ad tam pretiosum inquirendum et effodiendum thesaurum cenobite celebres et in sancte conuersationis proposito nobiles qui dum obseratis ecclesie ianuis pauimentum conarentur infringere, unus ex eis, Thietmarus nomine, oblitus nocturno se delusum phantasmate, bipennem libraturus, brachia quasi diuinitus colligata sensit. Quare attonitus et anxius animo, ab  Huberto preposito in secretioris loci adytum deductus, monitusque paterne ut pure confessionis se gemitibus expurgaret, si cuius criminis sibi conscius esset. Ille uero hesitans cum nichil ab se noui admissum inuenisset, iussus est ad lauatorium diuertere, et sarabara  sua diligenter inspicere. Quod cum fecisset, et polluta uestimenta deprehendisset, subeunte animum penitentia sacro labori se reddidit. Egesta autem humo et effractis duabus cryptis in tertia sacratissimum repererunt sarcophagum et sericum desuper pallium quod  per tot secula non modo incorruptum, uerum etiam pulchrum et integerrimum usque in id temporis ad basilice Dei suspenditur ornatum, incorrupte uite ac meritorum tanti pontificis euidens testimonium.  Accessit inde Humbertus abbas pro reliquiis distribuendis : et eleuato paulisper operculo uidere meruit dilectissimum dominum suum iacentem illesa cuculla et cilicio, et pene toto corpore integro, tantisque fragrante odoribus, ac si delibutum esset unguentis omnibus, et aromata de carne mortua ebullirent pro uermibus. Idem inseruit manum, nec sine summa formidine unam quoque de costis sancti uiri extraxit. Cumque omni diligentia obserato et eleuato sarcophago sacre celebrarentur excubie, quidam ex cenobitis Frithelo nomine, qui nobili ortus prosapia, deposito cingulo terrene militie, oblatis ante se duobus filiis indolis egregie, suaui se iugo subdidit seruitutis Dominice, superuenit tota debilitatus membrorum compagine, utpote  intestinis eius prolapsis et dependentibus in secessus confinio et margine; intime orationis prostratus obtulit hostiam, et exsurgens nescius impegit in tumbam: et absque ulla mora ex collisione salutifera uisceribus in sedem reuocatis pristinam sanitatem adeptus est.



III. De eodem Frithelone, ex lib. Iu uite metrice S. Willibrordi.


Clarus militia dum militis induit arma
Sed uexilla ferens cum sterneret acrius hostes,
Lapsus equo iacuit, prolapsaque uiscera luxit  .





RHYTHMUS DE S. WILLIBRORDO



 Laudes Christo die nunc isto
Celebrent omnes ubique fideles
Magno tripudio,
Ob uenerationem patris eximii
Sancti Willibrordi.
Hunc celitus delapsa enitens notauit luna,
Que eius matri uisa per celeste oroma.
Hinc ueluti sidus clarissimum
Sui iubaris radium
Per mundi sparserat circulum
Dum tetras peccati tenebras
Cordi hominum insitas
uerbi splendore fugauerat.
Hoc gens Britonum atque Hibernia
Cum omni Fresia,
 Hoc testantur Franci et Germani
Gallorum populi.
Nec inclita ignorauit hunc urbs Romula
Etsi potens mundi domina.
Angelico quando presul doctus oraculo
 Illum subsecrauit Domino.
Dehinc fidei feruore succensus,
Aras demonum fregit prouidus.
Gladii ictus attigit
Ipsius caput, aliquid sed non nocuit.
Nam lympha sue preci tradita
Iam multorum agmina potauit in arida.
Tum uini auxit satis pocula:
Infirmis perplurima contulit subsidia
Hic hodie uerus Isrelita
Aegypti tenebras euasit
uicini auctus spoliis.
Et ueniens cum lucro fideliter,
Audire meruit gratanter,
Euge intra feliciter.
 Eia nunc deuoti quem rogitemus
Cuncti ore, corde psallentes ac dicentes:
Nos tui qui festa colimus
Mente pia, o clemens, clementer
Adiuua semper.




ANNO DOMINI MCuII
PIBO EPISCOPUS TULLENSIS





NOTITIA HISTORICA


 Natione Saxonicus Pibo uel Poppo, parentes genere claros habuit, patrem scilicet Theotmarum et matrem Duguercam al. Udicam. Sub Annone magistro, qui postea Coloniensis factus fuit archiepiscopus, sex integros annos litteris studuit. Primum fuit canonicus in ecclesia Alberstadiensi, tum in Moguntinensi. Dehinc ab imperatore Henrico Iu eleemosynarii et cancellarii munere honestatus, cum eodem principe anno 1070 Tullum accessit, ipso tempore quo de presulis electione agebatur. Pibonis germanus Bernardus comes nichil non mouit apud Cesarem ut ad episcopalem dignitatem frater suus promoueretur. Equidem canonici, principis cognita uoluntate, unanimi uoto Pibonem in episcopum elegerunt. Probauit electionem Treuirensis archiepiscopus, rogatusque ab imperatore Metis electum consecrauit;  assistentibus Metensi et uirdunensi presulibus, qui nouum episcopum usque Tullum comitati, pontificali sedi imposuerunt. Lingue Tullensium inscius Pibo, ualde ingemuit quod populum sibi creditum patria lingua erudire non posset: uerum etsi iam sexagenarius, tantam Francice lingue exhibuit operam, ut uno minus anno plebem suam capax fuerit edocere. Adalberoni abbati S. Benigni Diuionensis factas a decessoribus suis donationes hoc ipso anno 1090 confirmauit. Epistolam circa annum 1072 ab Alexandro II papa accepit, qua pontifex queritur quod ille ecclesiam Sancti Mauricii, sitam in loco qui dicitur uilla, super Blesam, eadem libertate uellet destruere qua domnus Leo papa Deruensibus concesserat, ut inibi habitantes monachi absque ulla emptione altare S. Mauricii perpetuo possiderent,  excepto quod capellanus, cui cura uille contigisset, censum persolueret. Plurimas res eodem anno monasterio sancti Apri Pibo indulsit, uidelicet altare de Bladenaco super Mosellam, et altare de Fanis ultra Mosam iuxta Barrum castrum; confirmauit etiam omnia que eidem loco ab antecessoribus suis aliisue donatoribus tradita fuerant. uetuit insuper in synodo ne ullus toparcha uassallos monasterii ad capienda arma cogeret absque consensu abbatis, quem solum, uel monachum ab eo designatum, penes ius esset illos ad militiam deducendi. Inter Widonem eiusdem cenobii Sancti Apri abbatem et Odelricum militem exortam de portione predii Bainiuille controuersiam compescuit u Id. Octob. 1074. Ad ipsius Widonis abbatis preces anno 1079 et insequenti  res omnes tam a Bruchardo quam a Gauzlino et Brunone Sancto Apro traditas laudauit. Una cum Herimanno episcopo Metensi, cuius inaugurationi adstitit anno 1073, testis et arbiter fuit III Kal. Maii huiusce anni facte compositionis inter Walonem abbatem S. Arnulfi Metensis et Buxeriensem abbatissam, cui licitum fuit construere pontem super fluuium Murth, ea conditione ut annuatim ipsa abbati censum duodecim denariorum persolueret. Dedit quidem Pibo litteras in gratiam ecclesie Sancti Deodati. Designatus est anno 1074 cum Udone Treuirensi archiepiscopo et Hermanno Metensi presule a Gregorio uII pontifice, ut Theodoricum uirdunensem, qui monachos Sancti Michelis  anathemate percusserat, ex eo quod generali adesse detrectassent supplicationi, ad soluendam excommunicationem incitaret. Priuilegium monasterio S. Michelis ad Mosam indulsit an. 1076, quo grauissima ei intenta est actio: clericus enim quidam, Tullensis ecclesie custos, querelam ad papam detulit, quod episcopus non ei tantum ecclesiam ab officio custodis dependentem denegasset, sed et ipsum a functionibus suspendisset. Preter hec aiebat se episcopo respondisse nullam ei deberi obedientiam, ex eo quod Simonie reus esset: illum siquidem custos insimulabat archidiaconatus, ecclesiarum consecrationes, ipsasque ecclesias uendidisse; publice cum concubina, quam laicorum more sibi copulauerat sacramento, et ex qua filium  susceperat, degere; quin et episcopatum pretio comparasse. Ad hec addebat clericus se aliosque canonicos audiuisse Pibonem crimina hec fatentem ac dicentem uelle penitentiam agere. Ira feruidus Pibo, grauiter clerico succensuit et urbe discessit. Quo absente, milites in claustrum intreuntes, minas intendere clerico, qui uite sue et honori ueritus, clam urbe egressus est. Antistes, accepta custodis fuga, omnes eius facultates exhausit ac diripuit, eumque ad extremam adegit egestatem. Huic itaque uisum est summum pontificem appellare, qui ea de re ad Udonem Treuirensem eiusque suffraganeos Theodoricum uirdunensem et Herimannum Metensem duas direxit epistolas episcopum ergo commonendi, ut debitam clerico exhiberet  iustitiam. »Deinde, inquit pontifex, conuocatis Tullensibus clericis per ueram eos obedientiam, imo sub criminatione anathematis constringite, ut quidquid de introitu et uita episcopi sciunt, et uos undique explorata ueritate, quid nobis inde credendum sit, in synodo uel ante synodum, quam in prima hebdomada Quadragesime celebraturi sumus, per litteras uestras notificare nullatenus pretermittite. Quod si episcopus, ut optamus, innocens de tot ac tantis criminibus apparuerit, quod clericus temere peccauit, quoniam ad nostram uenit audientiam, qualiter iuste corrigatur, Deo aspirante procurabimus. Si uero episcopus ea, que sibi intenduntur, ueraciter remouere non poterit, nullo modo ferendum est nobis uel uobis, ut locum pastoris lupus  obtineat.« Interea Pibo schismaticorum partes suscepit, ac paulo post comitiis ab Henrico Iu imperatore uormatie habitis presens, cum multis aliis presulibus sub falsorum criminum specie Hildebrandum summum pontificem non esse iudicare ausus est. Plures ex episcopis qui adfuerunt conuentui, quos inter Udo Treuirensis, Theodoricus uirdunensis et Herimannus Metensis in adeo grauem culpam cecidisse ingemuerunt. Quod ubi Gregorio pape notum fuit, litteris eos admonuit, ut quod schismaticorum peruasione deliquerant, competenti emendatione corrigerent, »ut sicut, inquit pontifex, mater uestra de excessu uestro condoluit, ita de satisfactione letetur.« Dedit et eisdem presulibus mandatum  Pibonem admonendi, ut ea que illi iniuncta sunt, deinceps facere non omittat: »Decuerat enim, addit hic pontifex, ut de obiectis sibi debuisset respondere magis, quam contra actoritatem principis apostolorum ad defensionem iniquitatum suarum arma corripere, atque regem sollicitare, id contra nos presumere, quod nunquam licuit, neque Deo annuente licebit in aliquem clericum fieri. Qui si uerba exhortationis nostre contempserit, auctoritate beati Petri eum a communione corporis et sanguinis Domini nostri Iesu Christi separatum esse sibi notificetis.« Porro schisma eiurauit Pibo circa annum 1078, et in gratiam cum papa rediit. Insequenti astitit cum comprouincialibus episcopis electioni Egilberti Treuirensis, cui haud canonica uia, sed  regia auctoritate electo manus imponere recusauit. Ad id tempus imposita sibi a clerico uirdunensi crimina diluere constituit. Qua de re exstat epistola Gregorii uII ad Herimannum Metensem, in qua ait pontifex quod cum Pibo propter imperii turbas sex episcopos, qui innocentiam eius testificarentur, cogere non potuisset, ei munia episcopalia obire permittat, prius tamen probata coram quatuor episcopis innocentia. Si eum, pergit ille, inculpabilem indubitanter esse cognoueris, fraternam manum auxilii prebere non differas.

uerumtamen, qua nescio inconstantia, ad schismaticorum partes Pibo reuersus, ad coactum imperatoris iussu Ultraiectinum conciliabulum, ubi Gregorium uII statutum fuit anathemate plectere,  accessit anno 1080, et quidem ipse ab imperatore id exsequendi curam accepit. Ille uero timore perterritus, nocte cum Theodorico uirdunensi clam se proripuit, ne tam scelerati facinoris esset particeps. Post hoc conuenticulum, Romam pontificem adiisse dicitur, a quo sibi non absolutionem modo, sed et potestatem schismaticos absoluendi presules, qui ad ecclesie reuerterentur gremium, assecutus est. Imperatoris in offensam prolapsus anno 1084, ex eo quod Moguntiam non conuenisset ad consecrationem Egilberti Treuirensis, ad tempus ire cedendum duxit. Consilium itaque cepit Ierosolymam religionis causa adeundi. Priusquam uero proficisceretur, Sophia comitissa ceptam a Theodorico duce Lotharingie auo suo, et a se absolutam capellam sub  Asmantia consecrari desiderauit. Intercessit Hodierna S. Glodesendis in urbe Metensi abbatissa, hac inducta ratione quod hec capella in territorio Domni Martini de iure capituli sui constructa esset: sed tandem eo pacto assensit, ut certum censum comitissa S. Glodesendi persolueret. Tum capellam hanc, in honorem S. Marie a Pibone dedicatam, Sophia sancto Micheli ad Mosam in manu Sigifridi abbatis tradidit. Libertatem eius capelle concessit Pibo episcopus, qui ait hoc pactum firmatum fuisse illo anno, quo Ierusalem ipse iturus erat, scilicet anno ab Incarnatione Domini 1085, indictione uIII. Peregrinationem Ierosolymitanam aggressus est cum Conrado Luciliburgensi, et in itinere uoto se obligauit, si in  patriam saluus et incolumis rediret, monasticam uitam se professurum. Quod reipsa redux prestitit in Diuionensi Sancti Benigni cenobio, cui primo sui pontificatus anno altaria duo ab Udone concessa litteris suis confirmauerat. Facta uero professione, a diecesanis suis desideratus, iussu pontificis uictoris III Ecclesie sue curam resumere coactus est, cui uere crucis portionem, a Constantinopolitano dono acceptam, auro gemmisque ornatam dedit. Cellulam monachorum apud Barrum a Sophia comitissa conditam et subiectam monasterio S. Michelis diecesis uirdunensis probauit anno 1088. Suum prebuit assensum anno 1091 ut Lutulfus decanus monasterium in honorem S. Leonis edificaret; laudauitque omnes eidem loco factas donationes. Eodem  anno turrim iussit edificari in cathedrali ecclesia, in qua duas suspendit campanas, triaque erexit altaria. Magnam quidem hanc coronam, chorum inter et altare suspensam, in cuius circuitu accenduntur cerei, ecclesie sue dono dedit. Ad hec adde quadraginta modios uini nec non ecclesiam quamdam, que largitus est ea lege, ut quotannis fieret eius anniuersarium. Ecclesiam S. Chlodulfi apud Laium dedicauit anno 1092, ac paulo post Beatricem, quondam uxorem Bertholdi ducis, defunctam uII Kal. Nouembris huius anni, in urbe Tullensi sepeliuit. Egilberto metropolitano schismate inquinato ille,  eiusque comprouinciales episcopi, significarunt anno 1093 se amplius ei non obtemperaturos. Ad eam etatem referendum uidetur responsum Urbani II pape ad plurimas a Pibone propositas questiones. Dedit litteras anno 1094 de fundatione prioratus S. Theobaldi de Amereuilla. Richerum uirdunensem nuper ab Hugone Lugdunensi ordinatum in episcopalem ciuitatem redeuntem honorifice accepit anno 1095. Claromontano concilio, in quo Saracenis ad terre sancte recuperationem indictum est bellum, interfuit hoc ipso anno; quin et ipse crucem sumpsisset, nisi etate infirmitatibusque fuisset prepeditus. Quamplurimarum ecclesiarum in diecesi sua fecit consecrationes, pluriumque abbatiarum et prioratuum fundationes probauit. Largitus est an.  1096 altare situm in Commarceio beate Marie Molismensi cum conditione sex denarios census soluendi. Ursus quidam ortu Beneuentanus, post uarias pereginationes in Lotharingiam accessu, substititque prope Nouum Castum in monte Sionna, ubi oratorium construxit in honorem sancti Iacobi apostoli, cuius reliquias, quas secum attulerat, ibidem reposuit. Id oratorium a Pibone consecratum fuit; dein cella oratorio adiuncta est, quam Pibo ad Ursi preces S. Mansueti monasterio contulit, ut in ea collocarentur monachi, quibus altare S. Germani de Sionna concessit, litterisque datis 1097, Iu Kal. Martii statuit ut omnes montem illum inhabitaturi, ad cellam illam conuenirent pro baptismo et sepultura, ceterisque anime et corporis subsidiis.  Consecrauit anno 1101 u Id. Octob. ecclesiam de Portu. Rogante Theomaro abbate S. Mansueti, ratum habuit donum Drogonis dapiferi et Eue uxoris eius, in ecclesia Sancti Mansueti sepultorum, anno 1102, indict. X. Ad eiusdem abbatis preces firmauit omnes S. Mansueti possessiones an. 1103, indict, XI. Subscripsit anno 1105 litteris de fundatione celle apud castrum uallis-coloris, in fundo a Iosfrido nobilissimo principe Molismensi cenobio attributo. Richardum Albanensem episcopum et apostolice sedis legatum honorifice accepit anno 1107, ipsumque precatus est ut consecraret recens instauratam Sancti Mansueti ecclesiam, itemque absolutam a Sehero abbate Calmosiacensem, cuius in gratiam  quam plurima iam ab ipso acta fuisse testatur Calmosiacense chronicon. Eodem anno decessit mense Nouembri ex necrologio Sancti Mansueti XI Kalendas Decembris, ex necrologio S. uitoni et S. Benigni Diuionensis IX Kalendas, et ex necrologio cathedralis uIII Kalendas, cum Tullensi ecclesie prefuisset annis 38. Sepultus in ecclesia Tullensi, in sacello S. Marie Magdalene: unde pluribus post annis eruta eius ossa, cum ossibus Reginaldi de Syluanecto episcopi humata sunt prope minorem portam, qua ex cathedrali in claustrum descenditur.





DIPLOMATA PIBONIS.



I. Priuilegium pro monasterio S. Apri. 
[Dom CALMET, Hist. de Lorraine, t. Iu, Preuues, p. 472.]


In nomine sancte et indiuidue Trinitatis, omnium que subsistunt eternaliter creatricis atque moderatricis, PIBO sancte Tullensis Ecclesie humilis presul diuine dispositionis gratia.

Agitur quotiescunque animus uniuscuiusque, ad bonum uelle inspiratur, maxime ille qui plus ceteris in hoc mundo aliquid habere cernitur, cum inuigilat ut ex rebus terrene dominationis Dei clementia sibi propitietur. Nobis tamen pastoribus Ecclesie pia sollicitudo indicitur, ut grex Dominicus in ea  constitutus, nostra prouidentia pascatur, et gemina uite substantia sub temporali administratione fulciatur. Idcirco uniuersis Ecclesie nostre, cui Deo auctore presidemus, tam presentibus fidelibus quam etiam post longe sequentibus, certa ratione manifestum esse uolumus quod, ad locum Sancti Apri deuenientes et uictualem monachorum administrationem pie considerantes, nobis in futuri districtione iudicii non modice profuturum esse credimus, si ea que ad alimenta fratrum illic Deo seruientium pertinent, augeremus, ut per hoc et memoriale nostrum in eo loco certius consisteret, et seruorum Dei pro adeptione salutis nostre perpetualiter oratio non cessaret.

Huius itaque rei gratia ducti nostrorumque predecessorum  prouocati exemplo, qui de rebus ad se pertinentibus quedam eidem loco pro suarum remedio animarum contulerunt, consilio nostrorum fidelium, eis donatione firma concessimus duo altaria pro nostre remedio anime, nostrorumque antecessorum et successorum huius sedis pontificum, scilicet altare de Bladenaco super Mosellam ex integro, cuius medietatem hactenus ab antiquo retinebant, sicut etiam adhuc medietatem retinent ecclesie eiusdem uille, et altare ecclesie de Fain ultra Mosellam iuxta Barum castrum, ea uidelicet lege qua cetera altaria totius abbatie antiquitus tenuerant, id est ut decedentibus uicariis quibus tantummodo curam animarum per eorum electionem committimus, ipsi eadem altaria redimere nequaquam compellantur, sed solummodo, ut dictum est, succiduos uicarios exhibeant,  qui de manu nostra curam animarum suscipiant. Nostro etiam pontificali dono tradimus loco et fratribus Sancti Apri, cum laude nostrorum fidelium, quamdam mulierem, nomine Peilam, cum duobus filiis ad nostram potestatem dudum pertinentem Gaualonem, ac de nostro iure ad eorum ius perpetualiter retinendas transfundimus, ut pro nostre  remedio anime, nostrorumque antecessorum atque successorum, omnis eorum posteritas in fratrum predicti loci seruitio permaneat.

Confirmamus quoque eidem loco cuncta que in priuilegiis nostrorum antecessorum, uidelicet Gauzlini, Gerardi ac beate memorie Brunonis in eiusdem loci armario continentur, et que adhuc Dei gratia solide retinere uidentur, nec non etiam confirmamus ea que temporibus predicti uenerabilis Brunonis idem cenobium acquisiuit, id est cellam de Danguiliaco, cum omnibus suis appenditiis, sicut in chirographo felicis memorie Walteri comitis, qui eiusdem celle domum Sancto Apro ob sue remedium anime contulit.

Quin etiam confirmamus ea que temporibus  nostri antecessoris Udonis apud Baini-uillam ab Holdierde et filio eius Odelrico, sicut in eorum chirographo continetur, predictum cenobium acquisiuit.

Hec ergo omnia presenti cartha nostra pontificali auctoritate prelibato monasterio perpetualiter possidenda corroboramus, quatenus ex hac pietate fratres presentialiter in memoriam reducant quantum pro bona uoluntate omnipotenti Deo pro nobis instanter supplicare debeant.

Petimus denique et obsecrantes deprecamur successorum nostrorum paternam beneuolentiam, ut hec nostre largitatis oblatio firma habeat et rata, sicuti et ipsi quoque sua decreta constituturi sunt,  seruari perenniter illibata; scientes proculdubio se ita pro bona uoluntate remunerandos, sicut pro temeritate ea que pro animarum remedio instituta sunt, ab auctore mundi grauius puniendos. Ut autem hec nostre traditionis concessio in futuris temporibus firmior habeatur, et perpetualiter illesa conseruetur, manu omnium fidelium nostrorum ea corroborari fecimus, et auctoritatis nostre gratia durare per succedentia tempora decreuimus.

    Ego Pibo gratia Dei Leucorum episcopus signaui.
    Sign. Hugonis primicerii.
    Sign. Milonis uirdunensis primicerii, et huius sedis archid.
    Sign. Lamberti maioris archid.
    Sign. Rudolphi archid.
    Sign. Hugonis maioris archid.
     Sign. Lamberti iunioris archid.
    Sign. Albrici archid.
    Sign. Luitulfi archid.
    Sign. Hugonis iunioris archid.
    Sign. Theodorici archid.
    Sign. Friderici huius urbis comitis.
    Sign. Haimonis comitis, et filii eius Odelrici.
     Sign. Euerardi comitis, et filiorum eius Gilberti et Henrici.
    Sign. Milonis et fratris eius Walteri.
    Sign. Hugonis et fratris eius Warneri.
    Sign. Henrici aduocati.
    Sign. Domini Widonis abbatis cenobii S. Apri.
    Sign. Domini uinbaldi abbatis cenobii S. Mansueti.


Data Iu Idus Octobris in plenaria synodo, anno ab Incarnatione Domini 1072, indictione decima, regnante Henrico Iu Romanorum rege, anno regni eiusdem XuII, duce Theodorico.

Ego Walterus cancellarius decanus, et archid. recognoui et subscripsi, atque signaui.



II. Controuersiam ualonem inter abbatem S. Arnulfi et abbatissam Buxeriensem de ponte quodam exortam compescit. 
[D. CALMET, ibid. p. 474, ex authentico Buxeriensi.]


In nomine sancte et indiuidue Trinitatis, Patris, et Filii, et Spiritus sancti, PIBO gratia Dei Leucorum presul.

Quoniam diuina gratia dignata est nos, non nostris meritis, ad pastorale officium promouere, oportet ut res nostre ecclesie solerter studeamus tam in minimis quam etiam in maximis prouidere. Quapropter nouerit omnium posteritas, tam presentium quam futurorum, quod fuerit exorta contentio inter duas abbatias, scilicet Buxeriensem nostre ecclesie,  et Sancti Arnulphi Metensis ecclesie, de quodam ponte quem nouiter construxerat abbatissa Buxeriensis super suum proprium fundum, sed tamen in banno et cursu aque, nomine Murth, pertinente ad abbatiam Sancti Arnulfi; pro qua contentione amicabiliter diffinienda conuenimus ego et confrater noster Metensis Ecclesie uenerabilis presul Herimannus, cum duce Theodorico, atque uenerando abbate Walone cenobii Sancti Arnulfi, ubi disposuimus, fraterna caritate mediante, quatenus predictus abbas concederet ibi fieri pontem, eo tenore ut annuatim sibi persolueretur census XII denariorum publice, festo sancti Remigii, et ad hunc censum recipiendum esset presens eo die supra  pontem legatus abbatis Sancti Arnulfi, ab hora prima, usque ad sextam; qua transacta legatus recederet.

Si uero usque ad uesperam legatus abbatisse Buxeriensis persolueret predictum censum apud cellam Laium, susciperetur sine iustitia. Si autem ultra noctem negligeret persoluere, in crastino redderet cum iustitia. Quod si pons per incuriam, aut imminente impetu aque, fuerit destructus, et noluerint restituere, abbas Sancti Arnulfi redeat ad pristinam banni sui consuetudinem, et abbatissa ad suarum nauium transmeantium antiquitatem; et eradicet statuas ipsius pontis, ne sint impedimento piscature, uel nauibus abbatis Sancti Arnulfi. Ut uero hec nostra communis diffinitio rata et stabibilis  perpetualiter maneat, statuimus hoc chirographum conscribi, quatenus utraque abbatia istius chirographi partem habeat, ad confirmandum huius nostre diffinitionis perpetuale testimonium.

    Ego PIBO, Tullensis Ecclesie presul, signaui.
    Sign. primicerii Hugonis.
    Sign. Lamberti archidiaconi.
    Sign. Hugonis archid.
    Sign. Odelrici archid.
    Item sign. Odelrici archid
    Sign. Friderici comitis.
    Sign. Odelrici aduocati de Nanceio.
    Sign. Alberti.
    Sign. Henrici aduocati.
     Sign. Hugonis uillici.
    Sign. Berengeri aduocati.
    Ego gratia Dei Herimannus Metensis Ecclesie. episcopus, consilio nostrorum fidelium laudaui.
    Sign. Alberonis primicer.
    Sign. Richeri decani et archidiaconi.
    Sign. Walonis abbatis Sancti Arnulfi.
    Sign. Gerualdi archidiaconi.
    Sign. Iohannis erarii.
    Sign. Folmari comitis.
    Sign. Menzonis aduocati.
    Sign. Chunonis de Tincherei.
    Sign. Haimonis.
    Sign. Euerardi de Asmantia.
    Sign. Alberici.
     Sign. Ottonis.
    Sign. Lamberti.
    Sign. Dodonis.
    Sign. Gerardi.


Actum Tulli publice anno Dominice Incarnationis 1073, indictione XI, III Kalend. Maii, regnante Henrico iuuene Romanorum rege, ducamen regni Theoderico duce regente.

Data per manus cancellarii et archidiaconi Walteri, astipulantibus idoneis suprascriptis testibus.



III. Confirmatio priuilegiorum prioratus de Asmantia. 
[Dom CALMET, ibid.]

 In nomine Patris, et Filii, et Spiritus sancti. Utile summopere et necessarium est rectoribus ecclesiarum gestarum rerum dispositiones ad notitiam posterorum litterarum memorie firmissime commendare. Innotescat igitur uniuersis sancte matris Ecclesie filiis et fratribus quoniam ego Pibo gratia Dei Tullensis episcopus, precibus et gratia comitisse Sophie dilecte filie nostre, quamdam ecclesiam in honore beate Marie, quam ipsa a fundamento construxerat, consecraui. Sed quia parochiani Asmantie priscis temporibus subiecti ad Domnum-Martinum fuerant, sicut et aliarum circumiacentium uillarum, scilicet de Layo, de Oemunt [alias, de Eumont], de Blanzeyo, et de Sechamp, et nunc et illi de Asmentia et de predictis uillis omnes  certis ex causis a tali subiectione remoti erant, consilio nobilium suorum rogauit nos predicta comitissa Sophia ut quid iuris, qui ecclesie Beate Marie deseruirent, habuissent, uel habituri essent, uel quibus ex causis parochiani de Asmantia a subiectione Domni Martini remoti essent, ne aliqua contentio uel controuersia in posterum oriretur, scripto mandaremus.

Nouerit igitur omnis ecclesiam beate Marie cum sua capella de castro ita liberam a dominis et principibus castri taliter constitutam fuisse, quod nec censum, nec respectum aliquem Ecclesie Tullensi debeat. Ita ut tamen quod clericus a comitissa uel successoribus eius de prebenda beate Marie inuestitus Tullum ueniet, et a sede nostra curam animarum  suscipiet, et pro Christianitate conseruanda fidelitatem faciet. Quibus enim ex causis parochiani de Asmantia a subiectione Domni-Martini remoti sint, sicut ab ipsa comitissa uel fidelibus eius didicimus, fideliter scribimus. Theodericus dux, comitisse auus, qui iure hereditario comiti Folmaro in Asmantia successit, mediam partem decimarum ecclesie Domni-Martini hoc pacto dedit et concessit, ut presbyter de Domno-Martino in Sabbato sancte Pasche oleum et chrisma capellano Beate Marie daret, et in omnibus synodis et conciliis per omnia et pro ipsa decima ipsum capellanum excusatum haberet. Predecessor etenim meus bone memorie Bertholdus episcopus, ad memoriam pristine subiectionis duas oblationes ad Domnum-Martiuum  quoquo anno ferendas instituit, et quia illi de Asmantia duri et feroces semper exstiterant, ita ut archidiaconus uel decanus aliquis oppidum eorum tam causa minime auderet intrare, hoc similiter idem episcopus constituit, ut ad Domnum-Martinum ad synodum uocarentur et irent. Preterea muneribus et precibus ipsius Theoderici ducis interpellatus, laude et assensu Berengarii illius castri archidiaconi, et concessione sui capituli, in plena synodo constituit, et in posterum tenendum censuit ut nullam subiectionem, uel redibitionem, uel exactionem aliquam ecclesia Domini-Martini ab ecclesia Beate Marie, uel a parochianis eius exquireret uel haberet amplius. Igitur comitissa Sophia ecclesiam Beate Marie, a nobis, ut prediximus,  dedicatam, quam ipsa nouam de ueteri reddiderat, satis plenarie diligens, duos mansos inibi a prisco tempore datos pro eleemosyna ut ecclesia possideret, libenter concessit, et in augmento eleemosyne item alios duos mansos, cum duabus ancillis, et uno seruo, eo tenore quo ipsa tenebat laude filii sui comitis Theoderici, dedit ad altare Beate Marie; dedit et omnes decimas grossas et minutas de castro et oppido, scilicet de omnibus dominicaturis, de censalibus, de arigalibus, de styrpalibus. Nos itaque pro honore Dei Genitricis Marie tale donum laudamus et confirmamus, libertatem et ecclesie in presentia nostra testimonio multorum nobilium et ignobilium recognitam et laudatam recognoscimus  et laudamus, et impressione sigilli nostri in perpetuum conseruandam anathemate confirmamus.

    Signum Pibonis episcopi.
    Sign. Alberici abb. Sancti Mansueti.
    Sign. Richardi abb. Sancti Apri.
    Sign. Hugonis primicerii.
    Sign. Riquini archidiaconi.
    Sign. Stephani archidiaconi.
    Sign. Dodonis decani.
    Sign. Theoderici archidiaconi et cancellarii.
    Sign. Ibini scabinii.
    Sign. Theoderici comitis.
    Sign. Rainardi comitis.
    Sign. Wirici de Belrain.
     Sign. Wirici de Danubre.
    Sign. Walterii et Arnulfi fratrum.


Acta sunt hec Tulli in maiori ecclesia, anno ab Incarnatione 1076 indic. XIu, ordinationis uero nostre X, imperante Henrico III, regnante per secula Domino Iesu Christo feliciter. Amen.



Iu. Charta pro ecclesia Sancti Deodati 
[Gall. Christ. XIII, Pr. 472.]

In nomine sancte et indiuidue Trinitatis, Patris, et Filii, et Spiritus sancti, PIBO, Dei gratia, sancte Tullensis ecclesie episcopus, uniuersis in Christo renatis Christi pacem et regnum.

Amor future patrie, qui in filiorum Dei cordibus  plurimum exestuat de presentis Ecclesie cura et administratione uigilanter deliberat, tantoque potentius eam fouet et amplectitur, quo agnoscit quia eo quod suspirat, non alio modo felicius peruenitur: et nos ergo pro ratione nostri officii in iis que ad nos pertinent satagentes, ecclesie quoque Sancti Deodati, que in tuitione nostra similem curam impendimus, ecclesiamque de S. Remigii monte, quam dux Theodoricus diu per inuasiones obtinuerat, tempore Reimbaldi prefate ecclesie prepositi, synodali iudicio et canonicali auctoritate, ipsius quoque prepositi legali comprobatione recuperatam prebende fratrum in perpetuum concessimus: quia uero eiusdem ecclesie frater episcopus sui altare acquisite ecclesie in memoriam mei obitus per singulos annos  eodem iure, eademque integritate qua tenuimus fratribus ibi seruientibus perpetuo tenendum tradimus: uerum quia caritati inuident caritatis inimici, bonisque institutis pars aduersa reluctatur, decernimus, ut quisquis hoc decretum turbauerit, nostro anathemate percussus, iram iusti iudicii sentiat. Presentem itaque descriptionem nostra auctoritate confirmamus, testimonio etiam fidelium nostrorum roborari censuimus. Signum Pibonis episcopi, S. Ricuini primicerii, S. Reimbaldi archidiaconi, et S. Deodati prepositi, S. Stephani archidiaconi, S. Hugonis archidiaconi, S. Gotberti cantoris, S. Alberonis cantoris, S. Thromari abbatis, S. Mansueti, S. Widrici abbatis, S. Apri, S. Bertrici  abbatis Mediani monasterii, S. Rainaldi comitis, S. uarini aduocati, S. Letfridi, S. Henrici de S. uedusto, S. Gilberti uillici.



u. Littere de ecclesia de Munz. 
[BALUZ. Capitul., t. II, p. 1555, ex archiuo S. Mansueti Tullensis.]

In nomine sancte et indiuidue Trinitatis Patris et Filii et Spiritus Sancti. PIBO, Dei gratia, Leuchorum episcopus, omnibus sancte Ecclesie filiis, salutem in perpetuum.

Quoniam tempora, que semper defluunt et nunquam in eodem statu permanent, ex longitudine dierum obliuionem pariunt, et per obliuionem contentiones  sepe oriuntur, eapropter ad cautelam actiones temporum scripture commendantur, et per scripturam posteris mandantur. Facile enim retinetur quod scripture commendatur. Notum sit igitur presentibus et futuri temporis hominibus ecclesiam de Munz antiquitus capellam de Blano exstitisse, hominesque apud eamdem uillam de Munz commorantes ter in anno, uidelicet in Pascha, Pentecosten, et Natale Domini, ex consuetudine apud matrem suam ecclesiam de Blano conuenire et debitas oblationes presbytero de Blano ibidem persoluere. uerum quoniam huic antique consuetudini homines eiusdem uille de Munz tempore nostro obuiare conati sunt, per duos annos nostra pastorali iustitia et iudicio sancte Tullensis Ecclesie predictis  hominibus diuina sunt interdicta, donec presumptionem suam condigna satisfactione emendarent. Hac necessitate homines de Munz compulsi, dominum suum ducem Theodericum, in cuius manu predicta uilla tunc erat, conuenerunt, obnixe precantes ut per eum ab huiusmodi sententia absoluerentur. Mediante igitur domino duce Theoderico, predictis hominibus de Munz ibidem baptisterium et liberam sepulturam concessimus, et ut deinceps in tribus iam dictis solemnitatibus ad Blano ire non cogerentur statuimus. Cuius rei compositio cum ad aures domni Theomari, qui tunc temporis preerat Ecclesie beatissimi Mansueti, peruenisset, consilio sapientum, quos consiliis suis asciuerat, huic facto  rationabilibus modis contradixit pro eo ne si forte prefata capella licentia diaconi et archidiaconi mater Ecclesia fieret, baptisterium et liberam sepulturam haberet, homines de parochia successores ipsius aliquando ac tectum ecclesie cooperiendum prouocarent et inquietarent. Eapropter dominus dux, preuiso in posterum damno Ecclesie Sancti Mansueti, et prenotata rusticorum que fieri poterat inquietatione, communi assensu et rogatu Albrici uillici et aliorum hominum de Munz, presente uenerabili abbate Theomaro et laudante, statuit ut homines de Munz tectum prefate ecclesie, si quando destrueretur, cum ceteris utensilibus interioribus, uidelicet indumentis, calice, missali, scarsali repararent. Sic igitur memoratus abbas Theomarus,  rogante et instante supradicto duce ceterisque qui multi ad eum rogandum super hoc conuenerant, eorum petitioni assensum prebuit, et que sui iuris erant in oblationibus trium festiuitatum ad cooperiendum ecclesie tectum in auxilium concessit, exceptis panibus oblationum earumdem festiuitatum. Et ne tam nostra quam predicti abbatis institutio aliqua posterorum calumnia uel oblatrantium improbitate ualeat quandoque ullo modo transmutari, hanc chartam conscribi iussimus in signum monimenti, quam etiam sub interminatione anathematis impressione proprie imaginis, signis quoque et testimoniis nostrorum censuimus fidelium roborari.

    S. Pibonis episcopi.
     S. Theomari abbatis.
    S. Theodorici ducis.
    S. Widrici abbatis.
    S. Apri.
    S. Riguini primicerii.
    S. Brunonis archidiaconi et prepositi.
    S. Gengulfi.
    S. Alberonis cancellarii.
    S. Ogeri sacerdotis eiusdem capelle de Munz.
    S. Albrici uillici eiusdem uille.
    S. Bencelini militis subaduocati de castro Castanaii.
    S. Humberti militis eiusdem castri.
    S. Milonis de Gundricort.


Acta sunt hec anno ab Incarnatione Domni 1079,  anno ordinationis nostre XI, imperante Henrico III, duce Lotharingorum Theoderico, comite Tullensi Raynardo, regnante per secula Domino Iesu Christo feliciter. Amen.



uI. Littere de cella Asmantie. 
[BALUZ., Miscell. III, 58, edit. Mansi.]

Quoniam de incertis certa requirenda sunt, utile et necessarium est posteris ea litteris commendare. Ego igitur Pibo Tullensis episcopus notum facio meis successoribus quoniam inter Sophiam comitissam et Hodiernam Sancte Clodesindis abbatissam controuersia diu fuerat ne capella sub Asmantia  sacraretur, ideo quod in territorio Domni-Martini constructa erat. Sophia autem multoties nos adiit, ut consilium nostrum in hoc poneremus. Denique conuocato Hermanno Metensi episcopo, consilio et auxilio eius apud abbatissam obtinuimus ut si censuales redditus quos habebat comitissa Sophia apud Layez ei tribueret, et Aremfridum, Badinum, et Lampizonem cum quartariis et foresta de Eingiuiler et benigne concederet laude sua et capituli Sancte Glodesindis capella sacraretur. Huic consilio interfuit abbas Sancti Mansueti Albricus, Eurardus Sancti Apri, Hugo noster primicerius. Post hec, presente Hermanno Metensi episcopo et abbatissa Hodierna donum celle, donum capelle castri in manu abbatis Sancti Michelis, Sophia comitissa posuit  cum decimis arengalium et stirpalium et indominicatuum et decimas omnium decimas que acquirere posset ex proprio ere. Chartam itaque fieri sibi expetiit de libertate celle, quam liberam feceram laude capituli nostri ab omni exactione, uicarium liberum qui utrique deseruiret et celle et capelle castri, qui etiam uicarius fidelitatem faceret abbati Sancti Michelis de his que essent sui iuris, fidelitatem etiam abbatisse de his que ad eam pertinerent, conductum uicarii abbati Sancti Michelis benigne annuens, et in perpetuum scripto astipulans. Cuius petitioni libenter annuimus, imposito sigillo nostro et banno. Ut autem certius teneatur et sciatur, presens chirographum conscribi rogauimus cum signis illorum qui interfuerunt. Hocque pactum firmatum  est illo anno quo Ierosolymam iturus eram, anno ab Incarnatione Domini 1805, indictione uIII, epacta XXII, concurrente II, papante Gregorio uII, regnante Henrico III.

    Signum Pibonis Tullensis episcopi.
    S. Hermanni Metensis episcopi.
    S. Albrici abbatis S. Mansueti.
    S. Eurardi abbatis S. Apri.
    S. Hugonis primicerii.


Hi autem sunt testes de familia, Maimboldus; Bouonius, Emyco, Enzelinus, per quorum manus XXX libre Metensis monete Hodierne abbatisse tradite sunt.

Preterea antecessores predicte comitisse Sophie mansum infra suburbium ciuitatis iuxta portam  que dicitur Eckeardi Sancto Stephano protomartyri dederant in Raimbaldi angulo, sed per longa tempora obliuioni traditum fuerat. Renouatum est ergo donum per manum nostram, et presenti scripto confirmatum, ut memoria antecessorum eius in nostra charta firmius habeatur, maxime pro libertate celle Asmantie, quam liberam feceram ab omni exactione.



uII. Fundatio monasterii S. Leonis Tullensis. 
[Dom CALMET, Histoire de Lorraine, Iu, Pr. 489.]

In nomine sancte et indiuidue Trinitatis. De Scripturis euangelicis et apostolicis premoniti, pii reges, religiosi pontifices, ceterique Christiani principes, quorum cor dilatatum est in caritatis latitudine,  et rerum suarum multimoda possessione, ipsi quidem solent ecclesias edificare, congregationes Sanctorum adunare, stipendia necessaria suppeditare omnique sufficientia locupletare.

Ego autem Luctulfus humilis clericus, Tullensis ecclesie claustri decanus, quamuis nulla rerum possessione subnixus, animatus sum tamen emulari tam grande propositum, quadam magnanimitate bone spei quotidie interpellante aduersus pusillanimitatem meam, et incessanter sugillante timidum animum meum. Qua in re prudens huius mundi taxans sumptus operis et rationis, nequaquam commiretur uel contemnat pusillanimitatem meam, quia Dei munificentia semper fidus comes bone uoluntatis, in quo  omnia possibilia credenti, inceptum meum conducit et perducit ad bonam efficientiam. Si quidem ego positus inter spem et curas, Hugoni comiti filio comitis Henrici, sicut eram ei notissimus, hanc uoluntatem meam et sollicitudinem exposui. uir autem Domini fidelis, Spiritu Dei intrinsecus corde tactus, in hec mihi uerba respondit, sese curarum mearum futurum socium, et suscepti laboris indefessum cooperatorem, imo principem, si in honorem beati Leonis pape, Tullensis episcopi, inibi cenobium dedicarem, et circa illud xenodochia pauperum edificarem, ut, quoad uiuerent ipse et uxor sua, pro incolumitate et prosperitate eorum fieret ibi quotidiana oratio; cum appositi essent ad patres suos, tunc quoque impensius deberetur animabus suis et  patrum suorum ecclesiastica memoria, et prodesset pauperum benigne subministrata refectio. Quod quidem ego Luctulfus gratanter assensi.

Igitur ipse comes et sua comitissa, et ego communicato consilio adiuimus episcopum Tullensem, uirum pie memorie uenerabilem Pibonem, ecclesiarum Dei amatorem, omni bono incepto congratulantem et cooperantem. Sanctus itaque sacerdos, audito consilio pie admiratus secularis uiri deuotionem, sacerdotali admonitione excitat, et confirmat bene compunctam mentem, et ipse eidem operi multum se promisit auxiliaturum, quamuis tunc temporis sibi esset in manibus opus grande, quia edificabat turrim ante Protomartyris principem oratorium. Habebat autem idem piissimus comes Hugo  magnum et antiquum beneficium de eodem uenerabili episcopo; ex hoc beneficio quamdam uillam, quam dicunt Martini-montem auulsam, uterque comes et comitissa de manu sua emisit, et exclusa hereditaria postulatione omnium successorum, in manum dominicam episcopi reposuit. Item Gerardus de Brescio filius Walfridi, capita hominum utriusque sexus, quotquot in eadem uilla habuit commanentes, quos de episcopo in beneficio tenebat, in dominicam manum episcopi reposuit. Ipse similiter egregius pontifex quos homines in eadem uilla commanentes ad mensam suam pertinentes habebat, ad integritatem doni de uictu suo emisit. Que uilla cum redintegrata membris suis et indominica fuisset, uenerabilis episcopus Pibo, consilio et assensu  eorumdem comitum, super altare sancti Stephani quieta et solida traditione eam imposuit, diuinum et humanum contestatus auxilium, ut eadem uilla, id est Martini-mons, cum ecclesia et suis appenditiis, altari sancti Stephani appenderet, et cum edificatum esset cenobium, et aliquot cenobite adunati, usibus eorum deseruiret.

Addidit etiam mansos in ciuitate, qui appendebant ad beneficium eiusdem uille, censos duobus solidis. Acquisiui preterea ego Luctulfus ecclesiam de Wandelini-uilla, cum omni integritate dotis eiusdem ecclesie, de comitissa Recheza, que etiam dedit unum hominem, cum duabus quartis unius mansi, eo pacto ut censum sue terre quem debebat  ad bannum, solueret ad altare nostri cenobii, et sic maneret quiete in banno uille.

His itaque dispositis, deerat adhuc mansus in quo ecclesia et xenodochia, et illis appenditia receptacula possent construi, quem piissimus antistes ipse, sua caritate admonitus, statim contulit, quod longum et latum non solum ad edificia, sed etiam ad altera largissime suppeditanda sufficit. Ecclesia igitur edificata congruisque receptaculis, ego Luctulfus uisitationem Dei et auxilium eius eidem loco presidere indubitanter percepi, ideoque fiducialiter presumens de beneuolentia Omnipotentis, quosdam sanctos qui uenditis patrimoniis, et in pauperes erogatis, in monte Rumberch religiose degebant; multis precibus ambitos sollicitaui, et episcopali auctoritate  inuitatos demum ad me traxi, ut apostolicam uitam, scilicet primitias Christiane religionis, sicut prius in monte, ita quoque in nostro cenobio ducerent, sub regula et conscriptione sancti Augustini; salutare namque et congruum symbolum uidebatur, ut una ciuitas tria perfectiora membra Christiane religionis contineret, uidelicet canonicos suas proprias possessiones obtinentes, et monachos sub regula sancti Benedicti cuneis nigrantes, et candidos Nazareos apostolicam uitam ducentes, ut quisquis conuerti uellet ad Dominum, in hac una ciuitate appositum haberet quidquid arctioris religionis eum delectaret. Igitur hi sancti uiri perfecte uiuentes in tranquilla sinceritate sui propositi, delectabili odore sancte conuersationis sue multos  secularium utriusque sexus conuerti ad sequendum pauperem Christum allexerunt, et illectos quosdam ad contubernium suum attraxerunt.

De quibus Petrus filius Dodoni seipsum et uineam suam contulit, item Walterus filius Bereri iuuenis clericus, sicut et Petrus seipsum cum uineis et manso uno contulit. Item uarnuldis uirgo Christi seipsam eorum prebende et discipline contradidit, et aliquot iugera arui et uineam apud Scrupulas contulit, quam ego uel emendo uel cum fratre suo commutando postea augmentaui; item uineam in Barromonte de clerico Trelino emi; item allodium apud Focaucart a quadam matrona, nomine Aia, sicut habebat hereditario iure ab antecessoribus suis per  integritatem, mea pecunia comparaui. Officia puella, soror Hugonis, uineas et duo iugera terre contulit; quidam etiam timentes Dominum, gratuita beneuolentia aliquanta iugera passim contulerunt, que per singulos donatores, et per singula loca enumerare, ne fatigarem synodales aures, odiosum putaui.

Post hec ego Luctulfus uidens multiplicata et multiplicanda bona sanctorum, et reputans quoniam apud improbos mores non est satis tuta per se propter innocentiam suam probitas iustorum sine patrocinio magnorum, boni consului donata superius conscripta, et in posterum donanda, ne quis temerator audeat aliquid eorum auellere, synodali auctoritate sub anathemate confirmare, et immunitatem  in qua uiuat nostra congregatio secundum regulam sancti Augustini, breuiter describere, uidelicet ut nostri canonici sicut sunt sue et ab aliis dissimilis regule, ita liceat illis absque censura aliorum, uel canonicorum uel monachorum, sub episcopali obedientia suo priuato iure uiuere. Priorem suum ipsi sibi eligant, ipsi sibi preficiant; curam animarum ab episcopo suo priori expostulent et accipiant, delicta illorum, que diuina uirtus prohibeat, nullus primicerius, nullus decanus, nullus abbas iudicare presumat, nisi prior ipsorum uel episcopus, seu inobedientia uel necessitas illum inuitat. In festiuitatibus maioris ecclesie, siue aliarum ecclesiarum, ad stationes uel ad sepulturas magnorum extra atrium suum nullus eos appellet uel cogat,  sed uita eorum, sicut est singularis, secreta tranquillitate se contineat.

Ego Pibo Tullensis Ecclesie antistes, in plena synodo residens, quesiui in synodali corona si immunitatem canonicorum sancti Augustini, que superius descripta est, qui canonici degunt in cenobio quod edificauit frater Luctulfus extra muros ciuitatis, si illam laudaret et firmari postularet, aut si aliquid donorum quispiam infringeret, proclamaret. Que superius promulgata, cum omnes fauorabiliter excepissent et firmari postularent, ego quoque spontanea commonitus uoluntate, addidi ex meo dono perpetualiter illos habere hoc iuris, quod habet episcopus super altare de Wandelini-uilla, et super altare de Martini-monte, excepto quod censum debeant  persoluere. Item donaui eis licentiam et auctoritatem, ut in suo atrio possent sepulturam constituere, in qua siue plebeios siue nobiles, quicunque postulabunt, sepeliri ab eis concessionem meam habeant eos suscipere, et in suscipiendis nullus abbas, nullus presbyter pro conterminio suo audeat eos conturbare uel contristare. Hec omnia superius descripta et donata et fidelium deuotione in posterum donanda, ego Pibo Tullensis episcopus et uolo, et iubeo manere rata, et inconuulsa, et episcopali auctoritate sub anathemate synodali iudicio confirmo obseruanda. Hec faciat Dominus et hec addat , respondit uniuersa corona.

    Signum Pibonis episcopi.
     Sign. Hugonis primicerii.
    Sign. Requini archidiaconi.
    Sign. Alberonis archidiaconi.
    Sign. Stephani archidiaconi.
    Sign. Hugonis cantoris et Stephani Rufi.
    Sign. Theoderici.
    Sign. Angeheri.
    Sign. Deodati.


Anno ab Incarnatione Domini millesimo non agesimo primo, indictione Xu, uI Idus Octob., confirmata est et signata huius priuilegii charta a domino Pibone uenerabili episcopo presidente in synodo plenaria.



uIII. Priuilegium pro abbatia S. Leonis Tullensis. 
[Dom CALMET ubi supra.]


In nomine Patris, et Filii, et Spiritus sancti, PIBO Dei gratia Leucorum humilis episcopus, fidelibus Christi uniuersis tam presentibus quam posteris, gratiam Spiritus sancti.

Officii nostri est fidelibus Christi maxime nobis commissis, non solum spiritualia, sed etiam temporalia bona prouidere; et filiis pacis, ut tranquillam uitam agant, que ad pacem sunt procurare. Igitur deuotioni et studio filii nostri Luctulfi Ecclesie nostre decani, quo in edificanda memoria beati Leonis noni pape desudat congaudentes, et ipsius  manui manum nostram in adiuuando coniungere uolentes, studuimus diligenter exarare qualiter ipse et ecclesia quam edificat, uillam Martinimontis acquisierit, Dei munificentia adminiculante. Siquidem strenuus comes Hugo de Dasborc, uenerabilis Henrici filius, intrinsecus Dei tactus inspiratione, et nobilis prosapie beati Leonis, de qua descenderat, ductus dulcedine, predictam uillam, assensu coniugis sue et heredum suorum, a quodam magno beneficio, quod a nobis tenebat, auulsam, de manu sua emisit, et exclusa omni hereditaria postulatione, in nostram dominicam manum reposuit, nichilque donationis uel aduocatie, nichil omnino iuris alicuius in manu sua retinuit. Gerardus quoque de Briceio, filius ualfridi, capita hominum utriusque sexus,  quotquot in eadem uilla commanentes, quod a nobis in beneficio tenebat, in dominicam manum nostram reposuit.

Horum igitur deuotioni congratulantes, nos etiam quotquot homines in eadem uilla commanentes ad nostram mensam pertinentes habebamus, ad integritatem dominicam de uictu nostro emisimus. Hanc ergo uillam, cum redintegrata membris suis et indominicata fuisset, consilio et assensu supradictorum uirorum, super altare beati Leonis libere reposuimus, et ad prebendam fratrum inibi Domino seruientium ipsi ecclesie in perpetuo possidendam sub anathemate confirmauimus. Reposuimus etiam super ipsum altare beati Leonis, in banno et potestate  Maseriarum, croadam quamdam desuper ipsam uillam inter uineas et prata iacentem, omni decimatione et censu liberam, et pratum inter publicam stratam et pratum nostrum iacentem, pro quo custodibus banni soluuntur quatuor nummi. Denique presentibus et futuris uolumus notum fieri Maseriarum et Martinimontis fines, pascuas, siluas, omnino ita esse communes ut iniuria et iniustitia sit, si alii alios ab his omnibus excludere presumpserint; ipsis enim et animalibus suis, sine damno his communiter uti licebit. Quod si forte damnum fieri contigerit, per fidelitatem hominum restituatur, et pro iustitia banni nostri remittantur duo nummi, et non amplius persoluantur. Quod ius in omnibus uillis et curiis nostris concessimus et confirmauimus  ecclesie Beati Leonis habendum. Preterea matrimoniorum et desponsationum usus et consuetudo talis ibidem habetur, ut, si quis Maseriarum aliquam de feminis Martinimontis ducere uoluerit, sine contradictione liceat; hoc etiam Martinimontis homines, in curia Maseriarum ius obtinent.

Si uero desponsata ex sulcis Martinimontis fuerit dotata, uel die desponsationis eius in ipsa uilla primum fuerit pernoctata, ubicunque postea moretur preter Maserias, ad Martinummontem censualis erit, et cum omni progenie sua, ibi placita prosequetur. Hoc idem fiet de feminis Martinimontis in banno Maseriarum ductis. Concessimus igitur, et presenti priuilegio confirmauimus, ut in uillis et curiis nostri iuris, ecclesia Beati Leonis et collata  pace possideat, et conferenda deuotione fidelium libere accipiat. In quibus omnibus pro salute anime nostre omnia iura nostra ipsi ecclesie remittere uoluimus, et ut nullus aduocatus, nec aliquis ministrorum nostrorum, super hoc ei molestiam inferat, uel calumniam cupidine moueat, auctoritate Dei et nostra precipiendo sub anathemate interdicimus; nichil enim iuris nisi a nobis, nichil potestatis nisi per nos, in his omnibus habeat aliquis eorum. Quod si cupiditate ductus, inde molestiam ecclesie intulerit, anathematis nostri uinculo ligatus, diuine iustitie reus erit. Deinde cum eadem ecclesia Dei dono creuisset, et abbatem adepta fuisset, ipse abbas, Scherus nomine, uita et moribus honestus, et consilio prouidus, considerans malitiam in dies subcrescere  hominum, et precauens in posterum, et attendens sine prouidentia alicuius principis eamdem uillam ab infestationibus malefactorum securam nullo modo per se existere, nostro et religiosorum uirorum bono usus consilio, cum pro quodam negotio ego et dux Theodericus, et Simon puer eius filius, et frater ducis Gerardus comes, et Renardus comes Tullensis, et alii quamplurimi nobilium, tam clericorum quam laicorum, ad Chantenoi in unum conuenissemus, in manu ipsius ducis et custodiam predicte uille, et non aduocatiam, nobis omnibus uidentibus et audientibus, abbas reposuit, et pro custodia singulis annis septem modios uini et dimidium in ipsa uilla duci recipere concessit; quod si uini minus fuerit, aut  omnino defuerit, pro modio sexdecim denarios recipere terminauit.

Dux uero, sicut erat pius et benignus in salute anime sue, custodiam uille recepit. Consideratione autem paupertatis uille, constitutum inibi fuit ut quemcunque dux pro ipso dirigere uellet, illic, cum tribus aut quatuor sociis, in eadem uilla duo seruitia per annum haberet, nec amplius aliquid exigeret, in placito non resideret, nec ad placitum aliquem cogeret, nisi forte abbas uel prepositus eius, ad reprimendum aliquem sibi rebellem, id ab eo fieri postulasset. Quam utique constitutionem dux clementer annuens, in fidelitate sua obtestatus est, et custodiam uille se diligenter procuraturum, et constitutionem prescriptam fideliter seruaturum.  Quod si forte ex eadem uilla aliquis inopia uel aliqua necessitate recesserit, et ad aliam transierit, quocunque declinet, nullus, nisi abbas, in eo aliquid habet.

Ne uero super his omnibus in posterum ab aliquo ecclesia Beati Leonis aliquam molestiam sustineat, uel aliqua controuersia emergat, presenti scripto his omnibus testimonium perhibemus, quod sigillo nominis nostri signari uoluimus, et auctoritate pontificali confirmauimus. Quod si aliquis superbia uel cupiditate ductus, his contrarius exstiterit, et amplius quam quod constitutum est exigere presumpserit, eum excommunicatum diuina auctoritate et nostra esse censemus, et anathematis uinculo subiicimus. Subscribi etiam uoluimus in testimonium  horum, nomina uirorum legitimorum, qui his interfuerunt.

    Signum Pibonis episcopi.
    Sign. Theoderici ducis.
    Sign. Gerardi comitis.
    Sign. Reinardi comitis Tullensis.
    Sign. Hugonis primicerii.
    Sign. Luctulfi decani.
    Sign. Riquini archidiaconi.
    Sign. Widerici militis de castro de Nouiler.
    Sign. Karlonis de Fonteniaco.
    Sign. Hodiuat militis Deprées, et aliorum plurimorum.


Anno ab Incarnatione Domini millesimo nonagesimo primo, indictione Xu, uI Idus Octobris, confirmata  est et signata huius priuilegii charta a domno Pibone uenerabili episcopo.



IX. Fundatio prioratus S. Theobaldi. 
[Dom CALMET, Hist. de Lorraine Iu, Pr., 498.]

PIBO Dei gratia Ecclesie Tullensis indignus episcopus, uniuersis tam futuris quam presentibus temporalem salutem et eternis ditari muneribus.

Quia non omnium hominum ad patriam redeundi eadem est possibilitas uel uoluntas, sed sicut dicit Apostolus, unusquisque proprium donum habet a  Deo, alius sic, alius autem sic; alii, Dei misericordia operante, terrenorum possessione uel etiam appetitu nudati, cum aduersario uias hominum obsidente, audaces luctamen ineunt. Nonnulli eorum que perdere timent sarcina pregrauati, quamuis timidi, ad certamen ueniunt, et quod ex proprie imbecillitatis conscientia desperant, eorum qui iam cum Deo regnant, orationibus, et eorum qui hic spiritualiter uiuunt fulcimento, ne succumbant, uel si ceciderint ne collidantur, expetunt. Iustissima recompensatione ex his que uel tandem relinquere habent necessarium, eorum usibus largientes, felici commercio pro perituris eterna commutant: inter quos Hugo et frater eius Haymo in sylua de Amerelliuilla, quamdam partem certis confiniis a toto  corpore disiunctam, beato Mansueto et fratribus in eiusdem cenobio commorantibus communiter tradiderunt. Nam quidquid est inter uiam mercatoriam, et uiam ueterem, que est desuper uallem, usque ad ripam fluminis, et usque ad syluulam de Flauiniaco, eorum deuotio, heredibus suis assentientibus, predicto cenobio contulit. Et ut ibidem cella constructa monachi statuerentur, qui pro eorum et reliquorum excessibus Domino iugiter supplicarent, ab abbate qui tunc erat, obtinuit.

Ad quorum sumptus necessarios iunior frater Haymo graui languore decubans, quidquid in eadem Amerelli-uilla habebat, et apud Asmancium, et in uilla que dicitur Saphez, et alodium de Sendruuiler, cum conductu ecclesie in mancipiis, in cultis  et in incultis supradicto confessori concessit, et in eodem cenobio abiurato seculo monachi habitum suscepit. Postmodum uero frater senior Hugo partem suam in predictis uillis omnino sicuti possidebat, eidem cellule dedit; necnon consilio et instinctu sue uxoris, alia quedam addidit in eadem Amerelli uilla, duos quartarios, et manentes, et uxores eorum, et filios, cum dimidio banni uille, et districto, et cum omni debito. Totam terram de Mizon cultam et incultam, et in aqua piscatorem unum, redecimationem porte et piscium. Apud monasteriolum duos quartarios, cum manentibus, et eorum uxoribus, et filiis, in omni usu de dominico labore totam decimationem; panis et uini decimationem; dimidium de Crusillis. Similiter apud Helegiam duos  quartarios, et habitatores cum omni iure debito. Totum alodium de Senungis, in syluis, in agris, in pratis, in cunctis usuariis.

Huic dono interfuerunt liberi homines, et ad testificandum idonei, Drogo iunior de Bosaniuilla, Widricus de Strena. Paulinus. Odelricus de Ferreris. Hugo de Buxeris. Hugo de Claromonte.

Et ne temporalium stipendiorum inopia fratres in hac cellula conuersantes diuino seruitio minus intentos faceret, uel a proposito penitus reuocaret, supradicti cenobii abbas, fidelium et fratrum suorum consilio, nonnulla subscripta hac conditione adiunxit: ut si aliquo diuine dispositionis nutu destructioni subiacuerit, omnia ibidem deputata  beato Mansueto capitaliter restituantur. Apud Haleium uIIII quartarios. Apud Auios II quartarios. Apud Chalmontem II quartarios. Apud Nouumuillare II quartarios cum manentibus. Apud Petreuillam II quartarios. Apud Huldeni Montem I quartarium et dimidium. Apud Hulcioliuillam I quartarium et dimidium. Apud Domnumbasolum quidquid Drogo de Estraines dedit sancto Mansueto in eadem uilla, pro anima sua et antecessorum suorum, et pro prebenda filii sui: domum uidelicet lapideam, contiguam parieti ecclesie, et homines ad ipsum alodium pertinentes. Albertum et quidquid possidebat in terris, pratis, syluis, molendinis, et in cunctis usuariis. Herimannus de S. Christophoro dedit B. Mansueto apud Nouumcastrum quartarium  I in mansis, mansionilibus, in terris cultis et incultis, seruis et ancillis.

Quia uero gradus altior a ruina non defendit, sed interdum grauius precipitat, nos qui nulla meritorum prerogatiua suffragante, sancti Mansueti uices indigne tenemus; ut eodem porrigente manum de lacu miserie et de luto fecis possimus resurgere, et eo protegente queque periculose imminentia deuitare, uisum est nobis non incongruum, cleri nostri consilio et hortamine, de nostro iure huic cellule profuturum aliquid recidere. Denique ad domni abbatis Temari petitionem, totum illum locum certis limitibus terminatum, cum cella, annuente archidiacono et decano, assentientibus etiam canonicis sancti Gengulfi, cum preposito, in quorum  parochiali est territorio, ab omni subiectione illius matris ecclesie liberum reddimus. Omnem decimationem cuiuscunque rei intra descriptos terminos celle concedimus. Omnes aduenas, nisi sint de ipsa parochia, qui in iam dicto loco mansionem acceperint, a iugo antiquioris ecclesie absolutos esse omnino decernimus. Et ut contra hec statuta nulla aliquando exsurgere audeat uiolenta improbitas, omnes qui de his donatis aliquid substraxerint, uinculo anathematis innodamus; ut decursione temporum ab humana memoria nichil horum possit excidere uel augeri, hac scriptura firmamus. Ut confundatur et obmutescat omnis inuida et repens iudicialis calumnia, tam nostre imaginis notissima  assignatione, quam talium uirorum, quibus non credere nefas est, subnexa testificatione roboramus.

    Signum Pibonis episcopi.
    Sign. Themari abbatis sancti Mansueti.
    Sign. Seheri abbatis sancti Leonis.
    Sign. Hugonis primicerii.
    Sign. Luctulfi decani.
    Sign. Riquini archidiaconi.
    Sign. Brunonis archidiaconi et prepositi.
    Sign. Adelberonis archidiaconi.
    Sign. Stephani archidiaconi.
    Sign. Hugonis archidiaconi.
    Sign. Tecelini archidiaconi.
    Sign. Adelberonis cancellarii


 Ista quidem peracta sunt in Tullensi sede, in ecclesia maiore uIII Kalendas Martii, in capite ieiuniorum, audiente clero, et innumera plebis multitudine, anno ab Incarnatione Domini 1093, ordinationis uero nostre anno XXIu, indictione II, feria Iu, concurrente u, lune III, epacta I.



X. Priuilegium pro ecclesia S. Marie. 
[Dom CALMET, ibid., p. 502.]

In nomine Domini summi et ueri Dei. Quoniam, ut quidam sapiens ait, pulchrum est bene facere mundane reipublice, constat summe pulchrum et salubre esse id fieri spirituali et diuine curie. Quapropter uolumus notum esse omnibus nostre diecesis  fidelibus, tam posteris quam presentibus, quod ego Pibo Dei gratia Tullensis sedis presul, dedi ecclesie Sancte Marie, que est in Molehme  altare, quod situm est in Commarceio ad utilitatem monachorum inibi Deo famulantium. Quia uero cenobium illud ad nostram aut ecclesie nostre non attinet subiectionem, statuimus ut supra censum debitum, nostre soluant sedi assidue cum ipso censu, sex denarios. Ne quis autem amodo hoc donum aut statutum uel non ita factum esse intendat, aut id uiolare presumat, curauimus illud corroborare, et presentis priuilegii conscriptione, et nostri sigilli impressione, et eorum qui subscripti sunt, tam clericorum quam laicorum idonea attestatione.

     Testes doni prioris. Sig. Riquini archidiaconi.
    Sign. Gerardi comitis.
    Sign. Reinardi comitis.
    Sign. Odelrici comitis de Brisseio.
    Sign. Godberti de Aspero-monte.
    Testes doni renouati. Item sign. Riquini archid.
    Sign. Tasselini archid.
    Sign. Stephani archid.
    Sign. Ramboldi cancellarii.
    Sign. Ioannis decani.
    Sign. Bernardi sacerdotis.
    Sign. Edelrici de Rinnel.
    Sign. Henrici aduocati Tullens.
    Sign. Sigiffridi et Hugonis uillici et Godberti camerarii.


 Donum renouatum actum est anno ab Incarnatione Domini 1096, indictione Iu, epacta XXIu, occurrente II, Urbano papa, Pibone episcopo, regnante Henrico Iu, imperatore, duce Theodorico, comite Reinardo, ubique regnante Domino nostro Iesu Christo, cui sit honor, laus et gloria per omnia secula seculorum. Amen.



XI. Fundatio prioratus S. Iacobi in Castello Nouo pro abbatia S. Mansueti Tullensis. 
[Dom CALMET ubi supra, p. 509.]

Uniuersis Christiane religionis cultoribus, PIBO Tullensis Ecclesie Dei gratia dispensator, salutem,  et simplicis ueritatis integram dilectionem.

Pietatis et bone actionis officia tanto magis appetere et amplecti debet omnium fidelium deuota affectio, quanto magis non aspernabilem honeste opinionis odorem longe et late diffundunt, et desiderabilem animarum uiuificationem, et postmodum corporum reparationem efficaciter operantur. Unde nos quos summus ille pater familias, utinam non ad iudicium, in domo sua speculatores posuit, eo propensius in huius stadii cursu legitime certando conuenit reliquos anteire, quo non solum de nobis, uerum etiam de omnibus quos regendos et corrigendos suscepimus, si desidiosi apparuerimus, tandem ille qui commisit, iratus exiget rationem.

Audito itaque et accepto apostolice predicationis  preconio, quod non est apud Deum personarum acceptio, cuiusdam pauperis et exsulis preces cum alacritate suscepimus, et ad eius petitionem, interueniente Grimbaldo abbate, in cuius tutela se et sua omnino commendauerat, ecclesiam quam ipse in monte Sion edificauerat, cleri nostri consilio dedicauimus. Hic etenim pauper Ursus, natione Beneuentanus, multorum locorum opportunitatibus exploratis, predictum montem proposito suo congruum remote conuersationi sue preelegit, reliquias sancti Iacobi apostoli quas secum habere credebat, ibidem deposuit, ab illis, qui eum temporaliter quasi beneficium possidebant, licentiam incolendi obtinuit; sed cum pro reliquiarum reuerentia, et nouitate loci, innumerabilis populorum turba illuc conflueret,  diuino munere idem pauper subleuatur, et frequentissima circummanentium uisitatione et impulsu confortatur, ecclesiam, qualem potuit, illic construxit, locum illum, sicut olim, inhabitatum esse putatur, et adhuc aggere lapidum quasi muro clauditur, apud illos in quorum potestate erat, ut ecclesie et in ea Domino seruientibus dedicationis tempore, nostro assensu traderetur effecit, quam beato Mansueto sicut in ea monachi stabilirentur perpetuo possidendam per manum nostram tradidit.

Cum uero fratres et loci incole pre eius ariditate infra proprios terminos aquam necessariam non haberent, aditum ad fontem qui in descensu montis, illorum uesania in quorum alodio erat, humanitate postposita per uiolentiam interclusit. Qui pro ea inspiratione  diuina correcti, Aidricus scilicet de Syonna, cum uxore et filiis, Odelricus et Ahelinus terram in qua fons est, et in qua uinea postea facta est, et quidquid habebant in monte, eidem cellule concesserunt.

Dedit etiam huic ecclesie Albricus de Haynoluilla pro animabus patris sui Framberti, et matris sue Dade, et fratris sui Theoderici, qui ibidem sepulti sunt, medietatem totius fundi quem pater eius habuit in uilla Rossoil, cum Iu mansis, mansionilibus, et dimidium molendinum, cum duobus hominibus Herberto, Seyardo, et femina Wigerda, et fere duas partes silue que est in australi parte eiusdem montis. Walterus de Monh dedit quartarium  terre, et quinque curtos mansos, in quibus sunt II fontes usui uille ualde necessarii. Et Tebaldum cum uxore et filiis, cum fundo proprio, usque ad LX iugera. Frater eius Haymo addidit huic dono I quartarium, et Richardum cum allodio.

Preterea contulit huic loco domnus Albricus abbas quidquid comes Haymo Beato Mansueto in eadem uilla dederat, uidelicet medietatem decimarum et Drogonem cum fundo, uxorem autem eius et filios. Coniugem Bernardi filii eius dedit comes Humbertus de Claromonte.

Gerardus de Corcelles dedit beato Iacobo in uilla Syonna curtum mansum, in quo est molendinum quod uocatur Atalenum, et quidquid allodii habebat in eadem uilla, in qua Hatto et uxor eius dederunt  dimidium mansum, et pratum dimidium, quod portat Iu carratas feni, et quidquid allodii habebant in monte. Hugo quondam . . . . . . . . . . . . . . . . . . . . . . Camerarius dedit in eadem uilla uII curtos mansos, et mancipia, Erundum, Benhelinum, Bernardum, cum uxoribus et filiis, et reliquis utriusque sexus, et mansum in quo est molendinum, et terras, et prata integre huic manso appendentia, consentientibus nepotibus suis, duobus fratibus, Alberico milite, et Hugone sacerdote, accepto a Thiemaro abbate centum solidorum pretio, et a iam dicto Hugone recepto seruo et ancilla, cum infantibus, et duobus curtis mansis hac conditione retentis. Presbyter tota uita, singulis annis denarium inde persoluet, quod eo defuncto reliquo allodio redintegrabit, similiter et  de milite, si sine herede legitimo morietur.

Widricus et Albricus de Paterniaco, annuento eodem Hugone, dederunt funditus in uilla eadem quidquid possidebant, et in Paterniaco seruum Hardenum. Rodulfus de Sorceio et uxor eius dederunt XII iugera. Drogo, Rainerus, Henricus fratres in uilla Syonna dederunt unum quartarium. Apud Munli in Estres ad presens totius fundi sui hoc pacto medietatem, ut si absque legitimis filiis de hac uita decesserint, pars reliqua priorem sequatur. In eadem uilla Henricus presbyter uineam unam et Malbertus quidquid in hac uilla habebat. Addita fuit etiam ad usus fratrum dispensante domino abbate Tiemaro, ecclesia de Bu, quam dedit Walfridus. Allodium de Buris, quod dedit Angilbertus. Allodium de Lizeiuilla,  quod dedit Sancto Mansueto Morundus de Aquaso, et Rodulphus de Germineio. Allodium de Alliniuilla, cum mancipiis utriusque sexus, quod dedit Widricus de Deusluwart. Allodium de Lifou, quod dedit Baldowinus. Allodium de Sulz, quod dedit Walterus. Allodium de Seroltmunt, quod dedit Robertus, et uxor eius pro se et animabus fratrum suorum. Apud Marceium quarta pars allodii Widrici, quam dedit ipse in omni usu; addidit insuper seruum et ancillam, cum filiis et fundo. Allodium quod dedit Odelricus de Munh et uxor eius, apud Bunnecourt.

Nos uero de temporali huius ecclesie cremento, et maxime de spirituali multorum prouectu gratulantes,  libertati fratrum et quieti in posterum prospicientes, ut omnem sollicitudinem eis penitus abscideremus, altare sancti Germani de Syonna, consentiente et laudante Riquino archidiacono, et Hugone presbytero, qui tunc altare habebat, hac conditione concessimus ut, quandiu presbyter uiueret, uI denarios inde persolueret; post eius mortem per manum abbatis disponendum sine controuersia ecclesiam possideret.

Dedimus etiam Warinum et uxorem eius receptam a Ioffrido, de cuius erat beneficiis. Ut autem hec nulla uetustate abolita, in presentiam reuocata, si opus fuerit, humana possit inuocari memoria . . . . . . scripto mandauimus, ut omnium oblatrantium nostra auctoritate temeraria obtundatur improbitas proprie  imaginis impressione signamus. Si quis de his que iam acquisiuit, uel que adhuc ecclesia ista iuste acquisierit, imminuere tentauerit, ab omni congregatione Christiana remotum esse precipimus; usque ad dignam satisfactionem, anathematis uinculo innexum esse eo quo possumus et debemus rigore decernimus; nostro et probabilium uirorum qui affuerunt, testimonio subscripto roboramus.

    Signum Pibonis episcopi.
    Sign. Riquini archidiaconi.
    Sig. Alberonis cancellarii.
    Sign. Herberti decani.
    Sign. Hugonis presbyteri.
    Sign. Bosonis presbyteri.
    Sign. Desini presbyteri, qui etiam huic ecclesie II  prata contulit.
    Sign. Milonis, de cuius beneficio erat mons supradictus
    Sign. Odelrici de Briseio.
    Sign. Walteri et Haymonis fratrum.
    Sign. Cuononis.
    Sign. Albrici.
    Sign. Hugonis.
    Sign. Drogonis.
    Sign. domni Tiemari abbatis Sancti Mansueti.
    Sign. Widrici abbatis Sancti Apri.
    Sign. Hugonis primicerii.
    Sign. Liutulphi decani.
    Sign. Alberonis.
    Sign. Stephani.
     Sign. Hugonis.
    Sign. Thiebaldi monachi.


Anno ab Incarnatione Domini 1097, indictione u, epacta Iu, concurrente III, luna XI, Iu Idus Aprilis, peracta sunt hec in Tullensi sede, in ecclesia maiore, audiente et uidente Clero cum uniuersa multitudine plebis, feliciter. Amen.



XII. Fundatio prioratus de Landecourt. 
[Dom CALMET, ibid., col. 513.]

Ego PIBO gratia Dei, Tullensis Ecclesie minister indignus, omnibus sancte matris Ecclesie filiis tam presentibus quam futuris, salutem in Christo perpetuam.

 Omnibus in domo Dei pastorale officium administrantibus, in construendis basilicis et earum ampliandis et conseruandis rebus precipua inesse debet sedulitas, et si quis laicorum eodem exarserit desiderio, eorum debet ubique fulciri auxilio. Notum itaque uestre in Christo fraternitati facimus, et omnium uestrum memorie mandamus, quod dominus Bencelinus noster carissimus amicus Ierosolyma rediens, a domino Paschali papa libertatem cuiusdam ecclesie suis precibus impetrauerit, quam illo die nondum construxerat, sed in animo iamdudum edificare deliberauerat. Reuersus autem ad propria, et prosperis utens successibus, desiderium quo calebat intus, exterius aperuit, edificare scilicet  ecclesiam cepit, et honeste sicut decuit, ceptum opus usque ad finem perduxit; quam edificatam, et optimis thesauris decoratam, et a nobis in honore Dei Genitricis, sanctique Sigismundi gloriosi martyris Christi, necnon beati Nicolai confessoris consecratam et dedicatam, Deo et S. Apro eiusque seruientibus tradidit, et ad presens fratres inibi ad Deo seruiendum, constituta eis annona, qua sine scrupulo alerentur, constituit. Cuius ego bona intentione permotus, eiusque precibus euictus, et quia filium eius de sacro fonte suscepi, consilio clericorum meorum, qui sanioris uidentur esse consilii, auctoritate et precepto magistri mei domini Paschalis pape, et nostra Dominique nostri Iesu Christi, principio ecclesiam illam, cum omnibus suis appenditiis,  esse in perpetuum liberam, sine censu, sine omni consuetudine, neque archidiacono, neque decano esse subiectam, ad nullam omnino respicientem, nisi ad Sancti Apri, cuius libera est, ecclesiam. Preterea iubeo auctoritate qua debeo, et ratione qua ualeo, monachos qui ibi Deo seruierint, pro qualibet uiolentia infra eorum atrium, siue in ipsa ecclesia a quolibet facta, nunquam ab officio diuino cessare, nisi sola obedientia abbatis sui. Quare approbatissimorum nostrorum consilio usus, ligamine indissolubili perpetuo anathemate obligamus quicunque mente excessus, demere libertatem prefate ecclesie uoluerit, cuiuscunque sit ordinis aut dignitatis. Ad confirmandam etiam huius rei notitiam, testes idoneos adhibemus, quorum nomina subter inscribere  dignum duximus:

    Ricuinus primicerius.
    Stephanus archidiaconus.
    Hugo caluus.
    Thiemarus abbas Sancti Mansueti.
    Berengerius decanus.
    Walfridus de Roseriis.
    Walterus frater suus.
    Paganus de Sancto Germano.
    Sicchardus de Paureio.
    Theodericus de Iorcei.
    Richardus de Episcopi uillare.





XIII. Charta Pibonis episcopi Tullensis de consecratione ecclesie de Porto. 
[Gall. Christ. XIII, 481.]


In nomine sancte et indiuidue Trinitatis, Patris et Filii, et Spiritus sancti, omnibus Christiane fidei cultoribus, PIBO gratia Dei Tullensis Ecclesie episcopus, in uinculo pacis uniri, ut possint Christo incorporari. Supernorum ciuium societas, quot quibusque commoditatibus exuberet humani ingenii facultas euoluere gestiens succumbit, cum scriptum fit: In cor hominis non ascendit que preparauit Deus diligentibus se, ad quam uariarum gradibus uirtutum deuotioni fidelium facilis patet progressus, ueritate attestante que ait: Iugum enim meum suaue est et onus meum leue; sed caritatis uirtus, cuius  opus in proximi dilectione perpenditur, uelut quodam priuilegio specialem introducendi obtinet dignitatem. Spe igitur illius desiderabilis societatis et fraterne dilectionis amore, homines de Porto toties raptorum seuitia et fere omnibus casibus expositos, non sine grandi dolore recolentes interuallo quippe et frequenti intercurrentis fluuii magnitudine a monasterio diuisi, nec prout erat dignum sacris pasci mysteriis, nec necessitatis tempore in atrio poterant habere refugium, ecclesiam quam pie memorie abbas Henricus eis edificare concesserat, in eadem libertate quam antiquitus et nostri temporis obtinet mater ecclesia Warengensi uille, scilicet a censu et omni exactione immunem cleri nostri consilio consecrauimus homines eiusdem uille; prepositus  tali dispensatione iuramento astrinxit ne propter uicinam ecclesiam a seruitio fratrum liberiores se crederent, ne decimas uel ceteros redditus minuerent, sed licet in atrio habitarent, quidquid antiqua consuetudine soliti erant, absque refragatione persoluerent; si alicuius necessitatis causa ibidem missam audire uellent, uicarium monasterii familiaritas uel obsequium interpellaret. Sin autem ad monasterium sicut prius conuenirent, et prepositus qualiter ibi diuinum obsequium ageretur ordinaret; si quidem ad locum illum de pastorali cura nichil attinet, sed uelut quodlibet altare monasterii hoc fratrum dispositioni concessimus. Prepositus ibidem custodem deputabit, qui si quid fidelium deuotio Deo sanctoque Nicolao presentauerit, in usus  fratrum fideliter seruet, nisi quod uicario monasterii oblationis que quidem in missa ad manum offeretur mediam partem tribuet. uidetur etiam idoneum uestre insinuare dilectioni, quod prefata ecclesia Warengisuille antiquitus possidet mediam partem decimarum de nouem quartariis Delherimontis quicunque eos colat. Possidet etiam in parochiis circumiacentibus de omnibus coruadis suis omnem decimationem, de Ancingis mediam partem: apud uillam autem et apud Mannonis curtem, et apud Bellois de Crouadis et Ancingis suis omnem decimationem, et de aliis terris ad eamdem ecclesiam pertinentibus mediam partem: hec ne uetustatis situ aboleret obliuio scripto memorie commendare curauimus;  quod autem misericordia quidem cooperante caritatis affectu impendimus, ne quis successorum immutare presumat, pontificali auctoritate sub anathematis uinculo cum sigilli nostri impressione confirmare decreuimus, addito etiam probabilium uirorum testimonio, quorum nomina subnotantur.

    Signum domni Pibonis episcopi.
    Signum Riquini primicerii.
    Signum Brunonis cardinalis archidiaconi.
    Signum Stephani eiusdem archidiaconi.
    S. Raimbaldi archidiaconi.
    S. Hugonis archidiaconi.
    S. Thizelini archidiaconi
    S. Alberonis cancellarii.
     S. Albrici capellani.
    S. uidrici abbatis.
    S. Apri.
    S. Temari abbatis.
    S. Mansueti.
    S. Scheri abbatis.
    S. Leonis.
    S. Odelrici abbatis.
    S. Michelis.
    S. Hubini decani.
    S. Theoderici ducis.
    S. Gerardi fratris eius.
    S. comitis Reinardi.
    S. Odelrici de Brissei.
    S. Petri filii eius.
     S. Morundi de Altirei.
    S. Theoderici de Hancei.


Acta Tulli in maiori ecclesia, in plena synodo, u Idus Octobris, anno ab Incarnatione Domini 1101, indictione IX, anno ordinationis nostre XXXII, interueniente domno Adelone eiusdem loci preposito.



XIu. Priuilegium pro ecclesia S. Gengulfi. 
[Dom CALMET, Hist. de Lorraine, Iu, Pr. p. 513.]

In nomine sancte et indiuidue Trinitatis, Patris, et Filii, et Spiritus sancti, omnibus sancte matris Ecclesie filiis, presentibus scilicet ac futuris, PIBO Dei gratia Leuchorum episcopus.

 Uniuersorum fidelium, et maxime pontificum, ea debet esse sollicitudo precipua, ut ecclesie quarum patrocinium episcopi susceperunt, temporibus suis incommutate uigeant, et, si fieri possit, sic debent eas in diebus suis stabilire, ut nulla subsequentis temporis aduersitas possit eas a statu sue integritatis auellere, quia enim ueritas ait: Ubi sum ego, et minister meus erit , qui in regendis ecclesiis ministros Dei se esse recognoscunt, recte debent super hoc uigilare, atque inspectum beate promissionis ministerium sibi creditum fideliter ministrare. Ego igitur Tullensis Ecclesie prouisor magnus, me ministrum Christi recognoscens, et iam beate spei particeps esse desiderans, commisse  mihi Ecclesie, quod potui et quantum potui inuigilaui, et de incolumitate mee sedis, et earum que ei subiecte sunt Ecclesiarum, sollicite pertractaui. Ecclesiam itaque Sancti Gengulphi, infra menia nostre urbis constitutam, quam predecessores mei S. Gerardus, et pie memorie Udo episcopi fundauerunt, quam possessionibus donisque quamplurimis locupletauerunt, quam per congregationem fratrum eterno Regi inibi militantium celebrem reddiderunt, hanc ego quoque paterno amplexus sum animo, hanc semper in eo quo potui tutatus sum patrocinio, et quoniam eidem ecclesie meis quoque temporibus multa, et a me ipso aliqua accesserunt, uenerabilium consilio uirorum decreui, possessiones eius atque priuilegia in presenti charta adnotaui, et ea  omnia mea auctoritate, et assensu totius cleri et populi in euidentia generalis synodi confirmaui.

Notum igitur sit omnibus, tam presentibus quam futuri seculi fidelibus, ecclesiam Sancti Gengulphi certo iure et absque ulla contradictione hec que scripta sunt possidere: Omnem terram que est in uilla Bosonis montis, cum appenditiis, et cum ecclesia integra Sancti Georgii; ecclesiam Trauillonis, ecclesiam Marbagii, ecclesiam Senensem, cum capella de Cheulaio; ecclesiam Menouilli uille, LXuI mansos et dimidium, excepta terra indominicata, apud Pomponium uineas duas; apud Medium uicum, quatuor sessos, et tantum terre indominicate que sufficit arationi trium aratorum, cum septem quartariis, et banno in prato indominicato, cum reliquis  pratis et aliis appenditiis; apud Fagum, in Lersiualle uineas quatuor, et uiginti iornales terre, et duos mansos mansionales; apud Wandini-uillam, quatuor mansos, excepta terra indominicata; apud Hermoteseim, uineas quas dedit B. eiusdem loci prepositus, et frater eius comes Albertus; apud Ameralli-uillam, septem mansos et dimidium, cum ecclesia et omni integritate sua; apud Banniolum, septem mansos, et tres quartarios, exceptis indominicatis, et partem quam ibidem habebant fratres de Calmesiaco, data enim per commutationem ecclesia de Domno-Martino, et dato eo quod apud Hundiniuillam habere uidebantur; Predium de Cruceliis, cum ecclesia, et quatuor molendinis, et predium quod dicitur Sancti Aniani, iuxta portam huius urbis  situm, eum ecclesia et molendino, et cuncta ad utraque predia pertinentia, cum integro banno, et mancipiis utriusque sexus, siluis, pratis, uineis, terris cultis et incultis, aquarumque decursibus, exitibus et reditibus; et intra huius ciuitatis menia mansum, in quo sedet domus et cellarium que dedit Ascelinus pro remedio anime sue, cum omni hereditate sua, scilicet in uarneri plantiditio duos ordines, et dimidium uinee, et omnem hereditatem quam Duorardus pro filio suo dedit. Mansum uinee iuxta Sanctum Amantium, et in Barro uineam unam, quam dedit Romanus pro filio suo; supra Mosellam iuxta Caldeniacum, molendinum unum cum sesso et uinea, quam dedit Renaldus illic canonicus; furnum cum  manso, apud fontem Sancti Mansueti, cum una uinea in Mardeau; in Barro monte, uineas duas; in Carraualle, quatuor ordines uinearum; in Hattonis ualle, sex ordines; in summo Barro, uineam unam; in Caluomonte, ordines octo; in prato Amantii, ordines undecim; in interuallis uinearum, unum; in Gula, uineam unam; in Calcatoriis, uineam unam, quinque ordines, uiginti et unum emptos a Maria, et alios duos.

His igitur possessionibus predecessores mei predictam locupletantes ecclesiam, eidem tradiderunt, ut scilicet soli episcopo subiecta esset, ut nulli unquam in beneficium cederet, et prepositum quem communis electio, et certe sanioris partis exposceret, illum susciperet, et ut ipse prepositus in beneficium ipsius prepositure cardinalem archidiaconatum obtineret,  tali namque tenore prepositum Oldericum et secundum Brunonem in eadem basilica fuisse cognouimus, et Richuinum tertium eis succedere decreuimus, non quidem iure hereditario, ut ad eius primiceriatum lege beneficii seu aliqua alia ratione respiceret seu respiciat, aut ut aliquis alius primicerius super hoc successionem aliquam requirat, sed pro eo tantum quia fratres eiusdem ecclesie eum elegerunt, utpote in cuius sapientia satis consilii, in cuius honestate multum presidii sibi adesse cognouerunt. Constituit etiam prefatus antecessor meus Udo episcopus, ut congregatio eiusdem cenobii diebus infra nominatis ad diuinum officium celebrandum preparatam sedem nostram adeat, scilicet in festo sancti Stephani post Natiuitatem Domini,  ad publicam missam, in die Inuentionis eius, ad uesperas, et in diebus quibus presul sedis huius plenarium ordinem habuerit, uidelicet in Cena Domini, in Pascha, in Pentecoste, de eadem congregatione assumentur ad ordinem diaconi, subdiaconi, prout opportunitas contulerit.

Hanc ergo sacratissimam tantorum institutionem ego Pibo benigna mente suscepi, et predictas possessiones, et ea omnia que in predicto sunt priuilegio legitima auctoritate confirmaui, omnes illos anathematis maledictione feriens, quicunque in predictis aliud peruertere aut derogare presumerent. Ut autem hec omnia firmiora et perpetuo inconuulsa permaneant, consilio totius cleri, sigilli mei impressione firmaui, et idoneorum testium subscriptione  roboraui.

    Ego Pibo gratia Dei Leuchorum episcopus subscriptus faueo, et annulo nostre Ecclesie signo.
    Signum Riquini primicerii, et eiusdem ecclesie prepositi, sancti Stephani archidiaconi.
    Sign. Thiercelini archidiaconi.
    Sign. Hugonis archid.
    Sign. Elberici archid.
    Sign. Rambaldi archid.
    Sign. Hugonis iunioris archid.
    Sign. Goberti archid. et exinde canonici.
    Sign. domni Widrici abbatis Sancti Apri.
    Sign. domni Thiemari abbatis Sancti Mansueti.
    Sign. domni Seheri abbatis Sancti Leonis.
     Sign. Humbaldi eiusdem loci decani, et aliorum canonicorum Theodorici, Gilberti.
    Sign. comitis Renardi, et Warini filii eius.
    Sign. ualteri de Cominatu.
    Sign. Sigifridi aduocati.
    Sign. Henrici de Sancto uedasto, et Theodorici filii eius.
    Sign. Renaldi dapiferi.
    Sign. uileri.
    Sign. Wolfandi.
    Sign. Bereti.
    Sign. Promidi, etc.


Data et recitata in maiori ecclesia, in plena synodo, octauo Idus Iunii, anno ab Incarnatione Domini 1105, indict. XIu, ordinationis uero nostre anno XXXu.





EPISTOLA PIBONIS AD PASCHALEM PAPAM.





APPENDIX.





GESTA EPISCOPORUM TULLENSIUM EDENTE GEORGIO WAITZ PROF. PULB. KILONIENSI.






[NOTA.]

Tullensium episcoporum breuis Historia usque ad a. 1107, quo Pibo episcopus obiit, producta quin uni eidemque debeatur scriptori non uideo cur dubitemus  . Eadem namque narrandi ratio, idem dicendi genus ubique occurrit, et codices quos nouimus omnes, si unum mancum excipias, hunc attingunt annum. Qui uero Adsoni, Widrico aliisque scriptoribus Tullensibus libri partem tribuerunt, historiam ex illorum scriptis, ut post uidebimus, interpolatam ante oculos habuerunt  .---Gestorum auctor, qui sec. XII incipiente uixisse uidetur, procul dubio Tullensis siue monachus siue clericus, que antea de rebus Tullensibus scripta erant, una breui serie comprehendit et quantum potuit suppleuit. Adsonis librum De uita et miraculis sancti Mansueti  , uitas sancti Apri  , sancti Gerardi, auctore Widrico  , sancti Brunonis, auctore Wiberto  partim exscripsit, partim lectores ad eas remisit; fortasse etiam uitam Udonis ante oculos habuit  , quam pro parte Gestis his inseruit. Preterea ubique potissimum diplomata et chartas adhibuit, donationes et fundationes enotauit. Quibus ubi destitutus erat fontibus, traditionem quamdam secutus esse uidetur. Quo factum est ut priorum episcoporum Historia satis sit incerta et erroribus grauibus fedata  , presertim uero temporum ratio ita turbata, ut certum stabilire ordinem sit difficillimum  . Ideo ne catalogos quidem antiquiores auctor habuisse uidetur. Adso quidem iam Gesta precedentium Leucorum urbis antistitum affert  , que tamen, siue fuerint deperdita, siue iisdem erroribus repleta, nostrum nichil fere docuerunt; certe de primis episcopis nonnisi Adsonis librum fide indignum exscripsit [ Hage comitum Nro. 274a. inuenit Bethmannus noster atque cum editis contulit. Librum membr. in 4to seculo XIII nitide et satis accurate scriptum [ Codicem olim S. Mansueti Tullensis, quem Martene uidit, Calmet  Parisiis in bibliotheca regia inter Baluzii collectanea Armoire u, paq. 5, Nr. 2 alterius codicis sancti Mansueti apographum asseruatur, quod cum 2 in multis conuenit, interdum uero solum ueram lectionem seruauit neque uitas illas integras inseruit. Quorum loco alia partim ex iisdem uitis partim aliunde hausta addita sunt. Neque tamen hunc textum uberiorem, sed breuiorem codicis Hagensis genuinum auctoris esse opus persuasum habeo. Nam eodem modo eiusmodi historias auctas esse sepe uidimus; cur uero librarius hec omisisset, intellegi nequit. Accedit quod plerumque fontes satis notos in his additamentis adhibitos uidemus, uitas sancti Gerardi, Brunonis, quas Gestorum auctor se exscribere nolle diserte dicit. Ita fortasse etiam que in Udonis historia adduntur ex ipsius uita, Riquini iussu scripta, sunt inserta.

His subsidiis fulta editio nostra textum exhibet puriorem, quem adnotationibus necessariis illustrare conatus sum.


G. WAITZ.



APPEND. AD PIBONEM. INCIPIT [1 1Kb] CATALOGUS PONTIFICUM TULLENSIUM A BEATO MANSUETO ET DEINCEPS.


 Licet sanctorum omnium uirtutes et exempla merito semper sint recolenda et memorie [2 1Kb] commendanda iuxta scripture uocem: Sapientiam sanctorum narrant omnes populi, et laudem eorum nuntiat ecclesia : illorum tamen crebrius nobis sunt gesta reuoluenda, quorum [3 1Kb] reliquias possidemus. Igitur quia de actis [4 1Kb] pontificum Leucorum [5 1Kb] , prout Dominus dederit, scribere ad memoriam posterorum decernimus, ab ipso primo eiusdem ciuitatis patre ac presule [6 1Kb] exordium sumamus.

2. Fuit [7 1Kb]  idem uenerandus pater, sicut relatu maiorum didicimus, nobili Scotorum [8 1Kb] genere [9 1Kb] oriundus; sed diuina prouidente clementia, que cuncta mirabiliter preordinat atque disponit, a suis finibus exul factus est, quatinus in regione superna  colonus fieret, et illos qui a patria regni celestis erant exules, supernorum ciuium efficeret coheredes. Nec mirum ergo, si dominus et Saluator omnium, qui omnes uult saluos fieri et ad [10 1Kb] agnitionem ueritatis uenire, tantum doctorem de remotis terre partibus uocatum, ad seminanda uerbi diuini semina et illustranda ceca barbarorum corda destinauit; qui et [11 1Kb] per semetipsum de [12 1Kb] supernis descendens sedibus, genus humanum originali et actuali delicto astrictum uisitare dignatus est. Tempore namque, quo beati Petri apostolorum principis predicatione et apostolatu Romana fulgebat Ecclesia, duce Christo illuc perductus est beatus Mansuetus [13 1Kb] , seque doctrine apostolice subdidit. A quo documentis fidei catholice imbutus, atque  scientia diuinorum eloquiorum pleniter institutus, ad prefatam urbem pontificali benedictione consecratus, uelut lampas fulgida ad repellendas [14 1Kb] erroris tenebras directus est. Ubi quantum uite sanctitate et predicationis refulserit instantia, non sufficit sterilis [15 1Kb] enarrare lingua. Non solum enim ad superandam gentilium ferocitatem copiosa ewangelice fidei claruit doctrina, sed etiam tanta uirtutum meruit illustrari gratia, ut filium principis ciuitatis eiusdem suis precibus suscitatum a morte restitueret incolumem uite. Quo miraculo territus pater, deuote fidei Christi collum summisit, omnique errore diaboli [16 1Kb] excluso, cum filio et omni paganorum multitudine a sancto Mansueto baptismatis meruit purificari lauacro. Emundata igitur omni idolorum superstitiosa  ac uana spurcitia [17 1Kb] , edificauit ibi Domino  templum in honore perpetue uirginis genitricis eius [18 1Kb] sanctique protomartyris Stephani, aliasque circumquaque [19 1Kb] ecclesias, ordinatis presbyteris et diaconibus, ubi glorificaretur admirabilis Deus in sanctis suis usque in presentem diem. Impossibile uero [20 1Kb] est cuncta scribendo perstringere, que tantus ac talis uir in corpore positus gessit, uel quanta docuit, quantamque credentium multitudinem per euangelium in Christo genuit, necnon qualiter in custodiendo grege dominico et [21 1Kb] sibi credito digne docendo ac sancte uiuendo uigilauit. Sed hoc [22 1Kb] tantum breuitatis compendio ponimus, ne talis lucerna per indebitum silentium nostrum uelut sub modio posita lateret, sed luceret omnibus qui in domo Dei sunt. Peracto enim [23 1Kb] ammirande uite cursu, et  ecclesia in Christo confirmata, reliquit ipse gloriosus Domini [24 1Kb] sacerdos presentis seculi naufragium, petens perpetue quietis portum, coronatus a Christo in perpetuum. Sanctissimum namque corpus illius sepultum non longe a predicta ciuitate, tenetur in ecclesia, que ab ipso fundata dicitur et nomine beati apostoli Petri dedicata, quamque et presentia suarum reliquiarum decorat et innumerabilibus uirtutibus illustrat [25 1Kb] . Ubi quisque [26 1Kb] aliquid cum fide petiturus accedit, procul dubio se impetrasse gratulatur. Cuius humili supplicatione flagitemus auxilium, et suo patrocinio ac pastorali defensione nos in presenti tueatur ab aduersitatibus uniuersis, et peracto istius uite certamine, ad remunerationis brauium faciat feliciter peruenire, miserante gratia  Redemptoris nostri, qui talem suis ouibus [27 1Kb] preposuit pastorem, quippe cum ceterno [28 1Kb] Patre et Spiritu sancto equalis Deitatis obtinet Trinitatem per infinita seculorum [29 1Kb] secula. Amen [30 1Kb] .

3. Post excessum igitur predicti sanctissimi pontificis et egregii doctoris quis ei in sede episcopali successerit, memoremus. Primus post eum domnus Amon  cathedre pontificalis adeptus est dignitatem  ; qui cum eodem uidelicet suo predecessore beato Mansueto requiescit in ecclesia prefata sanctissimi apostolorum principis Petri [31 1Kb] . Quorum meritis, id est sancti Mansueti atque prelibati beati Amonis, plurimi cecitatis, lepre ac [32 1Kb] febris ceterorumque languorum egritudine detenti, redduntur sanitati. Ad quorum patrocinia multi reges  et principes uenire consueuerant, atque eorum locum  ex proprio ditabant. Erat enim illic confluens turba aduenientium et innumera multitudo pauperum, quibus unde uiuerent erat a fidelibus constitutum; unde usque hodie dicitur: Ad matriculam domni Mansueti et domni Amonis.

4. Post quem adeptus est pontificatus honorem uir egregius nomine Alcha [33 1Kb] . Qui proprii uocabuli usus priuilegio, supra sibi commissum [34 1Kb] gregem sollicito uigilauit studio. Alchos enim Eolice albus [35 1Kb] dicitur Latiali [36 1Kb] notamine [37 1Kb] , quia [38 1Kb] ipse uirtutum omnigenum decore dealbatus, uerbis et exemplis oues sibi creditas duxit ad amenum,

Pastor ouile bonus, qua uellere preuius albo,

uirginis agnus ouis grexque omnis candidus intrat [39 1Kb] .

5. Eo ergo de terrea [40 1Kb] calamitate [41 1Kb] exempto.  Celsinus factus est [42 1Kb] episcopus. Qui summa celsitudine diuinarum gratiarum exaltatus, terris emicuit celestium uirtutum operibus, et quia fideli [43 1Kb] mente conplexus est Dominum excelsum super omnes gentes, idcirco ab ipso exaltatus est in cornu populi sui.

6. Quo uite huius excessu facto cum Deo , Auspicius [44 1Kb] in predicta sede extitit ordinatus  , uir bonitate preclarus, circa suos sollicita circumspectione dum uixit perspicax. Quocirca sempiternam a Christo remunerationem meruit, et consortium supernorum ciuium cum electis pastoribus est adeptus.

7. Inde sequens est Ursus, qui in tantum suorum sectatus est uestigia, quo credatur cum illis sempiterna  perfrui gloria [45 1Kb] .

8. His [46 1Kb] ita transactis, largiflua omnipotentis Dei miseratione disponente ac locum ipsum misericorditer respiciente, sanctissimus uir et ammirande uite confessor domnus Aper ad culmen eiusdem pontificii , sicut in libro uite eius legitur, raptus fuisse dinoscitur potius quam electus. Qui primi precessoris [47 1Kb] sui domni Mansueti imitatus exempla, non solum doctrine copia, sed et mirabilium uirtutum effulsit efficatia. Quod si quis nosse desiderat, librum uite eius [48 1Kb] perlegat; et illic pleniter inueniet. Hic septem annis pontificali sede functus est,  eiusque sacratissimi corporis depositio 17 Kal. Octobris celebratur in eiusdem ciuitatis suburbio, in ecclesia quam ipse cepit construere a fundamento. Quique, ut in libris auctoralibus reperitur, temporibus Adriani crudelissimi imperatoris fuisse cognoscitur  . Qui omnes totius orbis sub se iudices suo nomine uocari censuit. Cuius quarto anno beatus Aper episcopus ordinatus, undecimo hominem exuit [49 1Kb] .

9. Omittentes ergo ea que de eo iam ab aliis scripta nouimus, successorum eius et gesta in quantum nouimus et nomina inseramus. Successit uero illi domnus Albinus [50 1Kb]  episcopus uir egregius omnique bonitate conspicuus. Is desiderabile uotum sui precessoris adimpleuit, et ecclesiam, quam ceperat  sanctus Aper, sagaci studio peredificauit. Atque inibi fideles uiros, sub apostolorum uicturos exemplo, aggregans, apostolicum preceptum [51 1Kb] de eodem cenobio nactus est a summis pontificibus atque martyribus Stephano et Fabiano  , ut in antiquissimis repperitur thomocartis.

10. Post quem Trisoricus cathedra [52 1Kb] episcopali est sublimatus. Ipse quoque non inferior superioribus, pro posse in diuine religionis feruore sibi creditas oues sagaciter pauit diuini eloquii pabulo, et ad superna duxit atria imitabilium [53 1Kb] uirtutum exemplo.

11. Deinde Dulcitius communi uoluntate parique plebis clerique [54 1Kb] consilio [55 1Kb] episcopus est ordinatus [56 1Kb] .

 12. Post hunc extitit Premon [57 1Kb] . Hic diuini iuuaminis auxilio premunitus, contra spirituales nequitias uiriliter certando bellauit, atque subditorum mentes euincere Christi hostes studiose premonuit. Qui scilicet prefati patres qua religione qualiue modo in hac sede uixerunt atque in Dei messe laborauerunt, plurimum restat a nobis pretermissum, quod pridem ab antiquioribus habetur neglectum.

13. Abstracto autem ab hac luce prescripto Premone, Autmundus ordinatus est episcopus. Cuius affabili bonitate multi suo tempore diligentes ac requirentes Deum, odio ceperunt habere seculum.  Inter quos fuerunt mire sanctitatis uiri Pihentius [58 1Kb] et Agentius necnon et [59 1Kb] sancta Columba et reliqui quam plurimi, qui cum predicto domno Autmundo obsecundantes Deo, in pace facti sunt. Is memoriam Christi confessoris Apri sollicita deuotione excoluit; cuius et cenobium in diuina religione augmentauit, et in eius ueneratione nonnulla scripta ac responsoria ad posterorum recordationem exarauit.

14. Deinde pontificatus culmen adipisci meruit Eutulanus [60 1Kb] ; cuius diebus locum quem tenebat terrarum possessionibus cepit magnificare Dominus; inter quas Luciacus [61 1Kb]  ibi est adquisitus. Quo episcopali cathedra residente, quedam Dei famula, atque in augmentandis ecclesiis Dei [62 1Kb] deuota, nomine Pretoria, dedit ad prescriptam  sedem sancte Marie Dei genitricis semperque uirginis et sancti prothomartyris Stephani, ecclesiam sancti Maximini uillamque uideliacum  et aliam uillam eodem nomine nuncupatam, Buchuliacum quoque necnon et [63 1Kb] abbatiam sancti Pientii et alium locum, qui dicitur Ardinio  siue Titiliacum, et Brueriacum  , sicut in eius carta [64 1Kb] continetur  .

15. Post domnum Eutulanum [65 1Kb] adeptus est culmen pontificalis honoris uir egregius et admirande [66 1Kb] sanctitatis, et non modicam curam dominici [67 1Kb]  gregis gerens, omnibusque amabilis, regibus scilicet ac ducibus, quod postea rei probauit euentus et augmentatio sue sedis demonstrat attentius, domnus  Teufridus [68 1Kb] . Qui inter plurima pietatis opera [69 1Kb] apud gloriosissimum regem Dagobertum, interuentu uenerande genitricis ipsius  Chimechildis regine, adquisiuit ad locum, cui uenerandus pontifex preerat, uillam nuncupatam Bladenau  cum suis adiacentibus uillis, uidelicet Cotanicurtem ex integro, Montis  et Montenonis, Gaiacum  , Fredoni mansum. Adquisiuit etiam prelibatus presul alias uillas ad supradictam sedem, scilicet Bladenau [70 1Kb] , aspicientes super fluuium Arufiam sitas, uennam scilicet cum ecclesia, Medulfi mansum, Gebeni uillare et multa alia, sicut in cartis eius repperitur [71 2Kb] .

16. Quem in ordine pontificalis dignitatis est subsequutus Leudinus episcopus  . Qui uere  lucerna Domini posita super candelabrum circumcirca resplenduit, finitimus ac longinquis per sancte religionis exemplum [72 1Kb] .

17. Post quem Eborinus extitit episcopus  . Qui iuxta Hieremie uaticinium [non add. 3] rubicundior ebore antiquo, quamuis in pace positus martyrii rubore caruerit per cruoris effusionem, tamen uoto et desiderio martyrii adeptus est sortem per sancte fidei confessionem  .

18. Cui successit Ermenteus episcopus. Qui uere [73 1Kb] bonus animarum pastor, nequam mercennarii carens  timore, armentum celestis regis pascens superni pabuli dulcedine, pro uiribus eruit ab infernalium luporum incursione  .

 19. Et huic extitit succiduus Magnardus [74 1Kb] episcopus  . Hic magnus apud Deum uirtutum meritis, magnus etiam in populis bonorum actuum exemplis, ab Omnipotente est in terris magnificatus pontificali munere, et in celis coronatus gloria et honore. Cuius uenerabile corpus tumulatum est [75 1Kb] in cimiterio sancti Apri; iacet transpositum in sinistro latere iuxta altare sancti martyris Christofori.

Post hunc Dodo factus est episcopus  . Qui fidei indutus lorica, et sancte spei tectus galea, caritatis etiam nuptiali ueste amictas, uiriliter decertauit in huius mundi laboriosa [76 1Kb] pugna; ideoque uictoriosus [77 1Kb] repedauit ad supernum regem in celesti receptus aula.

 20. Deinde Garibaldus filius uolfaudi [78 1Kb]  est a cunctis electus idoneus [79 1Kb] pontificii . Ipse dedit ecclesie cui preerat, de sua hereditate quicquid habebat. Acquisiuit etiam multa alia, sicut in eius cartis habetur [80 1Kb] . Huius etiam 81 1Kb] temporibus Deodatus uir summe sanctitatis, olim Neuernensis episcopus, renuntians [82 1Kb] seculo, in saltu uosago locum conuersandi a prefato presule optinuit  .

21. Huncque subsecutus est Godo episcopus  uir uenerandus, cuius temporibus, populorum urgente scelere, urbs Leucha est igne concremata; sed is presul et emunitatem sue ciuitatis et recuperationem cartarum quas ignis consumpserat sue ecclesie apud Pipinum adquisiuit regem. Is uita obiens, iussit se tumulari in ecclesia cuiusdam  sui predii nomine Castellum; cuius sepulcrum usque hodie demonstratur ibidem.

22. Quo uita decedente, extitit domnus Bodo  episcopus [83 1Kb] , cuius uita laudabilis per omnia memoria [84 1Kb] posterorum permanet digna [85 1Kb] . Qui inter cetera bonitatis studia que incessanter gerebat, edificauit monasterium in honore [86 1Kb] beatissime Dei genitricis Marie et beati [87 1Kb] Petri apostolorum principis, constituens inibi Deo sacratas feminas [88 1Kb] ad seruiendum illi; quibus preposuit filiam suam nomine Teutbergam [89 1Kb] , quod ad honorem nominis sui usque hodie Bodonis monasterium uocatur  . Ipsumque locum cum omnibus, que ibi adquirere potuit, ecclesie cui preerat in possessionem iure dereliquit; et exinde [90 1Kb] apostolicum priuilegium a  magno doctore Gregorio eiusque precessore Agapito  suscipere meruit. Dedit etiam in pago Odernensi eidem ecclesie uillas, que uocantur Nasius [91 1Kb] et Nasitus [92 1Kb]  , de sue proprietatis [93 1Kb] rebus. Idemque [94 1Kb] contulit sancto Stephano locum Stiuaium [95 1Kb]  sibi a suis parentibus derelictum, ubi monasterium in honore beati Petri apostoli construxit super fluuium Murt  , et duodecim canonicos [96 1Kb] ibidem aggregauit. Eodem modo monasterium Offonis uille [97 1Kb]  in honore sancti Leodegarii iure perpetuo [98 1Kb] sibi ad seruitium Dei concessum sue iam dicte sedi tradidit. Post sanctorum ergo operum exercitia, consummato presentis seculi labore, sepultus est in cimiterio beati [99 1Kb] Mansueti pontificis. Unde postea translatus ad Ludunum [100 1Kb]  urbem, mira ibi fidelium ueneratur deuotione. Cuius uite dies ultima 3 iduum Septembris fuit.

23. Iacob [101 1Kb] uero episcopus, qui post domnum Bodonem in cathedra resedit episcopali  , adquisiuit abbatiam sancti Deodati apud Pipinum piissimum [102 1Kb] regem  . Cuius tempore  sanctus Hildulfus [103 1Kb] achiepiscopus Treuirorum seculi honore relicto [104 1Kb] , in saltu uosago cenobium construxit Medianum, prefati presulis suffragante consensu et solatio. Idem uero Iacob Christi pontifex mortem subiens [105 1Kb] , requiescit in cripta [106 1Kb] sancti Benigni martyris ecclesie Diuionensis  , habens [107 1Kb] ad capud altare in honore sancti Mansueti confessoris.

24. Postquem domnus Borno fuit episcopus ,  uir uenerabilis atque adeo religiosus, ut ab omnibus uir uocaretur apostolicus. Quo presulante sedi Leuce [108 1Kb] , eadem urbs demum [109 1Kb] igne conflagrauit, peccatis exigentibus; sed ipse impetrauit a Karolo rege restaurationem cartarum igne crematarum [110 1Kb] , atque ab eodem rege adquisiuit abbatiam de Offonis uilla. Obiit autem in pace 11 Kal. Aprilis.

25. Huius [111 1Kb] successor extitit Wanincus [112 1Kb] episcopus , erga ecclesiam Dei uir studiosissimus. Hic tum in adornandis subiectorum moribus, tum in ornamentis ecclesie construendis, curam semper habuit indefessam, et beato fine transiens, excessit a seculo [113 1Kb] Kal. Ianuarii. Sepultusque est in cimiterio sancti Apri [114 1Kb] .

26. Huic [115 1Kb] Frotarius [116 1Kb] uir sanctissimus, primum  abbas cenobii [117 1Kb] sancti pontificis Apri, post idoneus [118 1Kb] episcopatus successit  . Quique prefatum cenobium et diuine religionis augmento sublimauit, et rerum exteriorum supplemento non modice adornauit  . Is adquisiuit a Ludouico [119 1Kb] et Lothario imperatoribus immunitatem comitatus et thelonei et restitutionem cartarum concrematarum et forestem cum banno quam Ermundies dicunt. Rexit autem ecclesiam eamdem annis 35, ordinatus est 11 Kal. Aprilis, mundo est exemptus 11 Kal. Iun. Corpus uero illius in cimiterio sancti Apri retinetur, infra claustrum, in introitu monasterii [120 1Kb] .

27. Deinde adeptus est presulatum domnus Arnulfus  pontifex , ortus ex pago Aureliensi [121 1Kb] , patre Alnaldo [122 1Kb] , matre uero Flammola, uir sancte et magne [123 1Kb] religionis atque in doctrina uerbi Dei studiosissimus, et quasi columna immobilis fundamenta sancte fortiter tenens immo fastigium sustentans ecclesie, inter aduersa fluctuantis [124 1Kb] seculi discrimina nec prosperitatibus ualuit extolli nec aduersitatibus a rectitudinis tramite deuiare. Namque [125 1Kb] tempore quo is uenerandus presul Tullensem regebat ecclesiam, fuit rex Lotharius, qui dicebatur iunior, qui permulta strenue gessit, quippe qui [126 1Kb] erat regio satus genere; sed antiqui hostis deprauatus astutia, non recto calce finiuit bene cepta. Accipiens namque uxorem nomine Zeutbergam [127 1Kb] clarissimis, uti decebat, ortam natalibus, concubinam  quandam nomine Waldradam ceco dilexit amore, adeo ut, quod nefas erat, ab eo coniunx legitima uideretur derelicta. Quod multi qui tunc pontificali prediti [128 1Kb] uidebantur honore audientes, proh nefas! partim timore, partim iniusto amore, silentio ceperunt tegere. Quod ubi comperit iam predictus [129 1Kb] athleta fortis et pontifex [130 1Kb] domnus Arnulfus, maluit pro Christi nomine temporalibus atque caducis destitui bonis, et ad ultimum, si necesse foret, discrimen pati uite presentis, quam ut ab eo deficeret congrua rectitudo pastoris. Ideoque predictum regem super hoc scelere persepe arguens, cum reuocare nequiret, pastorali religauit sententia, donec resipisceret. Quapropter ab ipso rege suisque in malum fautoribus [131 1Kb] uenerabilis presul suaque ecclesia  abbatiis prorsus ad tempus spoliata remansit. Sed Dei fauente clementia, post excessum uite regis insani, tam per ipsum quamque per uenerabilem Arnaldum [132 1Kb] successorem ipsius atque nepotem, abbatiis quibus [133 1Kb] fuerat spoliata [134 1Kb] prefata ecclesia, alioque honore partim est recuperata  . Huius tempore subdiderunt se ecclesie sancti Stephani ingenui homines quam plurimi ex Ingolini curte et Mauri uilla. Sedit autem idem uir uenerandus in sede presulatus annis 25, recessit quoque ab hac ualle [135 1Kb] lacrimarum 15 Kal. Decembris, sepultusque est [136 1Kb] iuxta corpus sancti Apri in cripta sancti Aniani [137 1Kb] sanctorumque martyrum Cornelii et Cypriani;  nunc autem est transpositus secus altare sancti Petri apostolorum principis.

28. Post quem domnus Arnaldus episcopus, Deo fauente, suscipiens ecclesiam  , secutus auunculi sui predicti pontificis uestigia, rexit eam pio moderamine annis 23. Qui [138 1Kb] quamuis in cura gregis atque profectu ecclesie sibi commisse non paruo studio elaboraret, precipue tamen orationi intentus, et cure egenorum extitit larga manu [139 1Kb] beneficus. Hic adquisiuit ecclesiam et 4 mansos Frabodi [140 1Kb] curte, et a rege Karolo 7 mansos in [141 1Kb] Oscado, et 6 mansos in Waldini uilla et in Cretenau et in Rusb [142 1Kb] . Sepultus igitur habetur in predicta cripta ad Sanctum Aprum, decedens ab huius seculi [143 1Kb] erumnis Nonas decembris , nunc uero  iacet transpositus iuxta altare sancti primi apostolorum Petri.

29. Cuius post obitum irruperunt [144 1Kb] ecclesiam rapaces lupi, sicut in ouile a pastore relicto, quorum morsibus non minima afflicta est laceratione, et cum adhuc uita sperari posset, peccatis impedientibus, tota ciuitas concrematione incendii funditus uisa est desolari; sed Domini immensa pietas, qui delinquentes perire non uult, si ad eum toto corde redierint, condolens ecclesie sue dispendio, et considerans gregis [145 1Kb] sui detrimenta, ne [146 1Kb] uelut errabundus relinqueretur in deserto, domnum Lugdelmum [147 1Kb] magne sagacitatis uirum, eidem urbi in tristitia sedenti reponere [148 1Kb] dignatus est pastorem . Qui quanta fortiter illic aduersus tam  flebilem et lacrimosam uastationem egerit, ipsa eiusdem templi atque urbis restauratio patefecit. Non tantum enim ad pristinum decus secundum suum posse ecclesiam restituit, sed etiam ampliori et altiori fastigio eam sublimare honorifice studuit, necnon et decore clericorum nobiliumque laicorum atque patrimoniis terrenarum rerum, quantum ualuit, ditauit. Adquisiuit etiam abbatiolam sancti Pientii, quam [149 1Kb] Pretoria Dei fidelissima dederat, et uillam que uideliacus dicitur, quam ad mensam canonicorum tradidit  , eo tenore ut diatim missa omnium fidelium defunctorum ad eius memoriam celebraretur [150 1Kb] . Monetam etiam ciuitatis et teloneum cum immunitate comitatus a rege Ludouino [151 1Kb] impetrans, necnon et mercatum ciuitatis ecclesie  sue subdidit [152 1Kb] . Insuper [153 1Kb] adquisiuit ab Euerelmo regali medico in Isciaco  mansos 4 et dimidium  cum ecclesia, octo [154 1Kb] quoque mansos in Bella uilla  et in Rauserias et in Melarido et in Merbachia [155 1Kb] cum ecclesia. Nactus est quoque a rege Arnulfo ecclesiam de Gundulfi uilla [156 1Kb] , et in pago Liuuensi 20 mansos in uillis que dicuntur Wandra, Sauia [157 1Kb] , Retines, et capellam de Aruia [158 1Kb] ; et a rege Zendebaldo impetrauit siluam ecclesie sancti Stephani sitam in Gundulfi uilla [159 1Kb] liberam esse ab omni banno, et homines sancti Stephani esse liberos a custodia forestis eiusdem uille. Cuius sanctitatem et opera felicia, si per omnia scriberemus, magnum libri textum efficeremus [160 1Kb] . Hic itaque decem annis pontificali regimine potitus, undecimo graui brachii dolore est percussus. Quo ingrauescente et penetrante uitalia, presentem uitam mutauit  alia, seque in ciuitate sepeliri mandauit, multis mirantibus, cum nullus hoc ante fecerit; qui iam pridem sepulturam suam apud monasterium sancti Apri in suburbio delegerat [161 1Kb] . Huius beate memorie transitus, quo a mundo excessit, 3 Idus Septembris fuit, sepultusque est intra sue sedis ecclesiam ante altare sancti Martini.

30. Post cuius excessum  huius sedis cathedram, nolentibus [162 1Kb] regni [163 1Kb] primatibus, domnus Drogo nobilissimis ortus natalibus, tum ui, tum ingenio, tum consensu ciuium occupauit; sed post communi omnium uoto nobiliter rexit. Ut enim superbia sanguinis, ita subtilitate singularis ingenii illinc rebus publicis, hinc spiritualibus negotiis insudabat. Quare [164 1Kb] omnibus ita se habilem prebuerat,  ut cunctorum amorem uenerationemque difficile [165 1Kb] solubilem sibi ascisceret. Hic de [166 1Kb] suo proprio contulit huic sedi uillam Domni Martini cum ecclesia, eamque ad canonicorum stipem delegauit, et [167 1Kb] reimpetrauit  a Karolo rege Bodonis monasterii abbatiam, diu suis antecessoribus ablatam. Atque ex precepto Ludowici regis abbaciam Pauliniacensem [168 1Kb] tenuit. Adquisiuit etiam a Sigiberto quodam milite in Bertrici curte mansum unum cum ecclesia, et medietatem ecclesie Domni Apri  , et terciam partem ecclesie sancti Hylarii [169 1Kb] in uermense, et farinarium unum cum piscatione, et quicquid in ea uilla potuit habere; et a Karolo rege impetrauit forestem regiam que dicitur Ermundies [170 1Kb] . Eius tempore seua Danorum pestis, Hungrorum rabiei  iuncta, carceribus sue natiue habitationis egressa, multarum regionum finibus deuastatis, post cedem  Germanie Galliam Belgicam incendit. Quorum nuntio perterriti cenobite sancti presulis Apri, ueneranda eius pignora in urbem deferunt, demumque ne a prefato pontifice ui retineretur furtim referunt, atque per longa annorum curricula abscondunt. Hic ergo diuine religioni insistens, 7 annis sacerdotio infulatus 5 Kal. Februarii rebus est humanis exutus, atque ante altare beati Petri apostoli infra ciuitatem est tumulatus.

31. Cui pastor  et amor gregis domnus Gauzlinus successit , uir summe catholicus [171 1Kb] atque monastice religionis cultor deuotissimus. Qui Francorum nobili sanguine ortus, in palatio inter regni proceres est altus, atque mox futurus pontifex, super multos sui generis cetaneos enituit [172 1Kb] gemine  scientie dono. Omnium ergo uotis pontificali infula sublimatus, 16 Kal. Aprilis est, Christo fauente, ordinatus, dulcedinemque sue prosapie beniuolentia clementissimi cordis serenitateque adeo iocundi uultus et lenitate sermonis sedule superabat [173 1Kb] , totus in uigiliis, in elemosinis intentus. Qui ad cumulum bonorum suorum, 14 ordinationis sue anno, nutu Dei regulam sancti Benedicti huius regni habitatoribus omnibus ignotam, diu quesitam, proculque inuentam, sancti Apri instituit loco. Cenobium sancte Dei [174 1Kb] genitricis Marie Buxeriis a fundamentis construxit, chorum ancillarum Dei inibi constituit, rebus et prediis ac ornamentis decorauit. Ob cuius facti meritum suo successori presuli Gerardo est a Deo premonstratum eum martyri Apollinari in celesti  gloria sociatum  . Cuius gloriosi facti occasionem opere precium reor posteris tradere ad rememorationem [175 1Kb] .

32. Denique Hardradus [176 1Kb] prefati pontificis [177 1Kb] Gauzlini frater germanus, in militari studio uir quam maxime strenuus, in bonitate morum cunctis percarus, quadam uice super Murt fluuium uenationis excercitationi insistebat [178 1Kb] . Contigit itaque, ut canes eius aprum ferocem insequerentur, quorum coactus latratibus, mortem contiguam idem aper effugere nitebatur. Qui diu per queque auia discucurrit [179 1Kb] , tandemque in montem supra Buxeriis uillam situm fugitando peruenit. Quo pertingens, sub quadam spinosa arbore fixit gressum, moxque subsequens latrando grex canum, diuina uirtute celerem  continuit gradum. Fera sub arbore stabat intrepida, uis latrantium [180 1Kb] a longe subsistebat muta et stupida, nec ullatenus audebat proximare ad spineti uicina [181 1Kb] . Predictus miles equitando insequitur, rem insolitam  sibi contigisse demiratur; equo desiliens, frutectum ingreditur, altare dirutum cum circumuicinis edificiis contemplatur. Ergo rem ueneratus diuinam, feramque sinens abire securam, ad propria celer repedat, fratri suo pontifici acta et inuenta nuntiat. Domnus autem presul certos [182 1Kb] nuntios dirigens, et a maioris etatis senibus, quomodo se res habuerat exquirens, didicit ab antiquo ecclesiam sancte Dei genitricis inibi constructam, sed uetustate consumente [183 1Kb] et incuria neglegente desolatam. Astruebant etiam, noctu inibi quam sepe diuina luminaria splendere, et loca proxima sua claritate perfundere. Quod pernoscens presul uenerabilis, permaxime letatur [184 1Kb] . Et quia mons prelibatus ad Metense pertinebat episcopium, petiit [185 1Kb] a Teodorico presule   qui et Sixtus uocabatur, illum sibi dari per concambium [186 1Kb] , conferens illi sancti Petri [187 1Kb] apostoli baculum uenerabile [188 1Kb] , quem beatus Mansuetus secum detulerat a Romana urbe. Adepto itaque monte, ecclesiam restruxit [189 1Kb] , ac super stipitem [190 1Kb] prefate arboris altare in honore beate Marie stabiliuit. Quoniam [191 1Kb] eiusdem Dei genitricis precibus inibi sanabantur infirmi diuersis detenti languoribus, et uota uulgaris populi ibidem confluebant sepius, diuina inspirante clementia dignum duxit, ne diutius [192 1Kb] careret cultibus. Cepit uero cogitare, quatinus in eodem oratorio, si Deo donante inueniri possent, sanctimonialium uirginum societas fieret, que sub regula sancti Benedicti obsequiis perpetue uirginis deseruiret. Quod sane factum per diuinam  clementiam meruit prouectum. Nam Deo preordinante inuenit quasdam sanctimoniales, uelut oues errantes, sed tamen eterne uite pascua [193 1Kb] querentes, in Dei dilectione feruentes, et ad seruiendum illi locum remotum desiderantes; quarum miseratione permotus, consultu domni abbatis Archemboldi, qui preerat cenobio [194 1Kb] sancti Apri, ceterorumque [195 1Kb] fidelium, iam dictam cellulam eis ad habitandum delegauit, preficiens [196 1Kb] eis Rothildim abbatissam, que earum regeret uitam. Atque ut ibidem liberius possent rebus uacare spiritualibus, prouidit illis, unde uiuerent de episcopii possessionibus, ecclesiam uidelicet in eadem uilla Buxeria cum decimis et omnibus ad eam pertinentibus, nec non capellam Porchere curtis cum omni decimatione.  Tale ergo [197 1Kb] fertur habuisse exordium Buxeriense cenobium, quod Deo [198 1Kb] iuuante in dies sumit incrementum.

33. uenerandi autem huius pontificis [199 1Kb] temporibus  adeo antiqua prodigia renouantur, dum tricesimo  eius presulatus [200 1Kb] anno, cruces apparuerunt in uestibus, quas Omnipotens, ut in historia ecclesiastica legimus  , ad infidelium confutandam incredulitatem sinit apparere mortalibus. Is adquisiuit sedi, cui pontificabatur, alodium [201 1Kb] in Boiaco  ab [202 1Kb] Angelberto [203 1Kb] , et a Fulmaro siluam in Brieri ualle. Quique a rege Ottone adeptus est abbatiam Medii monasterii, ea lege ut Fredericus dux, dum aduiueret, aduocatiam retineret, ac pontifex prebendam loci ordinaret, postque finem ducis tota abbatia ad episcopum perueniret. Teloneum quoque ciuitatis et comitatum per preceptum regis Heinrici [204 1Kb] optinuit  abbatiamque Pauliniacensem et Deruersem [205 1Kb] atque de Offonis uilla  solide possedit. Isdem [206 1Kb] per concambium [207 1Kb] dedit Archado [208 1Kb] episcopo Linguonensi abbatiam de uarennis [209 1Kb] , et econtra Archadus [210 1Kb] dedit Tullensi episcopo [211 1Kb] quicquid in Bosonis monte  et Ursacii uilla et Seionz uidebatur habere. Adeptus est etiam a Rotgero [212 1Kb] comite Amboldi [213 1Kb] uillam  in pago Ordonensi [214 1Kb]  , et ab Eua comitissa Angeriacam [215 1Kb]  uillam cum capella, et Molisiacam, et uillam que dicitur Girinuicinus  , et Nordalli uadum [216 1Kb] , et partem in Buchuliaco [217 1Kb] , et Radaldi uillam  , et Sionni uillam, et ecclesiam que dicitur [218 1Kb] in uilla Blaseius, et partem ecclesie in Rameii [219 1Kb] uilla, que soluit 5 solidos; et ab Angelranno  [220 1Kb] duos mansos in uilla que dicitur Portus, et ab Hanone [221 1Kb] ecclesiam de uilla Bladini. Hic tempore Ottonis imperatoris probauit cum 12 ingenuis hominibus contra abbatissam de Andelach, Bodonis monasterium esse subiectum ecclesie sancti Stephani, et ab eodem imperatore nactus est medietatem telonei de monte sancti Eliphii  . Idem impetrauit ab Heinrico rege per adiutorium Ebahardi [222 1Kb] comitis, quicquid ipse rex possidebat in Gundulfi uilla  . Qui  felix uir in semel arrepto proposito boni operis iugiter omnibus mirabilem extendens animositatem, post in Christi militia multiplices labores, quadrienni languore [223 1Kb] , ut alter Iob a Domino probatus, 44 sui episcopatus anno, 7 Idus Septembris  celicas recessit ad sedes.  Delatus ergo a clero et populo in Buxeriensi [224 1Kb] cenobio, dignissimam, sicut uiuens iusserat, accepit sepulturam, inter choros uirginum, quas illic plures numero uite districtioris aggregauerat, longis seculis in Dei laudibus excolendam [225 3Kb] .

34. Interea  domno Gauzlino Tullensis sedis pontifice rebus humanis exemto, qui morum illustris sanctimonio, angelorum, ut credimus, in celis est ascitus consortio, plebs Leucha grauiter merebat tanti orbata pastoris solatio. Erat tunc temporis uenerandus Bruno Aggripine ecclesie summus pontifex, qui in tota Germania sibique finitimis partibus imperiales agebat uices, utpote Magni Ottonis augusti  germanus frater. Ipse autem prenominatus princeps tum forte aberat, quia fines Italicos causa urgente adierat. Mestus ergo Leuchorum populus, consilio uiduatus pastoris, ad memoratum archipresulem Brunonem legatos dirigit, desolationem sui humili suggestione intimat, utque sibi succurratur suppliciter expostulat, ne uelut grex errabundus, pastore perdito, dispereat. Is uero clementis compassione animi eorum et lamentationi condolens, ipsamque urbem, Francie regno confinem, Romano nuperrime adiunctam imperio perpendens, summa mentis angebatur sollicitudine, cogitans, quem eidem ecclesie idoneum iuxta canonum scita potuisset pontificem eligere, secundum diuine religionis cultum cum bonitate morum sapientie sale conditum  et in scientie secularis studio excercitatum. Sed Deus, qui in bonis [226 1Kb] semper dispositionibus piorum assistit effectibus, eius non permisit animum diutinis agitari curarum fluctibus, suoque inspirauit [227 1Kb] consilio, uenerabilem Gerardum huic preficiendum officio asciscere, quem constabat utilem superni dono conditoris in cunctis existere. Ea tempestate idem Dei famulus cellarii obedientia impeditus, pro quodam non maximo excessu in leuioris culpe nexu infra claustralia erat septa constitutus, ibique lacrymarum ac orationum holocausto sese immolabat attentius; quem ideo celestis dispensatio hac parua permisit temptari afflictione, ut cunctis palam innotesceret hic uir eximius, cuius foret meriti ante oculos diuine contemplationis. Religiosus  ergo pontifex Bruno ad sese primos cleri conuocat, eis cepiscopi sui domni Gauzlini [228 1Kb] transitum flebilem notificat, quemque illi successorem dignum subroget, familiariter consultat. Mox decanus diuine amator religionis, sani prudens consilii, eius consultibus hec reddidit: Si, domine presul, meo dignaris tantillo credere dicto, fratrem Gerardum huic gradui pre ceteris idoneum ueridico [229 1Kb] assero testimonio, quem uera humilitate subiectum, promta obedientia clarum, longanimi patientia certissime attestor probatum. Insuper eius diutinam in penitentia perseuerantiam intimat, Deique nutu ad sibi credendum mentem presulis non tarde inclinat. Tunc decanus prelibatus beatum Gerardum a claustri  penitentia rapit, ad domum propriam insperato adducit, balneatum uestibus nitidis ex suo induit, mirantique, quid noui portenderet, eum fore episcopum predicit. Sed uir Domini in humilitatis fundamento firmiter stabilitus, huic ordinationi cunctis obnitebatur uiribus, magisque elegit pristinum penitentie otium repetere, quam huius laboriose  prelationis pregrauari pondere. Tamen plurimum reclamans, plurimum repugnans, coram iam dicto archipresule deducitur, et sub iussione obedientie pontificalem apicem suscipere compellitur. Dum ergo annus incarn. dom. 963 curreret, Leucham urbem adducitur, obuiisque populorum turmis cum hymnisonis laudibus excipitur, ac, sicut mos exigebat, presulari sede intronizatur. Itaque fit mira exultatio in commixto populo, omnes tripudiant pro pastore adepto, cunctorum terguntur lacrime huius ingressu nouo. Omnes sibi diuino nutu datum adseuerant, atque in eius ordinationis assensu plausibiliter insonant. O si quem gesta eius delectat audire, librum uite et actuum eius, qui apud sepulcrum eius retinetur, perlegat, et illic pleniter inueniet.

 35. Huic [230 1Kb] ergo uiam uniuerse carnis ingresso , domnus Stephanus successor eius extitit, nobili Parisiensium stirpe editus, de Lineri uilla  antiqua propagine ortus. Qui in Metelahc [231 1Kb]  cenobio 8 Kal. Iulii pontificali unguine consecratus, modico temporis spatio, anno [232 1Kb] scilicet et semis, regimine potitus, 4 Idus Martii  uita excessit apud Bodonis monasterium, et iuxta beati apostolorum principis Petri altare est tumulatus apud Medianense cenobium  .

36. Sed hec eadem Leucorum ciuitas suo rectore destituta, nequaquam diutius est, Deo disponente, pessumdari permissa. Nam uotis utriusque fidelium ordinis, aspirante clementia diuine maiestatis, triumphatoris inuicti, domni [233 1Kb] uidelicet  Ottonis tercii augusti, decreto statuente, domnus Bertoldus  nobilissimis Alemannorum natalibus ortus, in sancta religione conspicuus, per Dei prouidentiam electus, in hac sede est 5 Idus Octobris pontifex ordinatus. Qui predecessoris sui domni Gerardi mores et instituta pro posse imitatus, non ualet explicari, quante bonitatis et munificentie operibus ad propriam decorandam sedem fuerit comprobatus. Nam diligenter clerum instituens, uiros prudentes familiari [234 1Kb] dilectione pre ceteris amplectens, eorumque consilio in omnibus nitens, urbem rebus auxit, sapientia decorauit, prouida dispensatione muniuit. Quis autem queat ullo rationis affatu pandere, quam prudens et cautus fuerit  in omni sua re disponenda, que et quanta sue ecclesie acquisierit ornamenta, quibus edificiis claustram sui cleri adornauerit [235 1Kb] , quibus emolumentis suam sedem amplificauerit? uerum pauca perstringamus de pluribus, cum singula percurrere sufficiat nullus. Hic adquisiuit a Theodorico duce Askeim [236 1Kb] uillam  et Alraldi [237 1Kb] curtem et Monoldi uillam,  dans in concambium [238 1Kb] uamplenam uillam et reliquas quas domnus [239 1Kb] Geraldus presul a duce Beatrice pro Barro monte acceperat. Adeptus est ecclesiam de Sorciaco [240 1Kb] ab Hugone clerico, et predium Dominica uia [241 1Kb] dictum, et ecclesiam que dicitur Castellum, et alodium Baddonuiler [242 1Kb] dictum, et ecclesiam et castellare de Pauniaco [243 1Kb]  , et predium de Pauniaca uilla, et terciam partem silue de Haseio [244 1Kb] predium de Marceio, et partem Odelrici in uillis de Wasleio et de Longort et de Laio et de Orcadis. Idem impetrauit  ab imperatore Heinrico et [245 1Kb] bannum uenationis super Mosam fluuium , a Segintensi [246 1Kb] comitatu  usque Sorciacum [247 1Kb] . Ipse reimpetrauit [248 1Kb] ab eodem imperatore [249 1Kb] reddi ecclesie sue [250 1Kb] uillam in Halsacio  [251 1Kb] sitam  que uocatur Berchem [252 1Kb] , et theloneum et districtum mine. Adquisiuit etiam ab Emma comitissa predium quod dicitur Fontiniacum, et a prefato imperatore quicquid in Caulei [253 1Kb] uilla uidebatur habere. Cenobium quoque in honore [254 1Kb] sancti Saluatoris in saltu uosago construxit, quod diuersis ecclesiasticis ornamentis decentissime locupletauit, et stipem ex his que adquisierat ad uiginti monachorum cetum inibi delegauit. Ecclesiam beati baptiste Iohannis, que dicitur ad Fontes, necnon basilicam uenerandi pontificis uedasti intra suam sedem edificauit, cum ecclesia sancte Genouefe [255 1Kb] uirginis . In saltu [256 1Kb] uosago restruxit Bodonis monasterium, necnon sancti Deodati cenobium. ualuas sue sedis miro poliuit decore,  altare summum incomparabiliter exornauit auri ac gemmarum fulgore, innumerabilia uasorum [257 1Kb] adquisiuit genera pulcritudine et multitudine nullo precio taxanda [258 1Kb] . Quique ut apes prudentissima undecumque perquirens, quomodo ecclesie sue sedis posset prodesse, pernoscensque [259 1Kb] , qualiter nequam et detestabiles homines suo predecessori domno [260 1Kb] Gerardo fuissent iniuriati, eos usquequaque ob uindictam sancte ecclesie est persecutus [261 1Kb] , ac ipsorum foueas, ubi uelut crudeles fere abscondebantur, funditus euertit; castrum scilicet de Reuualt [262 1Kb] et de Pauniaco, omnem quoque [263 1Kb] illorum odiosam progeniem ita adnullauit, ut nemini  ex ipsis diutius pullulare possibile sit. Hic ergo 22  annis pontificali honore potitus, non est facile narratu, quid utilitatis eius desiderabilis uita contulerit [264 1Kb] , quid detrimenti eius presenti seculo lugenda mors effecerit, quia ad ipsius enarrandos actus omnis lingua succumbit, maiusque dispendium prebuit eius obitus inconsolabiliter flebilis, quam, si fas est dici, profuisset illius uita omni mundo exoptabilis. Itaque 8 Kal. Septembris beato fine hominem exiens, ita suo casu propriam sedem pessumdedit, ut de eo ab omnibus possit ueridice protestari: »Bertoldus cunctis succiduis sibi [265 1Kb] incomparabilis.« Sepultus autem est in medio sue pontificalis ecclesie, inconsolabilem relinquens fletum omni nostre patrie.

37. Quem subsecutus est domnus Herimannus nobili Agrippinensium [266 1Kb] genere procreatus, litterarum  studiis, ut decet nobiles, adprime eruditus. Qui 13 Kal. Ianuarii pontificali sacratus unctione, in sibi [267 1Kb] a Deo iniuncto munere septennali uixit tempore. Ipse corpus beati Amonis a cenobio gloriosi [268 1Kb] Mansueti transtulit et [269 1Kb] in ecclesia episcopalis sedis, ubi nunc honorifice ueneratur, collocauit. [Is [270 1Kb] quamquam nichil prediorum sue ecclesie adquisierit, preuentus breuitate temporis, tamen eam diuersis pro posse suo [271 1Kb] decorauit ornamentis. Nam sedi domus sancti Stephani contulit non minimam auri quantitatem, de quo disposuerat fieri miri decoris calicem. Singulis etiam abbatiis sue dieceseos [272 1Kb] argenteas adtribuit coronas, amplians eas palliorum diuersitate numerosa. Ipse perfecit castrum Rodortei [273 1Kb]  a suo predecessore inchoatum, Domnique  Martini castellum a fundamentis construxit firmum, custodie circumuicinorum prediorum utillimum. Quique [274 1Kb] ecclesiam sibi a Deo commissam ita sapienti gubernamine rexit, ut integram pacem a cunctis circumuicinis huius sedis aduersariis habuerit; nec quisquam eius precessorum [275 1Kb] ac successorum in tanta tranquillitate hunc episcopatum [276 1Kb] gubernauit]. In qua [277 1Kb] etsi nichil proprio sudore adquisiuit, tamen suppeditante [278 1Kb] Dei gratia nichil detrimenti de his que possidebat pertulit. Ab hac ergo terrea mole exemptus Kal. Aprilis apud sanctum Gereonem est honorabiliter Colonie tumulatus, in cuius cenobio fuerat a puero sapientie diuine et  humane lacte sapienter [279 1Kb] educatus [280 3Kb] .

 38. uiam igitur uniuerse carnis ingresso pontifice Herimanno , successit uenerabilis Bruno, qui postea in Romana urbe apostolatus functus honore Leo nonus nomen accepit. Quapropter si aliquem fidelem audire delectat que et quanta in episcopatu Leuchorum gesserit, et quomodo in Romana urbe pontifex factus se habuerit, librum de uita et uirtutibus, qui in ecclesia beati Apri habetur, perlegat, et illic pleniter inueniet 281 1Kb] .

39. Quoniam gesta priscorum [282 1Kb] pontificum huius sedis, prout contigit, scripta cognouimus, uidetur nobis incongruum, ut acta uenerabilis Udonis [283 1Kb] , qui fuit in hac sede successor [284 1Kb] , sanctissime memorie pape noni [285 1Kb] Leonis sub silentii sera occultemus [286 1Kb] ; sed ad cognitionem sequentium recordationi  tradamus seruanda [287 1Kb] . Fuit hic ex nobilissima parentum [288 1Kb] stirpe ortus, ex utraque parte regali stemmate clarus. Pater eius dictus est comes [289 1Kb] Riquinus, ex Reubariorum regione ortus; mater uero eius, Mathildis nomine, ex Alemannia duxit genus. Ambo ab auitis parentibus prediorum reditibus et diuitiarum amplitudine prediti, diuine religionis calore feruidi, non multum flectentes animos ad disponendos honores huius seculi. Hunc itaque puerulum fere decennem Deo dicatum glorioso Leuche sedis presuli Brunoni tradiderunt diuinis litteris imbuendum, ac uenerande congregationi [290 1Kb] domus sancti Stephani canonice [291 1Kb] adnectendum.  Qui sub domni Walteri, postea predicte congregationis  decani, doctrine bone [292 1Kb] eruditus, ad sufficientiam instructus, omissis puerilibus, immo iuuenilibus nugis, sollicite uacabat psalmis et orationibus. De sumptibus sibi a parentibus [293 1Kb] quamuis admodum satis ad mensuram decretis [294 1Kb] parce uiuebat, et si qua sibi exinde resederant, indigentibus erogabat, ac cum columbina simplicitate prudentie serpentis insistebat [295 1Kb] . Gloriosus ergo pontifex Bruno cernens eum in utilitate sancte ecclesie ita ad alta [296 1Kb] crescere, intimo letabatur corde, atque cogitabat eum qualitercumque quolibet honore exaltare. Nam Gebizone primicerio humanis rebus exempto [297 1Kb] , istum promouit ad honorem eiusdem primiceriatus, quamuis tunc primum adhuc imberbis intraret adolescentie gradus [298 1Kb] .

 40. uirginitatem suam regi celorum uouerat, pro qua retinenda eius maiestatem indefessis precibus exorabat [299 1Kb] . Huic Deo placite et sancte uoluntati nequam non defuit temptator, qui eum noctu et diu [300 1Kb] insistendo, a sancto nitebatur auellere proposito. Itaque secundum humanam fragilitatem suum animum ad eius prauam [301 1Kb] suggestionem obsequendam inclinauerat; et nisi Dominus adiuuisset [302 1Kb] , paulo minus eius anima in inferno habitauerat. Nam diuina preuentus gratia, in diutinum incidit languorem, nec hostis antiquus in eum malignam preualuit adimplere suggestionem [303 1Kb] . Sed ut Deus omnipotens ostenderet, hanc se ei infirmitatem causa correctionis transmisisse,  in somnis per sanctum Iohannem euangelistam  dignatur admonere, quatinus a peruersa resipisceret uoluntate. Cui et dixit [304 1Kb] : Scias te, frater, ideo talia pati, quia uotum quod Deo uoueras infringere disposuisti; sed si in promisso fideliter perseuerare uolueris, et desiderata sanitate citius donaberis, et diuina gratia in cunctis tuis actibus foueberis. Quod [305 1Kb] cum [306 1Kb] in somnis hec [307 1Kb] se obseruaturum Deo annuente promisisset, erat ei simile quod quasi [308 1Kb] tres subscriptiones presagas futurorum sibi traderet, et in os ad comedendum imponeret, quarum memoriam semper in animo retinuit, nec ulli suorum familiarium, nisi in ultimo uite fine, notificare uoluit. Tamen earum seriem post dicemus, cum locus oportunus euenerit. Affirmabat autem huiusmodi uisionem ea [309 1Kb] nocte sibi apparuisse, qua  suo uenerabili patri domno presuli Brunoni in somnis uisum est, beatum Petrum apostolum [310 1Kb] cum prothomartyre Stephano se infulatum ad principale altare apud Wormaciam deducere honorifice, et ei quinque calices aureos ad presagium rerum sequentium tradere  .

41. Non multo post idem gloriosus Bruno apud predictam urbem Wormaciam ad apostolicam sedem est promotus , et istum de quo loquimur uenerabilem Udonem Romam duxit, cum quibusdam suis familiaribus, quique in omnibus [311 1Kb] pre ceteris seruitio adhesit, idcirco illum in maiori familiaritatis amicitia connexit [312 1Kb] . Biennio autem fere exacto [313 1Kb] , domnus apostolicus antiquam patriam primamque sedem reuisere uoluit, et interuentu eiusdem  Udonis congregationi fratrum sancti Stephani ecclesiam de Tranculfi uilla et predium de Mundriualle restituit, et eisdem canonicis priuilegium libertatis apostolica excommunicatione subnixum corroborauit  . Demum domnus apostolicus cernens eum in sancta religione de uirtute in uirtutem proficere, disposuit eum, precedente cleri plebisque electione, in huius sedis presulatus officio sibi subrogare , ac legatione ad Henricum tertium Romani imperii rectorem directa, illum sibi successorem substituere.

42. Adepto ergo honore pontificatus, ita cepit esse in cunctis agendis rebus strenuus, ueluti fuisset a primeuo [314 1Kb] in his disponendis sagaciter institutus. uentum erat Treuerim 15 Kalendas Septembris ad  sacre ordinationis benedictionem, ubi Deus ei clementer ostendit sue pietatis dispositionem. Nam, ut moris est, posito super humeros eius sanctorum  euangeliorum libro, trium predictarum predictionum [315 1Kb] , quas in somnis uiderat, exemplaria ueridico recognouit oraculo. Siquidem primo loco a legente est recitatum diuini eloquii exemplum: Numquam legistis in scripturis: Lapidem quem reprobauerunt edificantes, hic factus est in caput anguli? A Domino factum est istud, et est mirabile in oculis nostris . Deinde secundum exemplum est dictum de prologo euangelii Luce euangeliste: Seruiens Domino sine crimine. Tertium autem fuit in eodem euangelista de Zacaria et Elisabeth: Incedentes in omnibus mandatis [316 1Kb] Domini sine querela . Horum ergo uerborum exemplaria sibi a Domino [317 1Kb] reminiscens dudum premonstrata, ueluti apes prudentissima dapes florum indefesse  animo reuoluebat. Quamlibet enim a quibusdam quasi pro nimia simplicitate reprobaretur, tamen incessanter satagebat, ut in diuino seruitio sine crimine ac sine querela secundum humanam possibilitatem ante Dei oculos inueniretur [318 1Kb] .

43. Studebat etiam mores sui predecessoris [319 1Kb] domni Bertoldi [320 1Kb] in multiplicandis reditibus et ornamentis ecclesie sue sedis pro posse imitari, atque hostes patrie non timebat pro defensione pauperum et ecclesiarum [321 1Kb] inimicos fieri. Adquisiuit quoque ab Haimone comite ecclesiam quandam [322 1Kb] ad seruitium fratrum congregationis sancti Stephani, quam eis pro annuali die sue ordinationis perpetualiter rememorando contradidit. In destruendo castello uallicolor [323 1Kb]  , in quo annullando suus antecessor  uenerabilis Bruno sine fine laborauerat, ita multimodo precatu et pretio per circumuicinos compatriotas effecit [324 1Kb] , quod bis cum [325 1Kb] armis bellicis a fundamentis deiecit. Monasterium sancti Gengulfi iam diu pene dirutum, et etiam igne combustum, in congruum reparauit statum, atque ornamentis ecclesiasticis et necessariis subsidiis ac edificiis ampliatum, fecit diuino seruitio et sancte religioni locum aptum  , ubi laudabiliter uiget canonicali more superna seruitus, et Christo annuente uigebit in perpetuum, ut speramus. Predium sancti Aniani cum suis appenditiis in suburbio sue ciuitatis situm ab Indensi abbate regali auctoritate gloriosi Henrici tertii Romanorum imperatoris per commutationem accepit  . Pro quo etiam quasdam res hereditario  iure sibi a parentibus concessas legitime delegauit  , ubi disposuerat edificia monachorum usui apta diuina suppeditante gratia construere, ac fratres  sancte religionis amore feruentes ad 24 ibidem congregare, et de propriis reditibus sue hereditatis, quibus plurimum abundabat [326 1Kb] , ei congrue necessarios sumptus ordinare. Cuiusmodi autem fuerit rerum ibidem ab eo destinatarum dispositio, continet apostolicum priuilegium Alexandri pape, quod in sancti prothomartyris Stephani retinetur arcarismo [327 1Kb] . Sed morte preuentus nequiuit ad unguem suum perducere desiderium, quod cuicumque suo successori, cui Deus uelle et posse dederit, reliquit perducere ad effectum.

44. Itaque urbs Leucha suo tempore multis aduersitatibus [328 1Kb] a circumuicinis [329 1Kb] compatriotis et extraneis aggrauata, non tantum doluit de laboribus, quos eo uiuente est perpessa, quantum fleuit, quod  huiusmodi sagacitatis et feruoris erga utilitatem sue ecclesie uirum non fuit diu possidere digna. Nam, ut iam diximus, castellam uallicolor [330 1Kb] , quod pene 40 annis [331 1Kb] Leuchorum ecclesiam uehementer afflixerat, se uiuente destructum [332 1Kb] dimisit, quamuis eodem quo presentem uitam transiit fraude quorundam restructum fuerit; omnes inimicos sue sedis aut uictos aut pacatos in suo fine habuit; quicquid ad pontificalem prebendam pertinebat, sicut antecessor suus Bertoldus presul tenuerat, suo successori solide habendum reliquit. Ergo sicut superna fuit uoluntas pridie Idus Iulii , 18 sue ordinationis anno, ab hac luce subtractus est [333 1Kb] , et in sue sedis ecclesia ante altare sancti Blasii est honorifice tumulatus.

 45. Domno Udone [334 1Kb] de medio facto, uenerabilis Pibo ad eandem sedem mox successit [335 1Kb] ordinandus. Qui parentibus non infimis, scilicet patre Thietmaro [336 1Kb] , matre uero Dudicha progenitus, de terra Saxonum oriundus extitit. Qui ab etate primeua litterarum discipline traditus, sub magistro Annone postea futuro Agrippinensium [337 1Kb] presule, scolarum excercicium transigens [338 1Kb] , diuine institutionis atque mundane peritia adprime emicuit. Dein uero iam adolescentulus in Haluertetensi ecclesia efficitur [339 1Kb] canonicus, ubi omnem callem prudentie cum modesta fortitudinis operatione inter cequeuos ita precucurrit [340 1Kb] , ut cuncta officia ipsius ecclesie paulatim susciperet, laudabiliter perageret, quin  etiam honores ecclesie cunctos preter pontificium  adeo probabilius disponeret, ut exinde sublatus in regali palatio primum capellanus, postmodum factus sit cancellarius. Ibi etiam quantus fuerit principibus regni satis apparuit.

46. Qui Omnipotentis occulta dispositione [341 1Kb] conceditur antistes et ordinatur Tullensi ecclesie . Cuius edificium non solum imperfectum, sed etiam ruinosum reperiens, non minimum condoluit [342 1Kb] , immo repedare cogitauit; quia, quod mentem eius dirius [343 1Kb] angebat, sine intermissione ingemiscens, de consolatione [344 1Kb] animarum sibi commissarum desperabat, quoniam qua populum doceret lingua [345 1Kb] prorsus ignorabat. Sed diuina uirtus circa ipsum dignabatur gloriosum ostendere miraculum, cum iam sexagenarius paruo quidem tempore loquelam  [346 1Kb] inauditam  didicerit, qua plebem Christi satis intelligibiliter et a malis desistere et queque bona perficere edocens, peruigili cura gubernare satageret. Porro quam infatigabilem in Dei famulatu se exhibuerit, in diuini officii nocturnis horis [347 1Kb] quam assiduus fuerit, in celebritate sacrosancti mysterii, interius corde mactato, exterius quam sollemnis extiterit, in sacris ordinationibus pontificii quam angelicus apparuerit, sicut nec de memoria qui uiderunt labi, ita nec futuris mortalibus facile poterit innotesci. Hic nimirum in elemosinis fuerat misericordissimus, in peregrinorum uel hospitum susceptione hilarissimus, uinctis et egrotis uisitator piissimus, in uiduarum uel pupillorum defensione iustissimus, postremo in dilectione Dei et  proximi perseuerabat feruentissimus [348 1Kb] . Sicque Dei gratia perfusus, quoscumque genere uel fatuitate tenuiores in clero considerabat, non tam uerbis paterne consolationis, quam etiam rebus sustentabat [349 1Kb] .

47. Ciuitatem cum suburbio ceterisque suis appenditiis, que a diebus sui predecessoris [350 1Kb] quasi deserta fuerant, quemadmodum locupletauerit, edificia suo tempore constructa demonstrant. Quotiens enim episcopio [351 1Kb] bellum imminebat, quam pluribus [352 1Kb] . mense sue uictualibus distractis, ecclesie pacem a tyrannis irruentibus circumquaque comparabat [353 1Kb] . Primo igitur aditu predicte sancti Stephani basilice turrim cum gemellis campanaribus  , sub qua  presul idem iuxta aram sancte Marie Magdalene  honorifice sepultus requiescit, a fundamentis construxit, sed nec minus celsitudine eiusdem media tria altaria, medium quidem gloriose Dei genitricis Marie, dextrum uero apostolis omnibus, tertium a sinistris martyribus sanctis, sed et pigneribus multis reliquiarum impositis, deuotus consecrauit. Item laquearia eiusdem monasterii mystico opere fulgentia, picturam quoque dominice maiestatis imminentem altari precipuo arte uel scemate decorauit preciosissimo. Coronam similiter argenteam aurea uarietate micantem, que speciosa amplitudine medio sinu dependet basilice fabricare [354 1Kb] iussit. Sacrorum etiam uasorum numero calicem ex auro purissimo preciosissimis ornatum lapidibus adauxit. Item campanar exstruens ligneum, summa tecti [355 1Kb]  crepidine prominens, plumbeis operuit laminis; cancellum quoque simili curauit tegere metallo. Quis umquam [356 1Kb] tanti pontificis gesta possit rememorare [357 1Kb] per singula? Qui profecto quod legerat: Ociositas inimica est anime, semper mente [358 1Kb] retinens, aut in augmentandis ecclesie ornamentis restruendisque sacris edificiis insudando [359 1Kb] , aut publicis ordinationibus uniuerse parrochie [360 1Kb] sue sollicitando numquam inuentus est ociosus.

48. Sed quoniam nec minis nec blandiciis regie potestatis a fide et obedientia sancte Romane sedis uenerabilis Pibo flecti nequibat, inter innumera tante persecutionis damna, que sedulo perferebat, curtem Tullensis [361 1Kb] ecclesie iuri debitam Bercheim [362 1Kb] nomine, honore quondam et frugalitate opinatissimam,  quam per fideles regis diebus amiserat multis, ante uite sue terminum ecclesie restituit per quinquennium. Denique uidens predictus pastor imperialem persecutionem minime [363 1Kb] minui, sed nonnullos episcoporum per omne [364 1Kb] Theutonicorum regnum adherentes regi de inobedientia Romane sedis condemnari, non tamen [365 1Kb] de sui constantia ambigebat, immo instinctu diuino propter peccatorum suorum penitentiam [366 1Kb] locum dominice passionis adire cupiens, cum comite Conrardo  multisque regni principibus, ducente Deo, Hierosolymam peruenit , ubi queque sanctissima dominice [367 1Kb] conuersationis loca non minus corpore quam corde contrito perlustrans, ante Domini monumentum pro reatuum suorum uenia lacrimarum  uberrimis imbribus profusis, orationibus diutissimis incumbendo, pro animabus etiam sibi commissis Dominum exorabat. Inibi supplex episcopus sociis audientibus deuouit, si quando Deus repatriare [368 1Kb] sibi concederet, ilico monacus fieret. Constantinopolitana  igitur urbe regrediens , a gloriosissimo Grecorum imperatore, qui ualde ipsum diligebat, non paruam dominice crucis portionem impetrauit, quam cum sacris reliquiarum pigneribus dorsalibusque preciosissimis multisque [369 1Kb] alterius modi donariis ecclesie sue [370 1Kb] deuotus contulit. Iussit ergo crucem magnam ex auro purissimo gemmisque radiantibus artificiose fabricari, in qua uitalis ligni margaritum cunctis opibus preciosius condigne imponeretur ad comportandum, utque superpositi tamen [371 1Kb] claritate lapidis oculis intuentium euidenter appareat, et fidelium cordibus compunctionem afferat pariter [372 1Kb] et salutem. Quid plura? Deinde mundi relictis omnibus, iam consecratur monachus; quod tamen fiebat clanculo in Diuionensi cenobio.

 49. Postquam autem plebs Tullensis tanto se orbatam patrono persensit, incomparabiliter lugens quod sanius potuit consilium celitus sumpsit, summumque Romane sedis pastorem per legatos adiens, desolationis sue seriem et quod desiderabat patefecit, et eo usque supplicationibus lacrimosis ante ipsum incubuit, donec pie petitioni ipsorum papa sanctissimus ignoscens, proprium pastorem, quem repetebant, uel sicut erat monachum reddi iuberet, quin immo apostolica auctoritate compelleret. Hac ergo gratia diuine miserationis suscepta, Omnipotenti apostolorumque principibus laudes non indebitas persoluentes, Diuionense monasterium leti adgrediuntur, reuerentissimum Pibonem quasi rediuiuum cum gratiarum actione recipiunt, et maiore  admodum quam prima exultatione Leuchorum sedi solemniter reinthronizato, a [373 1Kb] maximo usque ad minimum fideli obedientia, quoad uixit, clerus cum populo pariter obsequuntur [374 1Kb] , et sicut uera religione monachus, ita sollicita dispensatione permansit [375 1Kb] episcopus uenerabilis Pibo dilectus [376 1Kb] et Deo et hominibus.

50. Nec illud silentio pretereundum [377 1Kb] censuimus, quod sepe dictus pater, quamdiu superstes foret, pro consecrationis sue die, sed nec minus post uite presentis metam, pro depositionis annuali luce celebriter memoranda [378 1Kb] ecclesiam de Bue fratribus suis contulerit. Tribus similiter altaribus in turre [379 1Kb] consecratis idem benignissimus pater de propriis redditibus, uidelicet de theloneo, 30 solidos eo tenore  concessit, quod [380 1Kb] singulis annis pro dedicationis celebritate ex his 10 solidi fratribus deseruirent, alios autem 20 solidos quilibet frater haberet, qui inibi sedulo seruiens, nocturnum lumen cum lineis uelamentis altaribus semper subministret; et ad supradictum  canonicorum seruitium medietatem uini, quod dicebatur de taberna episcopi, cuius summa 40 modiis constat [non minus contradidit [381 1Kb] ]. Alodium etiam in Geminoldi uilla comparauit, quod sancte Marie Magdalene, penes cuius altare extreme resurrectionis diem prestolatur, ad luminaria  sufficiens donauit [382 1Kb] . Qui tandem oues sibi [383 1Kb] commissas, quas iam diuturna pace fouerat, summo pastori [384 1Kb] commendans, anno ordinationis sue 38, ab incarnatione Domini 1107, 8 Kal. Decembris uenerabilis Pibo maturus [385 1Kb] senio beato fine requieuit in Christo.




ANNO DOMINI MCuII.
SUAuIUS ABBAS S. SEuERI IN CAPITE uASCONIAE.





NOTITIA HISTORICA.


Suaue n'est connu dans l'histoire que depuis qu'il fut paruenu à la dignité d'abbé de Saint-Seuer au Cap de Gascogne, diocèse d'Aire. C'est ce qui arriua en 1092, y ayant succédé à Arnaud Destios. Il parait auoir été fort zélé pour le bien de son monastère, et ne le fut pas moins pour le lieu où il est situé. D'abord ce n'était qu'un bourg ou uillage; mais le généreux abbé eut assez de courage pour entreprendre de l'ériger en titre de uille, et assez de crédit pour y réussir. Ayant obtenu de Guillaume Sanche, duc de Gascogne, et d'Urraque, son épouse, la permission de l'entourer de murs, il trouua le moyen d'en faire la dépense. Le dessein exécuté, il assembla les habitants et conuint auec eux des coutumes et usages qui y seraient inuiolablement obserués dans la suite pour y maintenir le bon ordre et une police uniforme. Quelque attentif au reste que fût l'abbé Suaue à reuendiquer les biens de son monastère, il n'auait point le génie tourné aux procès. Il en donna des preuues par le soin qu'il prit d'accommoder ceux que sa maison et l'abbaye de la Sauue Maiour auaient entre elles. Et pour resserrer plus étroitement les liens de la paix, il établit entre l'une et l'autre une société mutuelle de prières. Suaue continua à gouuerner son monastère sur ce même pied iusqu'au treizième de féurier 1107, qu'il finit ses iours. Il fut heureux en successeurs, dont le premier et le troisième deuinrent successiuement éuêques d'Agen auant le milieu du XIIe siècle.

Il y a de cet abbé deux monuments de littérature. Le premier est le recueil des usages et coutumes dont on uient de parler, et que dom Martène et dom Durand ont tirés de l'obscurité. Ils sont compris en dix neuf articles, et forment le code des lois suiuant lesquelles la uille de Saint-Seuer se deuait gouuerner à l'auenir. On y est entré dans un grand détail, et l'on y a pris de iustes mesures pour bien distinguer les droits respectifs de l'abbaye d'une part et ceux des citoyens de l'autre.

L'autre monument de l'abbé Suaue est une lettre aussi forte que respectueuse au pape Pascal II, pour lui demander iustice contre une sentence portée par ses légats au préiudice de son monastère. Il s'agissait de l'église de Notre-Dame de Solac, que l'abbaye de Saint-Seuer et celle de Sainte-Croix de Bordeaux se disputaient, et que les légats Amat d'Oleron et Hugues de Die auaient adiugée à ce dernier monastère, quoiqu'il y eût des rescrits des papes Alexandre II et Grégoire uII qui en confirmaient la possession à l'abbaye de Saint-Seuer. Suaue, ayant recouuré ces pièces qu'on n'auait pu produire, demanda une réuision du procès; et c'est le suiet de la lettre au pape Pascal. Quoiqu'il eût intérêt de se concilier les bonnes gràces de ce pontife, il ne cherche point à lui faire sa cour, en lui donnant des titres pompeux, comme en usaient tant d'autres en semblables occasions. L'auteur se borne dans l'inscription de sa lettre à le qualifier simplement éuêque de Rome par la grâce de Dieu; et c'est un des points qui la rendent plus remarquable.





SUAuII ABBATIS STATUTA PRO S. SEuERI uILLA. 
[MARTENE, Thesaur. Anecd. I, 277, ex chartario abbatie S. Seueri.]

 Quoniam dies hominis breues sunt, et labilis est memoria eorum, ideo que utilia sunt, et esse poterunt, litteris duximus esse committenda.

Notum sit igitur presentibus et successoribus quod Suauius, Sancti Seueri abbas, saluitatem quam SS. dux uasconie, et Urraca uxor sua, in honorem Sancti Petri Sanctique Seueri constituerant, ad instantiam et preces hominum eiusdem loci permisit et sustinuit circumquaque uallari et muniri, ut ab incursu et malignitate hominum ibidem tutius possent permanere. uerumtamen antequam suum assensum de clausura uille eis concederet, de moribus, consuetudinibus, lesdis, et pedagiis ibidem percipiendis inter se conuenerunt, et tactis sacrosanctis reliquiis, iam dicti homines pro se suisque successoribus  iureiurando firmauerunt, ut quod constitueretur, inuiolabiliter obseruaretur. Simili modo prefatus abbas eadem obseruanda in perpetuum affirmauit.

1. Primum igitur statutum fuit, quod abbas semper portas uille clauderet et muniret, et in eisdem, ratione dominii et portarum clausure, ab intrantibus et exeuntibus pedagia perciperet. Burgenses uero reliquam clausuram uille, arbitrio abbatis, semper clauderent et munirent. Similiter abbas duas plateas circa monasterium, causa spatiandi et domos edificandi, sibi et suis, libere et absque ulla seruitute, retinuit; unam ab arenario usque ad uallatum, directe ab inde usque ad Galam, alteram a refectorio  usque ad uiam que uadit ad Pontillum; quedam etiam alia spatia, ut ibi domos edificarent, iam concesserat, et tunc concessit libere episcopo Adurensi, et quibusdam aliis militibus.

2. Insuper institutum fuit, quod si quis uicinum suum interficeret, interfector, et sue res in potestate abbatis essent. Similiter si extraneum quis infra ambitum uille occideret, simili pena damnaretur, nisi constaret eum aliquem de uilla interfecisse, uel ad redemptionem cegisse. E furibus etiam, et eis consentientibus, eadem pena ut de homicidio seruetur. Si quis uero ex superbia, uel ex indignatione motus, contra aliquem extra domum suam arma extraxerit sex solidos abbati persoluat.

 3. Si uero aliquem uulnerauerit, pro uulnere similiter sex solidos persoluat abbati; et pro qualibet specie armorum, sex solidos persoluat abbati. Si  uero uulnus legitimum fuerit in profunditate, uel in longitudine, XuIII solidos uulnerato persoluat; si non legitimum fuerit, faciat leso quod fuerit iudicatum. Statutum fuit, quod si alter alterum uerberauerit, sex solidos abbati persoluat, et sex uerberato, nisi ipse eum repercusserit; tunc uterque abbati sex solidos persoluat. Statutum etiam fuit, quod si aliquis domum uicini sui inuaserit, sex solidos abbati persoluat, et domino domus similiter. Si quis hominem, sine licentia, uel precepto abbatis, intra uillam ceperit, nisi furando, uel cum furto ipsum inuenerit, CL solidos pro inuasione uille abbati persoluat, et captum abbati reddat. Item, si quis bannum, uel sigillum abbatis, a quocumque factum uel interpositum infregerit, sex solidos abbati persoluat.  Similiter, quotiescunque preco, uel nuntius abbatis, aliquid preceperit, uel interdixerit, ab omnibus obseruetur; qui non obseruauerit, quinque solidos abbati persoluat.

4. Et hoc statutum fuit, quod si abbas miserit pro aliquo de suis burgensibus, ut ad eum ueniat, sine mora ad eum ueniat; si uero aliquid inceperit antequam ad eum ueniat, sex solidos persoluat abbati, nisi iam mensa ad comedendum sit ei posita, uel nisi caput suum iam inceperit abluere, uel nisi pannos proprios inciderit, uel nisi aliqua infirmitate sit grauatus, ita quod ad eum uenire non possit, uel nisi aliquis mortuus fuerit in domo sua. His peractis, ad eum statim uenire non differat. Item  statutum fuit quod si abbas, uel sui, iniuriam passi fuerint ab aliquo, et iniuriator iudicio stare noluerit, et abbas propter iniuriam sibi illatam caballicare super eum uoluerit, uel contra eum exercitum mouere, burgenses de precepto abbatis, super iniuriantes ipsum sequantur; et si quis sine licentia abbatis, a cauallicatione abfuerit, sex solidos abbati persoluat; si de exercitu remanserit, sex solidos abbati persoluat, et damnum quod propter absentiam eius habuerit, abbati restituat.

5. Preterea cum magna deliberatione, et pluries requisito consilio, mercatum quod dicitur Labere, statuerunt, quod quisquis ad illud mercatum uenerit, secure, et absque ullo impedimento ueniret,  nisi debitor esset, uel fideiussor, uel homicida. Statutum etiam fuit, quod si quis extra terminos mercati aliquid emerit, uel uendiderit, et extra terminos  eius retineri possit, rem emptam uel uenditam custos mercati sibi retineat.

6. Preterea, si alter alteri in mercato iniuriam fecerit, abbati uel nuntio suo uiginti denarios persoluat, et iniuriato legitime satisfaciat. Mercatum et eius securitas durat a die Iouis post meridiem usque ad Dominicam, donec prima celebretur. Statutum etiam fuit quod, si quis extra uillam pergeret, et in uia aliquam mercaturam uenientem ad uillam emeret, a uenditore lesdam reciperet, et abbati persolueret, uel de suo daret.

7. Similiter statutum fuit quod, si quis ad domos rusticorum extra uillam perrexerit, et ab eis uinum uel pomacium emerit, et per se, uel per alium in periculo suo illa ad uillam attulerit, quocunque  tempore illa uendat, liber erit a lesda. Eamdem libertatem habet, si boues, uaccas, oues, capras, porcos uendiderit, nisi tantum ea in macello uel mercato statuto uendiderit. Si uero annonam, uel aliud emerit, et intra mensem et diem aliquid de illa mercatura uendiderit, lesdam pro toto dabit. Extranei uero, si aliquid uenale ad uillam attulerint, siue in presenti, siue in futuro, uendiderint in introitu portarum, lesdam persoluant, uel securitatem non uendendi lemnario faciant.

8. Statutum etiam fuit quod, si mercator uiator, ut pedagium possit euadere, a strata deuiauerit, uel per uillam transiens, pedagium non persoluerit; si consequi poterit, mercaturam amittat; uel eam cum abbate componat.

 9. Statutum etiam fuit quod qui pannos laneos in uilla uenales habuerit, octo solidos annuatim abbati persoluat.

10. De nundinis similiter statutum fuit quod incipiunt feria quinta post Pentecosten, et durant per undecim dies, ut omnis qui ad eas uenerit, securus sit, nisi fuerit homicida, uel aliquem de uilla ad redemptionem cegerit. Et quandiu durant, omnes banniti et pignorati sint absoluti. Si quis in ipsis alicui iniuriam fecerit, uiginti denarios pro pena dabit abbati, et quod iustum fuerit faciat conquerenti, nisi homicidium in eis perpetrauerit.

11. Preterea iam dictus abbas concessit habitatoribus uille, non ad uendendum, sed ad construendas domos, faciendos focos, et ad ceteros usus, duo  nemora, unum quod dicitur Padence, et alterum, quod dicitur Martini . . . Cetera, uidelicet culta et inculta sibi retinuit, sicut a fundatoribus monasterii donata et concessa fuerunt beatissimo martyri Seuero, necnon Saluatori abbati eiusdem loci sicut in membranis et priuilegiis nostris scriptum est.

12. Statutum etiam fuit quod, si extranei, causa  uendendi, in animalibus, uel in plaustris aliquid abstraxerint, in exitu portarum lemnam persoluant. Idem dicimus de corariis, quod lemnam debeant dare.

13. De burgensibus uille statutum est quod in exitu non debeant dare lemnam, nisi de ferro, sale, et piscibus. uerumtamen quandiu nundine durauerint, iam dicti burgenses, sicut ceteri homines, lemnam persoluant.

14. Statutum etiam fuit, quod si quis falsam mensuram de quacunque re, ad emendum, uel uendendum, habuerit, sine misericordia persoluat abbati sex solidos; si uero de mensura falsa uicini conquesti fuerint, pro unoquoque conquerente abbas sex solidos habeat, et conquerentibus falsarius  damnum restituat.

15. Ad ultimum uidens abbas raritatem hominum, et quod de facili non posset uilla populari, ut citius popularetur, dixit et concessit, quod si de hominibus Sancti Seueri uellent ibi edificia facere, quod liceret eis intra uicennium; uicennio uero transacto, si in illa uellent morari, et per annum et diem secum essent, et de suo proprio pane comederent, et sine querimonia abbatis, deinde more burgensium se haberent, nisi forte casalli eorum manerent postea desolati, tunc per filios suos, uel per seipsos, quamuis in uilla edificarent, casallos cooperiant, teneant, et seruiant, et in eisdem maneant. Si uero seruientes, uel conductitii burgensium exstiterint, quantumcunque abbati placuerit, de eis  tanquam de aliis hominibus uoluntatem suam faciat, et eos ubicunque uoluerit collocet.

16. Statutum etiam fuit et bene firmatum quod, si, portis clausis uille, aliquis in eam aliunde intrauerit, uel exierit, nisi causa euadende mortis, tamquam inuasor uille iudicetur et condemnetur.

17. Statutum etiam fuit quod, si quis de uilla altero de suis membris maioribus se priuauerit, CL solidos abbati persoluat, et cum eo de turpato membro conueniat, et de turpatione aliorum membrorum in arbitrio sit iudicantium.

18. Statutum etiam fuit, quod si quis sine herede decedat, abbas in omnibus rebus suis ei succedat; et si quis testamentum facere noluerit de rebus suis, monasterio, pro anima sua, medietatem tribuat.

 19. Procedente tempore statutum est quod, si abbas apud se mensuram legitimam emendi et uendendi annonam semper habeat, pro mensura e uenditore manus plenas annone percipiat. In fine statutum est quod, si de nouo aliquid statuendum euenerit, statuatur et conseruetur. Amen.




ANNO DOMINI MCuII
FOLCARDUS ABBAS LOBIENSIS





NOTITIA HISTORICA IN FOLCARDUM


Folcard, abbé de Lobes, au diocèse de Cambrai, auait succédé à Arnoul dès 1094. Il y auait alors dixhuit ans que ce monastère, autrefois si illustre, gémissait sous l'oppression de ce dernier et du faux prieur Oibalde, qui l'auaient reduit à un état déplorable. La discipline monastique se ressentit, comme c'est presque touiours l'ordinaire, de la disette des choses temporelles.

L'hospitalité et les aumônes y étaient presque abolies, par la raison qu'on auait dissipé les fonds destinés à cet effet. Ce fut une grande occasion d'exercice pour la sagacité et le zèle de Folcard. Il fit tellement usage de l'un et de l'autre, que, dans l'espace de treize ans qu'il gouuerna ce monastère en qualité d'abbé, il réussit à lui rendre quelque chose de son ancien lustre, et mourut auec la réputation d'un seruiteur de Dieu exact et zélé pour la bonne discipline, surtout pour l'office diuin.

Il y a de lui un mémoire sur l'état où se trouuait alors son monastère. Il le présenta à l'empereur Henri Iu, et ce prince y fit droit par un diplôme qu'on a imprimé à sa suite, comme il se trouue dans la Chronique de Lobes . Le mémoire de Folcard est intéressant pour l'histoire de cette abbaye, principalement en ce qui regarde la conduite des anciens auoués. On sait qu'ils deuaient être défenseurs et protecteurs des monastères, comme leurs pères temporels et les conseruateurs de leurs priuileges; et l'on uoit par cet écrit qu'ils en étaient deuenus les plus grands pillards. Le début qui précède le détail des misères de Lobes, et la fin sont d'un bon goût. L'auteur y temoigne la confiance de trouuer au tribunal du prince la iustice qu'il n'espérait pas de la part de ses ministres. Il y a laissé des marques de sa modestie et de son humilité, en s'y qualifiant abbé seulement de nom, nomine, non merito.





EPISTOLA XIu FULCARDI ABBATIS HENRICO IMPERATORI.


 HENRICO, gratia Dei excellentissimo Romanorum imperatori Augusto, FULCARDUS, abbas nomine, non merito, et pusillus grex cenobii Lobiensis, augmentum celitus uictorie et pacis, ad salutem utriusque hominis.

Salomon rex quondam pacificus primordia regni sui iustitie iudicio sub contentione mulierum dedicans, super eo sententiam posteris memorie dignam commendat, dicens: Facere misericordiam et iudicium magis placet Domino quam uictime. Huius prescripti fiducia et spe, misericordia et iudicio potiundi, ego Fulcardus cum delato corpore patroni nostri, uidelicet et S. Ursmari pontificis, et familia presenti, usque ad thronum regium cum temerario ausu prorumpens , super multimoda afflictione et egestate nostra, et miserabili direptione prediorum, et possessionum et facultatum, ac pristine libertatis  domine nostre sancte Lobiensis Ecclesie, oramus patienter nos audias pro tua clementia, et exaudias in tua iustitia.

Ecclesia nostra, in angulo regni tui penultimo fundata, sub titulo Apostolorum B. Petri et Pauli dedicata, iam quingentis annis optima libertate potita est priorum regum, et regno et auctoritate firmiter concessa, nec non amplissima prediorum ac possessionum munificentia, pro quibus omnibus pene sibi subtractis clamat ad te, utpote uidua, quoniam non alias, si non coram te, o Cesar, obuiant sibi ueritas et misericordia, neque ullatenus iustitia et pax ruunt in oscula. Tales igitur in abbatia Lobiensi fuerunt leges maiorum, que integre perdurauerunt usque ad Theoduinum episcopum. Castellanus Tudiniensis,  quod nobis adiacet, castri totam prefecturam abbatie debet tenere in manu sua, nec aliquos debet sustinere defensores uel aduocatos, nisi qui hereditarii sunt hereditate antecessoria: modo  habentur in uillis Sancti Petri multi aduocati, imo raptores, in aliquibus quinque, in aliquibus quatuor, in aliquibus tres, in aliquibus etiam septem; qui preter tres principales generales placitos quandocunque uolunt ibi sigillatim placitant: precaturas, imo rapinas, quas nullas omnino habere debent de auena, de multacibus, de denariis, de omnibus pene mobilibus contra uoluntatem pauperum, non precando, sed tollendo faciunt sepius, ubi sigillatim nocturno diuerticulo iacendo pauperes mansionarios omnimodis affligunt. In placitis preter bincinam et testeiam non debet habere aduocatus nisi tres denarios, et alicubi duos, modo si aliquis non placito scabinorum banno fuerit deuictus sine potestate aduocati, aduocatus uult habere tertium denarium;  quod nullo modo debet fieri, nisi omnino resistens deuictus fuerit censura aduocati. In loris, in sanguinis fusura, in manumissuris, in licentia maritandi, in mortua manu, nichil debet habere aduocatus, nisi minister abbati declamauerit apud eum, et ipse aduocatus ei redemerit: modo aliquando tertiam partem et aliquando totas tres partes diripiendo sibi uindicant.

Legitimus aduocatus totam familiam altaris Sancti Petri debet tenere in manu sua: nunc his et illis per partes in beneficium distracta depredatur, et annichilatur non unius, sed multorum uiolentia. Ubicunque in uadiis aduocatus tertium denarium debet habere, communiter minister abbatis, et minister aduocati uadium debent oppretiare: modo  aduocati hinc se separant, et secundum arbitrium suum leges suas ex integro accipiunt. Preter hec uero que diximus, ita nobis quidam horum sunt infesti, ut nisi quotannis quidpiam muneris ad libitum suum a nobis acceperint, etiam ipsas sue defensionis  uillas qualibet occasione inuadant, omnemque annonam cum redditibus exinde nobis prouenientibus aut pro se accipiant, aut tandiu uiolenter detineant, donec maiora quam prius petierunt ab inuitis exigant. Crebrescentibus his apud nos malis iam triginta annis, in hoc biennium peruenit gladius usque ad animam, et dum ab estu tribulationis querimus nondum inuentam requiei umbram, incurrimus succisionis falcem et lanceam, quam intulisse nobis plangimus Montensis comitisse militiam, que in succensionem ignis et depredationem, et captiuitatem et mortem redegit totam iuris nostri uiciniam. In his omnibus non est auersus furor eius, sed adhuc manus eius extensa: quanquam prohibeat gladium a sanguine, excessit terris iustitia.

 Sub his diebus Eibertus, nobilis adolescens, bellico ictu uita decedens, in agonia positus S. Petrum sanctumque Ursmarum deuouit sibi heredem, quibus omnia iuris sui possessiua reliquit ad sui requiem. Post triennium obitus eius perlato corpore huius B. patroni nostri Ursmari, omnia legitime peruadimus, seu in nostram possessionem conuertimus, legitimo iure; sed precipuum illud allodium Asgup nominatum, non est ueritus sancto nobisque contradicere consobrinus illius licet iniuste Henricus Marbasie, pro quo uestre dignitatis excellentiam seu clementiam imploramus, quatenus eius excellentiam, que adhuc nobis resistit, ex hoc cerceri impetremus. De cetero, ne nostra exsecremini  multiloquia, fiat querimonie nostre clausula. Fiat pax in uirtute tua, et sic erit in turribus nostris abundantia, quibus singulis annis deficiunt etiam uictualia.




INTRA ANNUM MC-MCX
ADELGORIUS SIuE ADELGOTUS ARCHIEPISCOPUS MAGDEBURGENSIS





ADELGORII ET ALIORUM EPISTOLA AD EPISCOPOS SAXONIAE, FRANCIAE, LOTHARINGIAE, ET OMNES CHRISTI FIDELES. Auxilium petunt aduersus paganos, qui Christianos crudelissime cedebant.


 ADELGORIUS, Dei gratia Magadaburgensis archiepiscopus, ALBUINUS Merseburgensis, WALERANNUS  Nuenburgensis, HEREWIGUS Misnensis, HECIL Habelbergensis, HARTBRATH Brandeburgensis, OTTO comes;  LUDOWICUS et uniuersi orientalis Saxonie maiores et minores, REGINHARDO uenerabili episcopo Halberstetensi, ERKAMBERTO Corbeiensi abbati, HEINRICO Paderbrunnensi, N. Mindensi, FRIDERICO archiepiscopo Coloniensi, N. Aquensi, O Leodiensi, G. Lutaringorum duci, RUOTBERTO gloriosissimo Flandringensium comiti, LAMBERTO archidiacono, BURICHOLDO circumspectissimo preposito, et TANCHRADO insigni philosopho, et omnibus Christi fidelibus, episcopis, abbatibus, monachis, eremitis, reclusis, prepositis, canonicis, clericis, principibus, militibus, ministerialibus, clientibus, omnibusque maioribus et minoribus, dilectionem, orationem, et in idipsum salutem.

Multimodis paganorum oppressionibus et calamitatibus  diutissime oppressi, ad uestram suspiramus misericordiam, quatenus Ecclesie matris uestre nobiscum subleuetis ruinam. Insurrexerunt in nos, et preualuerunt crudelissimi gentiles, uiri absque misericordia, et de inhumanitatis sue gloriantes malitia, ecclesias Christi idololatria profanauerunt, altaria demoliti sunt, et quod humana mens refugit audire, ipsi non abhorrent in nos perpetrare. In nostram regionem sepissime efferantur, nullique parcentes, rapiunt, cedunt, fundunt, et exquisitis tormentis affligunt, quosdam decollant, et capita demoniis suis immolant. De quibusdam uisceribus extractis manus abscissas et pedes alligant; Ubi est, inquiunt, Deus eorum? Quosdam in patibulo sublatos  permittunt ad maiores cruciatus omni morte miserabiliorem uitam pertrahere, cum uiui aspiciant se per abscissionem singulorum membrorum mortificari, et ad ultimum ceso uentre miserabiliter euiscerari. Quamplures uiuos excoriant, et cute capitis abstracta, hoc modo laruati in Christianorum fines erumpunt, et se Christianos mentientes, predas impune abigunt. Fanatici autem illorum quoties comessationibus uacare libet, Ferus in dictis, capita, inquiunt, uult noster Pripegala. Huiusmodi fieri oportet sacrificia. Pripegala, ut aiunt, Priapus est et Beelphegor impudicus. Tunc decollatis ante profanationis sue aras Christianis, et horrendis uocibus ululantes: Agamus, inquiunt, dies letitie, uictus est Christus, uicit Pripegala uictoriosissimus.

 Huiusmodi afflictiones sine intermissione uel toleramus uel formidamus, quoniam eos semper progredi et in omnibus ingemiscimus bene prosperari. Itaque, fratres karissimi, totius Saxonie, Francie, Lutaringie, Flandrie episcopi, clerici et monachi, de bonis sumite exemplum, et Gallorum imitatores in hoc etiam estote: clamate hoc in ecclesiis: Sanctificate ieiunium, uocate cetum, congregate populum, annunciate hoc, et auditum facite in omnibus terminis prelationis uestre. Sanctificate bellum, suscitate robustos. Surgite principes contra inimicos Christi, arripite clypeos, accingimini, filii potentes, et uenite omnes uiri bellatores. Infirmus dicat,  Quia fortis sum ego, quoniam Dominus fortitudo plebis sue, et protector saluationum Christi sui est. Erumpite et uenite omnes, amatores Christi et ecclesie, et sicut Galli ad liberationem Ierusalem uos preparate. Ierusalem nostra, ab initio libera, gentilium crudelitate facta est ancilla. Huius muri propter peccata nostra corruerunt. Sed ruina hec sub manu uestra, quatenus lapides pretiosi omnes muri eius et turres Ierusalem gemmis edificentur. Platee eius sternantur auro mundo, et pre horrendo sonitu gentilium in conspectu Pripegale cantetur in ea canticum letitie, et pro immolatione de Christiani sanguinis effusione, carnem et sanguinem edant pauperes et saturentur, ut laudetis Dominum qui requiritis eum, uiuantque in seculum seculi  corda uestra, ut non deficiat de ore uestro alleluia, alleluia.

Ad hoc bellum deuotas offert manus cum populo suo rex Dacorum et alii principes per cicuitum. Ipse etiam rex noster, huius belli auctor, cum omnibus quos poterit adducere promptissimus erit adiutor. Sabbato in hebdomada Rogationum erit conuentus noster Mersburch, et ubicunque in orientali Saxonia opportuna habemus loca.

Sanctissimi Patres, monachi, eremite atque reclusi, optimam partem cum Maria elegistis; sed quia nunc tempus ita exigit, de contemplationis quiete cum Martha surgendum est uobis, quoniam fratribus uestris plurimum turbatis, cum Martha  admodum necessaria est Maria. uobis loquimur, imo in nobis Christus loquitur uobis. Surge, propera amica, columba mea, et ueni. Flores bone operationis apparuerunt in terra principum nostrorum, tempus putationis aduenit idololatrie, uox turturis audita est, quoniam casta mater Ecclesia ingemiscit de idololatrie spurcitiis. Nemo accendit lucernam et ponit sub modio, sed super candelabrum, ut qui ingrediuntur lumen uideant. Luceat lux uestra coram hominibus, ut uideant opera uestra bona. Surge itaque, sponsa Christi, et ueni. Sonet uox tua in auribus Christi fidelium, quatenus omnes ad Christi festinent bellum, Christi militibus ueniant in adiutorium. Gentiles isti pessimi sunt, sed terra eorum optima, carne, melle, farina, . . . . auibus, et si excolatur,  omnium de terra ubertate prouentuum, ita ut nulla ei possit comparari. Sic aiunt illi quibus nota est. Quapropter, o Saxones, Franci, Lotharingi, Flandrigene famosissimi et domitores mundi, hic poteritis et animas uestras saluifacere, et si ita placet, optimam terram ad inhabitandum acquirere. Qui Gallos ab extremo Occidente progressos in brachio uirtutis sue contra inimicos suos in remotissimo triumphauit Oriente, ipse tribuat uobis uoluntatem et potentiam, hos affines et inhumanissimos gentiles subiugare, et in omnibus bene prosperari.




CIRCA ANNUM MCuII
THEODORICI ABBATIS S. HUBERTI ANDAGINENSIS





EPISTOLA AD LEODIENSES.






ANNO DOMINI MCuI
HUGO LUGDUNENSIS ARCHIEPISCOPUS





NOTITIA HISTORICA


 Hugo uir fuit prime nobilitatis, ut pote qui ex Burgundie ducum stirpe prodierat; prior S. Marcelli Cabilonensis, imo, ut uidetur, monachus, neque enim, ut obseruat noster Mabillon, uerisimile est tunc temporis seculares monachorum priores exstitisse. Eum Lugdunensem camerarium uocat R. P. Pagi, quo fundamento nescio. Fuit deinde Diensis episcopus, sedis apostolice legatus, Lugdunensis archiepiscopus et cardinalis. Iam ostendimus eum ad sedem Lugdunensem euectum ante annum 1086, at quo definite anno pedum illud susceperit, dictu difficile est. Annum 1080 assignant Baronius, et D. le Laboureur, in Insule Barbare Ruderibus, cap. 17, octogesimum secundum supra millesimum, Sammarthani fratres et Mabillonius noster, sequentem  D. de Lamures. Prima sententia inde confutatur, quod ubique annis 1080, 1081, imo et 1082, Diensis episcopus constanter appelletur. Sic Gregorius uII, lib. uII, epist. 12, que data est III Nonas Ianuar., indict. III, id est anno 1080, scribens Manassi Remensi archiepiscopo, ait: »uolumus te coram uicario nostro, Diensi uidelicet episcopo, in concilio Lugdunensi sisti;« et in uigesima data Xu kalend. Maii indict. III: »Sciat fraternitas tua quod depositionis sententiam a legato nostro Diensi episcopo in Lugdunensi concilio prolatam, nos in Romana synodo apostolica auctoritate firmauimus.« Eadem habet, lib. uIII, epistolis 17, 18, 19. Sic etiam in Historia S. Arnulphi. Theobaldus de Petra-fonte Suessionensis episcopus, obiit anno 1080. Episcopatum  fauore regis obtinuit Ursio, sed cum in eo aliquid reprehensione dignum esse Gregorio relatum fuisset, datis litteris ad Hugonem Diensem episcopum et tunc Galliarum legatum ut de eius uita inquireret, hic concilium indixit Meldis, cui cum se sistere renuisset Ursio  , depositus est, et in presulem electus Arnulphus, ac post electionem uenit ad Hugonem Diensem, a quo Die ut uidetur, consecratus est Dominica ante Natalem Domini que accidit XIu kalendas Ianuar. Sic in collectione conciliorum Labbeana, Hugo Diensis episcopus S. R. E. legatus concilium Auenionense celebrauit anno 1080. Sic in charta electionis Walterii in Cabilonensem episcopum, facte anno incarnati unigeniti uerbi 1080, inter fautores illius electionis recensetur domnus Gibuinus  archipresul eximius sacrosancte cathedre Lugdunensis. uiuebat ergo tunc et Lugduni preerat; Diensis ergo presul erat Hugo noster. Sic in Chronico S. Petri uiui Senonensis auctore Clario monacho, t. II, Spicil., pag. 747: »Anno 1082, XIu, kalendas Nouemb., obiit Walterius Meldensis episcopus, et in sequenti septimana Hugo Diensis episcopus, Romane Ecclesie legatus, congregauit concilium in eadem urbe, et ordinauit episcopum in eadem urbe Robertum abbatem Ecclesie Resbacensis.« Mabillonii sententiam tradit uir cetaneus, et legato nostro familiaris Hugo Flauiniac. in Chronico uirdunensi, his uerbis: »Defuncto per id temporis Lugdunensi archiepiscopo Gebuino, cum uaria quorumdam esset electio, dominus Hugo Diensis episcopus,  electione cleri et populi, auctoritate et precepto Romani pontificis, in archiepiscopum Lugdunensem promotus est anno Iesu Domini 1082« Si tamen uerum est, quod fert uetus ecclesie instrumentum a Seuertio relatum, sedem eum tenuisse annis XXIII, mensibus uIII, diebus uII, cum constet eum uita functum fuisse nonis Octobris anno 1106, inisse anno 1083 cum de Mura dicendum est. Ad eum scripta uidetur Gregorii epistola 18 libri IX, que caret titulo, et in qua sic loquitur: »Summopere procurandum tibi est ut in magna sede Lugdunensi non diu differatur ordinari episcopus . . . Quod si cito non potest reperiri, ex apostolica tibi precipimus auctoritate ut rogatus a fratribus tuis, et electus ab eiusdem Ecclesie filiis, indubitanter presumens de adiutorio  celesti ad regimen predicte Lugdunensis accedas Ecclesie, imitando . . . B. Petrum, qui de minori Ecclesia Antiochena translatus est in Romanam.« Scribit ad eum Gregorius uII: »Dilecto, inquit, fratri et cepiscopo H . . . Lugdun. archiepiscopo sal. Abbas presentium lator retulit nobis officium sibi ecclesieque sue a fraternitate tua fuisse interdictum,« quod loco statuto ad dirimendam eius cum abbate Case Dei litem se sistere contempsisset, iubetque ut ei officium restituat et litem componat.

Anselmus, Lucensis antistes, ad finem epistole Pontio Fraxineti abbati date ante annum 1086, quo decessit, suo nomine salutari iubet domnum Lugdunensem archiepiscopum, »si tamen rationabilis necessitas a totius orbis necessitate excusat. Si enim  aut timore, aut negligentia, aut quietis noxie amore matrem suam Romanam Ecclesiam uisitare et liberare de manu mortis distulerit, reus erit iudicio, nisi sine mora uenire et in omnibus auxiliari studuerit.« Tanta tunc temporis erat eius fama, tantaque de eo concepta a Gregorio existimatio, ut instante obitu rogatus pontifex ut in tanta rerum perturbatione successorem designaret, trium dederit optionem, quorum unus Hugo Lugdunensis archiepiscopus. Sed que postea gessit de eius fama plurimum detraxere; et electo Desiderio abbate Casinensi, aliquid humani passus est, imo animum inuidia exulceratum et odio tabescentem ostendit in epistola ad Mathildem comitissam, apud Hugonem Flauiniacensem  in Chron. uirdun. Scribit enim Casinensem abbatem, antequam ipse Romam aduenisset, electum fuisse in pontificem, seque ut et ceteros fratres, hominum magis quam Dei respectu, eius electioni assensum prebuisse. Ast ubi Casini eum conuenisset tam nefanda ex eius ore se audiuisse, ut statim deprehenderit quam intolerabiliter Deum in ipsius electione offendissent. Eum quippe dixisse quod, nisi ex ipsius ore audiisset, nequaquam crederet se Henrico dicto regi fidem dedisse, quod ad obtinendam Romani imperii coronam fideliter eum adiuuaret; eumdemque suo ipsius consilio et persuasione adductum fuisse ad B. Petri terras inuadendas. Ad hec in sui suorumque audientia addidisse, Romanum electum, quisquis tandem futurus esset, excommunicatum  fore, nisi Attonem cardinalem, Mediolanensem electum, quamuis a Gregorio papa, ipso subscribente, publice excommunicatum et sine penitentia defunctum, beatum esse pronuntiaret; seque non in alia, nisi in qua ipse est, gloria futurum orare. Addit se horum omnium testes aduocare H . . . et B . . . qui uel ipsi de eius ore audierunt, uel bonis uiris quibus indubitanter credunt referentibus, se audiuisse dixerunt. Denique eumdem abbatem decreta domini sui pape Gregorii, aliorumque sanctorum Patrum palam improbare ac destruere. Sepissime electionem suam non secundum Deum, sed tumultuarie factam asseruisse. Que omnia cum ipsum pontificatu indignum probarent, sibi aliisque uisum fuisse ut electione, toties ab eo refutata, Ecclesie  reddita, sub pretextu designandi episcopi, Capuam adeundum, ibique Romanum pontificem eligendum; seque reuera cum abbate Massiliensi, Aquensi archiepiscopo, aliisque Salerno illuc uenisse, Casinensem uero abbatem suos asseclas perpulisse, ut se ad sumendum pontificatum quasi cogerent; at se cum episcopo Ostiensi et Witmundo monacho, ac aliis eius institutioni obstitisse, nisi de quibusdam que contra eius famam uulgabantur se purgaret: eum uero negasse se id facturum, iterumque electionem suam refutasse, sicque conuertum solutum fuisse. Desiderium interea consecratione Alfani in Salernitanum episcopum, ducem sibi conciliasse, eiusque fauore fultum, et pluuiali sibi imposito, Romam iter instituisse, Ostiensi, seque  ac suis inconsultis et prorsus ignorantibus. uerum hunc, qui ei hactenus restiterat, ueritum ne, si ab alio consecraretur, sua dignitate priuaretur, propositi et facte sponsionis immemorem abbati reconciliatum, reuerentiam ei per omnia, uti pape exhibuisse. Addit Hugo Flauiniacensis tantum crimen non diu inultum mansisse, consecratum uictorem cum missas apud S. Petrum diceret, infra actionem iudicio Dei percussum fuisse, et quamuis tarde, cognoscentem se errasse, se ipsum deposuisse, et accitis fratribus de Monte Casino, qui secum aderant, precepisse se illo deferri, et in capitulo non ut papam, sed ut abbatem sepeliri.

Hec quo horribiliora, eo minus fide digna sunt,  certe relatis a scriptoribus cetaneis contraria, et etiam a uerisimilitudine omnino aliena uidentur, unde ut falsa, ut mendacia saltem in plerisque reiicienda: fuere tamen semina schismatis illius, quod Hugo una cum Richardo Massiliensi abbate excitauit; ob id ambobus in Beneuentano conuentu a communione remotis anno 1087. Schismatis tamen infamiam a se repellere nititur in epistola ad eamdem Mathildem scripta an. 1088, post Urbani pontificis electionem, in qua sic loquitur: »Et nos quidem licet de recuperatione electionis D. abbatis Montis Casini a quibusdam S. R. Ecclesie episcopis et cardinalibus presbyteris dissenserimus; unde aliquibus illorum cur nobis aliter uideretur, etiam apud Capuam palam rationes reddidimus, tamen scire uos  uolumus ab unitate eorum, in corpore sancte Ecclesie ad seruiendum B. Petro diuina dignatione compacti sumus, nec discessisse, nec in perpetuum Deo miserante discessuros, imo habere propositum apostolice sedis profectibus modis omnibus deseruire.« Tum in eadem de Hugone abbate et monachis Cluniacensibus conqueritur sibi tantas ab eis iniurias inferri, ut eas pati non possit, nempe se ab illis ut schismaticum et schismatis auctorem et uti excommunicatum uitari, allegatis quibusdam Urbani pape litteris, quas suspectas reddere conatur, etc. Si in illum commotus est Urbanus, statim sedatus est, statim ei ab ipso sedis apostolice legati dignitas restituta: hoc eodem quippe anno absolutionem in extremis Theoderico uirdunensi episcopo, qui Henrico  imperatori prefracte adheserat a duobus monachis concessam approbauit synodus »cui presidebat legatus apostolice sedis Hugo, quondam presul Diensis, tunc Lugdunensis episcopus,« inquit Hist. episc. uirdun. a Laurentio de Leodio conscripta. Idem testatur Petrus uenerabilis, lib. I, Miracul., cap. 22, his uerbis: »Erat tunc forte in loco Lugdunensis Ecclesie archiepiscopus uenerabilis Hugo multa morum probitate et religiosa conuersatione, a D. papa Urbano cunctarum ferme Galliarum constitutus legatus.« Idem probat quod anno 1090, cum Salmurii esset, lis quedam de Campiniaco iam diu agitata inter monachos S. Sergii et S. Albini Andegauenses delata est ad ipsum uirum spectande uirtutis et totius Gallie primatem, inquiunt,  qui eam episcopis prouincie definiendam commisit.

Anno 1092, Poppo Treuirensis clericus electus est in Metensem episcopum, et quia eum a Treuirensi antistite schismaticorum communione contaminato ordinari timebat Iarento abbas Diuionensis, Hugonem Lugdun. archiepiscopum cum duobus suis suffraganeis Matisconensi et Lingonensi presulibus, »per bella et gladios, cum omnia mortem intentare uiderentur, Metim usque deduxit,« a quo Poppo consecratus est »prima hebdomada Quadragesime. Sequenti anno Richerius pro consecratione sua Lugdunum ueniens, cum sacramento se de simonia purgasset, in die sancto Pasche consecratus est.« Ita Hugo Flauiniensis. Aliter Laurentius de Leodio  in Historia episcoporum uirdunensium, qui de Richerio sic loquitur: »Anno Incarnat. 1088 Richerius electus est uirduni episcopus; sed quia Romane Ecclesie offensam incurrerat, septem annis sine episcopali benedictione permansit: donec a Rodulfo S. uitoni abbate, anno quo Urbanus papa apud Clarummontem synodum celebrauit, Lugdunum ductus est ubi eum Hugo archipresul post abiurationem Henriciane partis in S. Paschali Sabbato in presbyterum, in die autem festo in antistitem consecrauit. Reuersus, a cepiscopis suis Poppone Metensi et Pibone Tullensi, et a tota urbe decentissime susceptus est.« Anno 1093 cum Lambertus electus Atrebatensis antistes a metropolitano suo pro consecratione sua deluderetur, Romam profectus est, et  in itinere ab Hugone »lucerna ardente et lucente in domo Domini, laudabiliter honorabili, et honorabiliter laudabili, Lugdunensi primate, et apostolice sedis legato exceptus est, et apud Lugdunum per sex dies pro nimia aquarum inundantia et hiemis asperitate detentus,« et omnibus ad iter necessariis instructus; cui et ex itinere reuerso dedit epistolam ad Robertum Flandrie comitem commendatitiam. Anno 1094 habitum est concilium Augustodunense, quod Bertholdus ex uulgari uocabulo Autun Ostionense nuncupat, prefuit Hugo noster, adfuere 32 episcopi, abbatesque quamplurimi. In eo inter alia renouatur excommunicatio Henrici imperatoris, Guiberti antipape, et Philippi Francie regis qui, reiecta Bertha coniuge, Bertradam induxerat. Exstat  Hugonis epistola qua Lambertum Atrebatensem episcopum ad hanc synodum inuitat. Prefuit et alteri Aeduensi hoc eodem anno, ut et Briuatensi, et Dolensi colloquio. Eodem anno dedit Cluniacensibus monachis ecclesiam S. Desiderii in Bressia; et in festo S. Ioannis Baptiste, iubente Urbano II, Fulconem Andegaui comitem in monasterio S. Florentii absoluit ab excommunicatione qua innodatus erat. Litteras absolutionis exhibent Sirmondus in elogio Gofridi uindocinensis, et tom. I Gall. Christ., pag. 3. Circa id tempus prodigium illud accidit quod describit Petrus uenerabilis De miraculis, lib. I, cap. 22. Ingenti flamma Marciacensis parthenonis omnia deuastante, »erat tunc forte in loco Lugdunensis Ecclesie archiepiscopus . . . cursim monialium claustrum  ingreditur, omnes summa instantia, ut periculo cedant, hortatur; cumque ille omnino renuerent, et prius se posse mori quam propositum infringere constanter affirmarent, ait: Ex auctoritate B. Petri et D. pape, atque abbatis uestri obedientia uobis precipio ut ad presens hinc exeatis . . . . Ad hec quedam magne nobilitatis: Noli, inquit, hoc nobis iniungere, quod nobis agere non licet; sed sicut nos ignem precipis fugere, ita magis igni, ut a nobis fugiat, uirtute Christi armatus iniunge. Ad quam mulieris fidem stupefactus archiepiscopus, ac subito et ipse fide repletus, ait: In nomine Domini, et per uirtutem fidei huius que nunc locuta est, recede, ignis pestifer, ab ancillarum Dei habitaculis . . .  His a pontifice uerbis prolatis, repente immensitas flammarum inuisibili uirtute repressa . . . ultra procedere non potuit, et absque ullo humano subsidio, absque aliqua pluuie gutta, incredibili celeritate semetipsam exstinxit.« Eodem denique anno, indict. II, dedit Hugoni Cluniacensi altare de Reortorio cum ecclesia S. Pauli infra eiusdem castri munitionem, sub annuali censu u solidorum, cuius media pars soluenda foret in festo sancti Martini, media in Purificatione B. M. ex chartario secundo Cluniac., fol. 212, charta 339.

Anno 1095 ad Placentinam in Longobardia synodum uocatus, cum non uenisset, nec legatum cum canonica excusatione pro se direxisset, ab officio suspensus est, inquit Bertholdus Constantiensis;  haud diu tamen stetit pontificis indignatio, plena satisfactione accepta. Eodem anno II Nonas Aprilis, iter arripuit ad S. Iacobum, honesto clericorum et laicorum comitatu decoratus, et apud Anicium tribus diebus remoratus cum maxima difficultate ab eis auulsus est. uenit ad S. Iacobum imminente uigilia Pentecostes, et in die sancto missarum solemnia ad altare sancti publice celebrauit, astante episcopo et clero populoque infinito. In crastinum reuersus est, et Lugdunum intrauit die tertia ante natiuitatem S. Ioannis Bapt. Eodem anno, sed die incerto, subscripsit precepto Philippi I Francorum regis de subiectione Mausiaci cenobio Cluniacensi. Urbanum papam in Gallias ingressum comitatus est, et cum eo Cluniacum uenit, et altare in noua basilica consecrauit.  Adfuit concilio Aruernensi cui presidebat summus pontifex. In eo cum Bituricensi archiepiscopo electus arbiter litis Hugonem Cluniaci abbatem inter et Pontium Case-Dei archimandritam, de cella Boortensi motam, eam definiit, et cellam Cluniacensibus asseruit Kalendis Decembris. uidimus supra confirmatum Lugdunensibus archiepiscopis in quatuor Lugdunenses prouincias primatum a Gregorio uII. Cum illarum archiepiscopis in hac synodo expostulauit Hugo, quod illum qua data occasione minuere, imo et non agnoscere conarentur. Hinc, Urbano iubente, lecta sunt omnia ad illum pertinentia monumenta. Deinde in ius uocatus Richerius Senonensis antistes, cum iudicium uariis dilationibus et induciis eludere tentaret, tandem »ex totius synodi  fauore et iudicio sancitum est Senonensem archiepiscopum Lugdunensi tanquam primati subiectionem obedientiamque debere. Cui profecto sententie se humiliter obedituros,« ut data fide promiserant, »Senonensis Ecclesie suffraganei propria quisque uoce professus est. Id ipsum insuper de Rothomagensi Ecclesia confirmatum est. De Turonensi enim, quia iam a retroactis temporibus sine refragatione obedierat, nulla iam questio mouebatur.« Nec sic acquiescente Richerio, Urbanus »toto consentiente concilio,« ei pallii usum et suffraganeorum obedientiam, donec ipse obediret interdixit. Repetita fuit et iterum confirmata sententia in Turonensi et Nemausensi synodis: sed nec sic uinci  potuit Richerii peruicacia. De his omnibus sententiis conquestus est apud Iuonem, a quo consilium retulit sapientia plenum, scilicet ut rei iudicate interim pareret, donec authenticis instrumentis, si quando reperiri possent, Ecclesie sue libertatem posset demonstrare. Consilium respuit Senonensis antistes, sicque Iuonem cegit a reuerentia Senonensis Ecclesie sibi pape decreto interdicta, recedere: unde cum pro Sancionis electi Aureliarum episcopi ordinatione euocatus fuisset a Richerio ad castrum Nantonense, mandato parere recusauit, propter primatum Lugdunensis Ecclesie, quem irrationabiliter refutabat. Et ipse cum aliis prouincie suffraganeis manum imposuit Sancioni. Quid quod ob eius inobedientiam, eadem causa agente Hugone nostro repetita est in  Turonensi pariter et Nemausensi concilio, et simili modo definita, ut patet ex altera Urbani bulla ad Lugdunensem archiepiscopum. Nihil his commotus Richerius maluit interdictus obire, quam Ecclesie sue dignitati tantisper derogare. Non me latet quid reponant Lugdunensis primatus aduersarii, falsam esse et supposititiam Urbani bullam. uerum si id admittitur, ruunt omnia antiquitatis monumenta, uix enim ullum est quod maioribus nixum sit testimoniis. Illam edidit D. de Marca ex uetusto codice Lugdunensi. Deinde eius, ut aiunt, uidimus, Lugdunensis in rebus ecclesiasticis iudex publice ac in solemni foro exarauit anno 1409, et a quatuor notariis subscribi curauit, quo nichil in hisce rebus solemnius haberi potest. Tertio Martinus u in diplomate  dato Geneue 1 Augusti, primo sui pontificatus anno, Christi 1418, utramque Urbani bullam refert. Quarto in ms. Centii camerarii canone uII, sic legitur: »Lugdunensis Ecclesie primatus restitutus est super Lugdunensem, Senonensem et Rothomagensem prouincias:« que eadem uerba se in peruetusto codice Ananiensis abbatie uidisse asserit Baluzius in notis ad lib. De concordia sacerdotii et imperii, tom. II, pag. 286. Denique ea omnia que in bulla continentur, ab Iuone Carnotensi presule qui Claromontensi concilio adfuerat, referuntur, ut ex iam dictis et ex infra dicendis palam est. Ut uero que ad hanc controuersiam pertinent, simul et semel exponam, Richerio Senonensi archiepiscopo e uiuis sublato, in eius locum electus est Daimbertus:  occasionem nactus Lugdunensis antistes uetuit ne ei prius manus imponeretur, quam debitam Lugdunensi Ecclesie obedientiam professus fuisset; ut docet Iuonis ad ipsum epistola sexagesima. In ea primo significat se suosque comprouinciales episcopos »manus a consecratione Senonensis electi continuisse,« ex eius imperio. Mirari se tamen asserit eum precepisse ut »Senonensis electus ante consecrationem suam sibi presentaretur, et iure primatus sui subiectionem et obedientiam profiteretur, quod hactenus nec in Senonensi prouincia nec in aliis antiquitas instituit, nec consuetudo seruauit.« Unde obtestatur ut si nichil in eo, quod sacris canonibus obuiet, repertum fuerit, secundum antiquum morem  consecrari permittat. »Quod si huic petitioni nostre acquieueritis, inquit, consecrato omni studio persuadebimus ut primatum Lugdun. Ecclesie uobis sicut primati suo deferat, et omnem debitam reuerentiam secundum traditiones Patrum exhibeat. Qui si acquiescere noluerit persuasionibus, nos tamen ab his que preceperit apostolica sedes non recedemus.« Rescripsit Lugd. antistes epistolam quam uidere est in Misc. Baluz. t. uI, p. 426. Scripsit et ad Urbanum epistolam sexagesimam quintam idem Iuo: »De Senonensi electo, cuius consecratio a legato uestro Lugdunensi archiepiscopo ob hoc impeditur, quia ei iure primatus sui, ante consecrationem suam, obedientiam non profitetur, quid nobis agendum sit rescribat uestra paternitas.« In Iuonem  commotus fuit Urbanus, et ut ipse putabat, agente Hugone legato, de quo sic in epistola 67 ad eum pontificem, quia in ea epistola nonnulla »uerba secus quam uellet sonuerant, maxime de primatu Lugdunensi . . . secundum quod affectus fuit, participem uos, inquit, sue amaritudinis fieri uoluit.« Demum cum nichil proficeret Daimbertus, Romam profectus est, et a pontifice conditione apposita consecratus. Postea tamen Romam iterum profectus tum pro cause primatus actione, tum »pro communi synodica uocatione,« presentibus Hugonis legatis Ismione Diensi episcopo, Girino decano, etc., sedis apostolice cogente iudicio, omni demum tergiuersatione posita, in manibus Urbani professus est se et Lugdunensis Ecclesie primatum agnoscere,  et Hugoni eiusque successoribus tanquam primatibus obsecuturum, protestatus insuper, statuto a pontifice tempore, se Lugdunum uenturum, et in conspectu Lugdunensis Ecclesie id ipsum ore proprio professurum. Promissis uero stetisse inde manifestum est, quod ipsi rescribens Hugonis successor hec habeat: »Meminisse potes quia, ex quo amicitiam et familiaritatem Ecclesie Lugdunensis recuperasti, gratulanter te uidit, exsultanter recepit, et quanta potuit affectione honorauit.« Id ipsum testatur Goffridus uindocinensis abbas epistol. 18 lib. II: »Roma cum rediissem, inquit, et Lugduni a domino primate . . . . . . honorifice susceptus fuissem, audiui ab ipso archiepiscopo . . . . domnum Senonensem cum illo fecisse pacem; et omnem obedientiam illi, tanquam  suo primati, promisisse.«

Anno 1096 Urbanum Turonos comitatus est, ibique adfuit concilio a pontifice celebrato, subscripsit et compositioni litis inter Cormeriacenses monachos et ecclesiam S. Martini Turonensis; definitioni pape qua S. Crucis et sancti Nicolai de Lausduno ecclesie monasterio Trenorchiensi adiudicate sunt aduersus abbatem S. Florentii; ac tandem ecclesie Maioris Monasterii consecrationi. Hoc eodem anno Guillelmus Forensis comes ecclesiam S. Iuliani de Mondonio, quam comites Forenses per multa tempora in feuo ab ecclesia S. Stephani Lugdunensis tenuerant, in manus Hugonis archiepiscopi restituit: Hugo uero dedit eam in manu Pontii abbatis Case-Dei,  hocque donum confirmauit Lugduni in conuentu canonicorum.

Mirum quanta benignitate, qua reuerentia, quali munificentia Anselmum exsulem apud se receperit, et quanta mutuo deuincti sint amicitia. Inita iam fuerat priusquam Anselmus Cantuarienses infulas induisset, ut patet ex ipsius epistolis 11 et 17, libri secundi. Hinc cum anno 1095 turbata omnia forent in Anglia, quia Urbanum pro legitimo pontifice, aduersus regis propositum, se habere professus fuerat, scripsit Hugoni nostro consulens num inter tot turbas satius non esset episcopatum abdicare quam sine fructu retinere . Anno sequenti cum in Galliam uenisset, ac Lugdunum  profecturus nuntium premisisset ad archiepiscopum, hic magno se illius uidendi desiderio teneri per digniores ex suis familiaribus significauit, et ut quantocius ad se ueniret exorauit: ubi uero Lugdunum attigit uir sanctus, incredibile dictu est quanta cum ueneratione exceptus fuerit. Anno 1099 Roma Lugdunum reuersus, ibi non sicut hospes aut peregrinus, sed uere sicut indigena et loci dominus habitus est, episcopalia munia, non secus ac in propria ecclesia exercens, sacramenta conferens, omnique iure uel inuitus gaudens. Tanta in eum Hugonis reuerentia, ut missas celebranti suffraganei loco seruiret, ubicunque sermonem facienti ad pedes sederet. Unde in epistola ad Hugonem Cantuariensem archidiaconum, que nona est in Spicil. tom. IX,  in qua refert quam benigne ubique ab episcopis exceptus fuerit, hec habet: »inter quos uenerabilis archiepiscopus Lugdunensis gaudet ad presens se suam mihi munificentiam copiose et honorifice exhibire et desiderat me semper secum, quandiu exsul ero ab ecclesia nostra, manere.« Anno 1103, cum iterum ex Anglia egredi cogeretur sanctus pontifex, Roma Lugdunum repetiit, ubi ab archiepiscopo, pro more solito, summo honore exceptus, apud eum anno integro et mensibus quatuor hospitatus est. Exstat inter Anselmi litteras, Hugonis ad ipsum epistola, qua significat se incolumem Ierosolymis rediisse, eumque inuitat ut, si a rege Anglorum diuexetur, ad se declinare non dedignetur, »et ad domum uestram, inquit, que uestra fuit, et que modo uestra  est, et de die in diem semper melius uestra erit.« Sed iam ad Hugonis annales.

Anno 1097 Berardum Lugdunensem archidiaconum consecrauit in episcopum Matisconensem; Hugonem monachum San-Benignianum concessit Flauiniacensibus in abbatem, eumque ad se profectum, ad Haganonem Eduensem remisit consecrandum, scriptis ad episcopum litteris quas ipse Hugo refert in chronico. Litem quoque quam habebant monachi Trenorchienses cum Cluniacensibus ad sedem Romanam perlatam, remisit Urbanus ad pontificem nostrum, qui eam statim composuit.

Anno 1099 rem fecit eterna memoria dignam, Cisterciensis monasterii et ordinis primordia fouens.  Cum enim S. Robertus Molismensis abbas cum nonnullis monachis regulam S. Benedicti absque ulla mitigatione seruare decreuisset, timens Lingonensis episcopi auctoritatem, qua iam a uiuico reuocatus fuerat, Molismo cum sex sociis profectus, Lugdunum petit, atque Hugoni archiepiscopo suum suorumque propositum exponit, presidium et fauorem postulat: ille non statim acquiescit, iubet ut Deum consulant, ac sibi rescribant: morem gerunt, constantem in proposito uoluntatem significant: quibus in hunc modum respondet  : »Hugo Lugdunensis episcopus, et A. S. legatus, Roberto Molismensi abbati et fratribus cum eo secundum regulam S. Benedicti Deo seruire cupientibus. Notum sit  omnibus de S. matris Ecclesie profectu gaudentibus« etc. uide infra inter epistolas Hugonis. Nec id solum, sed et solitariorum Cisterciensium sanctimoniam commendauit Odoni Burgundie duci, a quo plurima acceperunt. Interea Romam profecti Molismenses, abbatem suum in concilio Molismo restitui maximo deposcunt ardore. Eorum questibus commotus Urbanus scribit Hugoni, his uerbis: »Coacti, dilectioni tue per presentia scripta mandamus, significantes gratum nobis existere, ut, si fieri possit, abbas ille ab eremo ad monasterium reducatur. Quod si implere nequiueris, cure tibi sit ut et qui eremum incolunt conquiescant, et qui in cenobio sunt regularibus disciplinis inseruiant.« Acceptis his litteris concilium cegit Hugo, cuius  suasu iussit, licet inuitus, Molismum regredi Robertum et de synodi decreto Lingonensem antistitem monuit ut illud exsecutioni demandari curaret.

Anno eodem 1099 concilium prouinciale indixit apud Petram Incisam, et Daimbertum Senonensem ad illud inuitauit; quod cum Iuoni uideretur contra ius, mordaces ad illum scripsit epistolas, in quarum una non id duntaxat arguit, sed et eum carpere uidetur, quod facilior esset in excommunicationibus, interdictisque decernendis, nullo sui, multo autem aliorum periculo. Circa hoc tempus Paschalis Urbano suffectus, morem decessorum suorum deserens, uices suas in Galliis, non Hugoni, aliiue Gallo commisit, ut illi fecerant; sed legatos misit ex Italia, quorum immoderatione fatigati nostrates, ipsos  egre tulerunt. Hinc Iuo Carnotensis, suo collegarumque nomine papam rogauit ut alicui Cisalpino legationem iniungeret; »cui sollicitudini, inquit, nullum cognouimus magis idoneum quam D. Lugdun. archiepiscopum qui et in eodem officio iam diu ministrauit, et ut experimento cognouimus tam Romane Ecclesie quam Transalpinis mirabiliter profuit.« Stetit nichilominus in proposito Paschalis, misitque legatos Ioannem et Benedictum, qui concilium indixere Augustoduni et habuere ualentie anno 1100, II Kal. Octobr. Ad illud inuitarunt Hugonem, qui tamen non accessit, quia infirmabatur, inquit Chronic. uirdun., sed misit legatos suos, quin nec adfuere eius suffraganei Lingonensis et Cabillonensis episcopi,  »prohibiti ut dicebatur ab eodem Lugdunensi,« inquit idem chron. Imo et quod aduersus Norgaudum Aeduensem episcopum in hoc et postea in Pictauiensi concilio sanxerant legati palam improbauit, et ita tandem egit ut infringeretur; scilicet ingens et excelsus animus suetus imperio, inferius nunc grauitate et dignitate sua arbitrabatur subiici et parere minoribus, atque ut uidetur ea omnia uitandi causa Hierosolymitanum iter animo concepit, legatos Romam  misit qui papam ea de re consulerent: annuente Paschali, legationemque apostolice sedis in Asia offerente, iter aggressus Romam petiit anno 1101, ubi auctoritate qua plurimum ualebat in curia Romana, Norgaudum absolui curauit  .

Antea, anno scilicet 1100, nouam Cistercii plantationem semper fouens, Ioanni et Ildebodo Romam ab Alberico missis, commendatitias ad Paschalem papam litteras dedit, in quibus: »Sciatis, inquit, eos esse de quodam loco qui Nouum Monasterium uocatur , ad quem de Molismensi ecclesia cum abbate suo exeuntes« etc., uide infra inter epist. Nec effectu caruit archiepiscopi postulatio, cum priuilegio Rom. pontificis ad suos reuersi sunt noue reformationis alumni.

 Milo cardinalis et Prenestinus episcopus, in Galliam a Paschali missus, conuentum habuit apud Massiliam in quo iura et immunitas Cluniacensium confirmata sunt. Acta sunt hec apud Massilias anno 1103, presente Berardo Matisconensi episcopo, »qui tunc cum episcopatu suo Lugdunensis archiepiscopi domni Hugonis uices agebat.« Circa idem tempus Bego abbas Conchense apud Ruthenos monasterium regebat, cui Hugo noster ecclesias S. Fidei de Castelleto, et S. uictoris ad fluuium Ligeris positas sub annuo censu concessit. Chartam exhibet de Mura, pag. 298. Guntramnus rex dederat cenobio S. Marcelli Cabilonensis Floriacum uillam in pago Diuionensi, ubi postea cella monachorum erecta est; illius seruos contra ius Otto Burgundie dux usurparat,  et retinebat Hugo ipsius filius, donec prioris S. Marcelli dignitas deuenit »ad domnum Hugonem uenerandum Lugdunensem archiepiscopum, Hugonis nepotem.« Qui aliquando in ea uilla ducem hospitio excepit, et rogauit ut eam a tali seruitute liberaret. Concessit Hugo dux, et ea de re chartam postea conscripsit »in camera Diuionensis abbatis nomine Iarentonis, et posuit in manu uenerabilis Hugonis archiepiscopi Lugdunensis supra nominati . . . . anno ab Incarnatione Domini 1104, indict. XII.« Eodem anno scripsit Daimberto Senonensi de multis eum arguens, et citans ad concilium Trecense. Anno sequenti idem archiepiscopus, Norgaudus Aeduensis et Walterius Cabillonensis episcopi, domno Hugoni  Cluniacens. abbati monasterium S. Magdalene de Quadrella , confirmarunt eiusdemque pagi ecclesias de quibus litem mouebant Leotbaldus Digoniensis et filius eius cognominis. Denique an. 1106 cum quererentur cathedralis ecclesie canonici quod ecclesiam Artensem, que ad B. Stephanum ab antiquis temporibus pertinebat, Hugoni Cluniacensi donasset, eam illis restituit, et pro ea Cluniaco dedit aliam de S. Germano nuncupatam. Cum lis orta  fuisset inter San-Benignianos monachos et clericos Bisuntinenses pro ecclesiis Salinensibus, eam amice composuit »Hugo Dei gratia Lugdunensis archiepiscopus, S. apost. sedis legatus . . . . Actum Lugduni publice, anno Incarnat. Dominice 1106, pridie Kal. Aprilis, Sabbato in Albis  .« Paulo ante obitum ecclesiam S. Treuerii Aimerico Case-Dei abbati concessit: Paschalis enim II id testatur in diplomate quo monasteria et cellas eidem cenobio subiectas, et inter alias Treuerianam, quam, inquit, »uenerabilis memorie« Hugo Lugdun. archiepiscopus recens contulit.

Diem clausit extremum hoc ipso an. 1106, et quidem Nonis Octobr., si fides adhibenda necrolog. San-Benigniano, Segusii , ad Alpium radices,  dum ad concilium Guastaliense ex mandato pontificis proficisceretur, ac in eadem urbe sepultus est in abbatia S. Iusti, ut docet Hugo Cluniacensis abbas in epistola ad Anselmum Cantuariensem sic loquens: »Quoniam noueramus quanta inter uos et D. Hugonem Lugdun. archiepiscopum, Deo uolente, exstiterit familiaritas, dignum duximus uobis significare eiusdem obitum nobis et omnibus uiris bonis grauem et irrecuperabiliter dolendum; quatenus et per uos et per uestros, ueram quam uiuens exhibuit dilectionem, nunc ei defuncto repensare studeatis. Obiit enim in pace Nonis Octobris apud Segusiam, dum iret ad apostolice uocationis concilium, sepultusque est ibidem satis honeste in abbatia Sancti Iusti,« etc.

 Hoc eius epitaphium scripsit Baldricus Burguliensis abbas  :

 Post Lugdunensis presul, prius Hugo Diensis,
   Magnus Romane filius Ecclesie.
Quem sibi legatum Romanus papa rogauit,
   Ad synodum ueniens, proh dolor! occubuit.
uirtutum cellam, Diuini pectoris aulam,
   Hac tumulauit humo Segusiensis homo.
Letatus Iustus, hospes bonus, hospite tanto,
   Quem Deus eximius misit ei socium.
Lugdunum luge, solemnia conciliorum
   Occubitu patris occubuere tibi.

Ex antiquo monumento hec refert Seuert. »Hugo bone et fidelis memorie archiepiscopus eidem Ecclesie utiliter prouidit. Reliquit cappas IX, cum aurifrisio, casulas Iu, dalmaticas uI,« etc., hoc est omnia et singula ornamenta quibus opus est pontifici sacrificanti,  aut ordines conferenti. »Insuper parietem ecclesie et quinque uitreas adornauit, maius altare construxit, cameras episcopales cum parte turrium et atriis edificauit, capellam episcopalem picturis et pauimento decorauit, cellaria domus plena reliquit.« Dedit et plurimos libros. »Rexit autem hanc Ecclesiam Lugdun. annis XXIII, mensibus uIII, diebus uII. Apud S. Ireneum canonicos regulariter uiuentes instituit, quibus terras que quondam iuris eiusdem sancti fuerant, multo pretio a laicis redemptas in communes usus traduxit,« etc. In primo instrumento, quod inter probationes Historie Lugdun. refert Menestrier, S. Stephano seu cathedrali ecclesie dicitur dedisse ecclesiam de Sandrens cum appenditiis, ecclesiam S. Marie de Cherers, et S. Stephani  de Coisia, et de Castello S. Symphoriani, et S. Martini de Pomey, et S. Martini de Noaillis.





NOTITIA LITTERARIA.


Tout ce qui nous reste des productions de la plume de l'archeuêque Hugues se reduit presque à de simples lettres, mais qui sont à priser, tant pour leur grand nombre que pour les suiets dont elles traitent. Encore ne sont-elles qu'une partie de celles qu'il eut occasion d'écrire et qu'il écriuit effectiuement. C'est ce que fait iuger cette multitude d'affaires ecclésiastiques dont il fut chargé pendant plus de uingt ans, qu'il exerça les fonctions de légat en France et en Bourgogne. Il n'y a pas à contester que toutes les lettres d'un prélat qui eut une telle part au gouuernement de l'Eglise ne fussent intéressantes, et ne méritassent d'ètre conseruées à la postérité. Mais il est encore arriué que celles qui ont échappé du naufrage des autres sont extrêmement dispersées dans les recueils étrangers, où elles se trouuent souuent comme noyées. Si quelqu'un s'auisait un iour de les réunir ensemble, afin qu'on les eût de suite, pour se mettre mieux au fait de ce qui se passa alors dans l'Eglise gallicane, nous serions charmés d'abréger son trauail par le soin que nous allons prendre de les faire connaître, et d'en marquer la Chronologie autant qu'il sera possible.

Le recueil où il s'en trouue le plus sont les Miscellanea de Baluze, qui en a publié trois dans le cinquième uolume et neuf ou dix autres dans le suiuant . Les trois premières sont enchâssées dans les actes du rétablissement de l'ancien siége épiscopal d'Arras. Il n'y a cependant que la première qui ait directement rapport à ce suiet; mais on y a fait entrer les autres, par la raison qu'elles sont adressées à Lambert, le premier éuêque qui remplit alors ce siége. Cette première lettre est écrite à Robert, comte de Flandres, pour lui enioindre de reconnaître le nouuel éuèque, qui uenait de Rome, où il auait été sacré, et de lui accorder sa protection, principalement pour reuendiquer les biens aliénés ou enleués de son éuêché. La lettre fut écrite par conséquent en 1094, après que le métropolitain et les éuêques suffragants de la prouince eurent reconnu eux-mêmes Lambert pour leur confrère, ce qui se fit dans un concile tenu à Reims le dix-sept septembre de la même année. Dom d'Acheri  auait déià publié cette lettre au cinquième uolume de son Spicilége.

Dans la seconde des trois, Hugues donne auis au même prélat de la mort d'une religieuse, qui auait passé  d'Arras à Lyon, où elle auait fini ses iours le uingt-quatre ianuier, apparemment de l'année suiuante 1095, par où l'on peut coniecturer la date de la lettre. Elle est écrite auec de grands sentiments de piété et de foi aux prières pour les morts.

La troisième est en faueur de celui qui s'était chargé de la rendre à l'éuêque Lambert. Cette personne ayant un différend auec l'éuêque d'Amiens, qui était alors Geruin, et auec Foulques, archidiacre de la même église, auait prié le légat Hugues d'engager l'éuéque d'Arras à Ini faire rendre iustice. Hugues, en le chargeant de cette commission, lui enioint, au cas qu'il refuse de s'en acquitter, de prier de sa part Renaud, archeuêque de Reims, de faire droit aux plaintes du porteur de la lettre. Celle-ci semble auoir été écrite la même année que la précédente. Dans l'une et l'autre l'auteur prend, par une humble modestie, la qualification de seruiteur de l'Eglise de Lyon, ce qu'il fait encore dans plusieurs autres.

Entre celles que contient le uIc uolume du recueil dont il est question, il y en a quatre qui furent écrites dès que Hugues n'était encore que simple éuêque de Die. La première est adressée à Raoul, archeuêque de Tours, pour l'inuiter à une conférence, où il se deuait agir d'affaires qui feraient uoir si ce prélat était autant attaché au pape qu'il le uoulait paraître. Hugues n'y prend d'autre titre que celui d'apocrisiaire de la sainte Eglise romaine. L'éditeur en marque la date en 1075: par où l'on uoit que Hugues commença dès lors, c'est-à-dire l'année d'après qu'il fut ordonné éuêque de Die, à exercer les fonctions de légat en France.

Les trois suiuantes sont écrites au même archeuêque, pour l'inuiter à autant de conciles, auxquels il était prié d'amener auec lui les suffragants de sa prouince. Elles sont courtes, mais elles disent beaucoup de choses en peu de mots. La première surtout contient une uiue description du triste état auquel l'Eglise se trouuait alors réduite, et qui deuait piquer le zèle des bons éuèques. Elle fut écrite aussitôt après que le légat eut terminé le premier concile qu'il tint à Anse, et indique à Raoul celui qu'il deuait tenir à Diion le 2 ianuier de l'année suiuante 1077. Par la seconde des trois, il lui indique un autre concile à Clermont, en Auuergne, pour le 9 août de la même année; et par la dernière, celui qui deuait s'assembler à Autun le 10 septembre suiuant, et auquel le légat souhaitait que se trouuassent aussi les abbés et les plus habiles clercs de la prouince de Tours auec tous les éuêques. Ces lettres, au reste, sont les seuls monuments qui nous fournissent l'époque précise de la tenue de tous ces conciles.

Suit une autre pièce de notre légat sous le titre de lettres, mais qui n'est proprement qu'une donation des églises de Sainte-Foi du Châtelet et de Saint-uictor, faite à l'abbaye de Conques, en Rouergue, par Hugues même, alors archeuêque de Lyon, du consentement de ses chanoines, et à certaines conditions, portées par l'acte passé dans la maison archiépiscopale sans date.

Deux autres lettres de notre archeuêque légat: l'une à Hugues, nouuellement ordonné archeuêque de Besançon, ce qui montre qu'il s'agit de Hugues de Bourgogne; l'autre à Lambert, éuèque d'Arras . L'obiet de la première, qui a été réimprimée par dom Mabillon, est d'engager le premier de ces prélats à restituer à l'abbaye de Saint-Bénigne de Diion l'église de Notre-Dame de Saline, conformément à ce qui auait été réglé au concile de Meaux, auquel l'archeuêque de Besançon, son prédécesseur, auait refusé de se trouuer, quoiqu'il y eût été appelé. L'auteur aioute que le pape auait confirmé ce règlement, et apporte en preuue un extrait de sa lettre. C'était sans doute Urbain II, car Hugues ne fut ordonné archeuêque de Besançon que dans le cours de l'année 1088. On n'a point d'autre indice pour découurir la date de cette lettre du légat. Par la suiuante il inuite l'éuêque d'Arras au concile d'Autun, qu'il deuait assembler le 15 septembre, et qui s'y tint effectiuement en 1094. Pour leuer la difficulté qu'il y aurait pu auoir de la part de son métropolitain l'archeuêque de Reims, qui en uertu des priuiléges de son église ne se croyait pas obligé d'obéir aux ordres des légats du saint-siége, l'auteur lui copie la décision du pape à ce suiet.

Autre lettre de notre archeuêque, qui eut des suites fàcheuses, et brouilla pour un temps son auteur auec Iues, éuêque de Chartres, à qui elle est écrite. C'est la réponse à la soixantième lettre d'Iues, dans laqnelle, après lui auoir demandé, en qualité de premier suffragant de la métropole de Sens, la permission d'ordonner au commencement du carême Daïmbert, qui en auait été élu archeuèque à la place de Richer, mort sur la fin de décembre 1096, il insiste sur le refus que le légat lui en auait fait. De sorte que la lettre d'Iues et la réponse de Hugues sont du commencement de l'année suiuante. La raison du refus de Hugues est qu'il uoulait qu'au préalable Daïmbert reconnût le droit de primatie accordé à l'Eglise de Lyon. Iues entreprit de lui montrer par plusieurs autorités que ce qu'il exigeait du nouuel archeuêque élu, n'auait iamais été obserué ni dans la prouince de Sens, ni dans aucune autre, et lui reprochait d'auoir réconcilié à son insu les seigneurs du Puiset, excommuniés par les éuêques de la même prouince, pour les pillages qu'ils auaient faits sur les terres de l'Eglise de Chartres. La lettre d'Iues est forte en raisons, mais un peu uiue et pas assez mesurée dans les termes.

Aussi le légat en fut piqué, et y fit réponse en persistant dans son refus, et tâchant de montrer qu'il était fondé sur la désobéissance du clergé de Sens, d'où le nouuel archeuêque auait été tiré. C'est ainsi qu'il qualifie l'opposition de cette Eglise à reconnaître la primatie de celle de Lyon.

Quant à la réconciliation des seigneurs du Puiset, dont l'éuêque de Chartres lui faisait une espèce de crime, le légat répond que c'est une pure calomnie, et en administre la preuue. Il finit sa réponse en priant Dieu d'adoucir lui-même l'émotion qu'Iues auait fait paraître contre lui, sans l'auoir méritée. Cette lettre d'Iues en suppose uisiblement une autre de la part du légat en réponse à la cinquante-neuuième du même éuêque. Hugues dans cette lettre, qui ne paraît nulle part, marquait nettement son refus à la permission pour le sacre de Daïmbert, ce qui le suspendit, et l'y accusait d'auoir reçu de la main du roi l'inuestiture de l'archeuêché. Ce n'est pas, au reste, la seule lettre de notre archeuêque à Iues qui soit perdue. Nous en auons huit que cet éuêque lui adresse, et il ne nous en reste que deux de celles que l'autre lui écriuit.

uient ensuite dans le recueil de Baluze, qui nous sert ici de guide, une autre lettre de Hugues à Daïmbert même, alors ordonné et faisant les fonctions d'archeuêque de Sens. Dom Martène, ne la croyant pas encore imprimée en la trouuant dans un manuscrit de Saint-uictor de Paris, l'a donnée de nouueau au public. L'auteur, après auoir témoigné à Daïmbert son iuste étonnement de n'auoir encore reçu aucune réponse de sa part à plusieurs autres de ses lettres, touchant les accusations intentées contre lui par les abbés de son diocèse, lui enioint auec beaucoup de politesse, en lui faisant néanmoins sentir l'autorité dont il était reuêtu, de se trouuer au concile qu'il auait indiqué à Troyes après l'octaue de la Pentecòte. Les éditeurs de la lettre sont partagés entre eux au suiet du temps de ce concile. L'un prétend qu'il fut tenu en 1104, et l'autre soutient que ce ne fut que l'annec suiuante. S'il y en eut effectiuement quelqu'un à Troyes, ces  deux années-là, il est certain qu'il ne s'agit ici ni de l'un ni de l'autre. La raison est sans réplique: Hugues était encore légat du saint-siége lorsqu'il conuoqua ce concile, comme il est uisible, et par le pouuoir qu'il auait de l'assembler hors de sa prouince, et par le titre qu'il en prend dans l'inscription de sa lettre. Or, il cessa d'en exercer les fonctions dès le mois d'août 1099, que Pascal II fut éleué au souuerain pontificat, comme on l'a uu dans son histoire. On ne peut point non plus entendre par ce concile celui dont fait mention Manassé I, archeuêque de Reims, dans son apologie à notre légat, puisqu'il n'était point encore paruenu à l'archeuêché de Lyon, ni Daïmbert à celui de Sens. Reste donc à dire que c'est un concile tenu, on au moins indiqué à Troyes la pénultième ou dernière année du pontificat d'Urbain II, et qui nous est inconnu d'ailleurs.

Baluze a publié dans le même recueil deux actes de donation: l'un de l'année 1094, et l'autre de 1106, par lesquels notre archeuêque cède à l'abbaye de Cluny deux on trois églises qui y sont nommées. Ces actes, au reste, ne sont pas autrement intéressants, sinon pour faire connaître la piété du bienfaiteur. Elle éclate principalement dans le premier, dont une des conditions est que les moines de cette abbaye prieront pour la rémission des péchés de l'archeuêque, pour le bien de l'Eglise de Lyon, et pour le salut de tous ses chanoines et de leurs parents. Nous apprenons du même acte deux traits qui ne sont pas à omettre: le premier, que Hugues auait alors un neueu de même nom que lui entre les chanoines de son église; l'autre, que ce fut un moine de Saint-Bénigne de Diion, aussi nommé Hugues, qui écriuit l'acte en l'absence du chancelier, quoique cela se passât à Lyon.

Reuenons à la suite des lettres de notre archeuêque légat. On en a quatre d'une iuste étendue, et fort importantes, dans la Collection générale des conciles . La première, dans laquelle l'auteur se qualifie très-inutile seruiteur et prêtre de l'église de Die, est adressée au pape Grégoire uII, à qui il y rend compte de tout ce qui s'était passé au concile d'Autun, tenu en septembre 1077. Elle ne fut cependant écrite qu'au commencement de ianuier de l'année suiuante: ce qui est uisible en ce que Hugues y faisant mention du concile de Clermont, qui précéda enuiron d'un mois celui d'Autun, en parle comme ayant été célébré l'année précédente. Hugues différa de faire ce détail au pape, sur ce qu'il auait chargé un clerc de Paris, affidé à ce pontife, de l'en instruire de uiue uoix, lorsqu'il serait auprès de lui, où il se deuait rendre bientôt à la sortie du concile, auquel il auait assisté. Mais ce clere était de retour, et Hugues ne receuant ni de ses nouuelles ni de celles du pape, prit le parti de lui écrire la lettre dont il est question. L'on y uoit le caractère disgracieux de plusieurs éuèques de France accusés, on meme conuaincus de différents uices à ce concile d'Autun. C'est dans la même lettre que le légat Hugues rend à Manassé II, depuis archeuêque de Reims, et à saint Bruno ces glorieux témoignages que nous auons recueillis dans leur histoire. A la fin, l'auteur annonce au pape le concile qu'il deuait tenir â Poitiers le 15 ianuier. Autre preuue de la date que nous assignons à cette lettre.

Le concile se tint au temps marqué, et c'est ce qui s'y passa qui fait l'obiet de la seconde lettre du recueil, qui contient les quatre que nous entreprenons de discuter. Hugues, abbé de Flauigny, qui a eo soin de nous instruire de ce qu'il sauait de l'histoire de notre légat, a cru deuoir faire entrer cette même lettre dans sa chronique. Elle y figure à merueille, étant tout historique. On y a un triste détail des contradictions que le légat et ceux qui lui étaient attachés eurent à suoffrir dans ce concile, qui fut plein de trouble et de uiolence, et où quelques-uns coururent risque de la uie. L'archeuêque de Tours et l'éuêque de Rennes, qui en furent cause en partie, y sont représentés d'une manière qui ne leur est pas honorable. Hugues termine sa lettre par des plaintes de ce que les coupables qu'il condamnait en France couraient à Rome, où, au lieu d'être traités plus rigoureusement, comme ils l'auraient mérité, on leur faisait grâce, et ils en deuenaient plus insolents.

La troisième lettre de notre archeuêque légat, entre les quatre dont il est ici question, se trouue aussi enchâssée dans la chronique de Hugues de Flauigny. Elle est adressée à Mathilde, comtesse de Toscane, la plus zélée protectrice des papes en ce temps-là, et fut écrite en 1087, lorsque Didier, abbé du Mont-Cassin, élu pape dès 1085, accepta enfin cette souueraine dignité, après une résistance de près de deux ans. Iusque-là l'archeuêque Hugues auait espéré de s'y uoir éleué lui-même. Mais piqué de uoir alors ses prétentions auortées, il ecriuit cette lettre pour s'opposer à l'ordination de Didier, et déduire les prétendues raisons qu'il croyait auoir de s'y opposer, quoique de son propre aueu il eût consenti à son élection. Raisons, au reste, qui sont presque toutes autant de calomnies dont il charge le nouueau pape, et dont quelques-unes retombent sur le cardinal Odon, qui fut lui-même pape peu après sous le nom d'Urbain II. Pour s'en conuaincre, il suffit de sauoir que presque tout ce que l'auteur auance ici se trouue contredit par l'histoire publique de ce temps-là. De sorte qu'il eût été à souhaiter, pour l'honneur de l'archeuêque légat, que sa lettre eût été enseuelie dans un éternel oubli. Mais il n'est point de si grand homme qui n'ait son faible.

Enfin la quatrième lettre du recueil, qui auait été déià publiée par dom d'Archéri, est encore adressée à la comtesse Mathilde, et fut écrite en 1088, aussitôt après l'élection d'Urbain II. L'auteur la commence par un fort bel éloge de cette princesse, et y parle du pape Grégoire uII et d'Anselme, éuêque de Luques. mort deux ans auparauant, comme de deux saints qui iouissaient de la gloire éternelle. Mais le principal but de Hugues est de s'y iustifier du bruit qui s'était répandu qu'il auait fait schisme auec l'Eglise romaine. Il y proteste donc que iamais il ne s'était séparé de sa communion, et qu'il était bien éloigné de le faire dans la suite. Il se plaint un peu amèrement de saint Hugues, abbé de Cluny, et des frères du monastere, de ce qu'ils étaient du nombre de ceux qui le regardaient comme schismatique, et lui insultaient en conséquence. La pique qu'il en eut le porta à faire au saint abbé, auprès de la comtesse, une espèce de crime d'auoir récité à l'office du uendredi-Saint l'oraison pour l'empereur Henri Iu, quoique excommunié plusieurs fois. Le porteur de cette lettre était chargé de plusieurs autres que l'archeuêque écriuait à Rome, et qu'il recommande à Mathilde. Cette lettre paraît auoir été le prélude de la paix de son auteur auec le saintsiége.

Outre toutes ces lettres du légat Hugues, il y en a encore deux autres qui lui appartiennent entre celles de saint Anselme de Cantorbéry. Ce sont la soixante-quatrième et la cent uingt-quatrième du troisième liure, où l'ordre qu'elles tiennent est renuersé. La seconde a été effectiuement écrite auant celle qui est la première, et n'est point à sa place par une autre raison. On lui a donné le rang qu'elle tient, sur ce qu'on a supposé que c'est la réponse à la cent soixante-troisième, qui la précède immédiatement, au lieu que c'est la réponse à la uingt-quatrième du même liure, dans laquelle saint Anselme consulte l'archeuêque son ami, touchant la perplexité qui l'agitait; sauoir: si, en conséquence des raisons qu'il lui expose, il  deuait abdiquer l'épiscopat où il était entré depuis peu, ou y demeurer. Il n'y a qu'à lire ces deux lettres de saint Anselme pour se conuaincre de ce que nous établissons ici.

Hugues détermine son ami à l'affirmatiue, c'est-à-dire à retenir son archeuêché, et lui en apporte des motifs pressants. Mais en lui donnant cet auis il aioute qu'il ua contre sa propre inclination, par la raison qu'il sera priué par là de uoir celui qui après Dieu fait sa plus chère consolation. Ce trait semble supposer que les deux archeuêques s'étaient déià uus, et qu'ils se connaissaient autrement que par lettres. Celles qu'ils se sont écrites l'un à l'autre respirent une pieuse et tendre union. Ils s'y donnent mutuellement le titre de sainteté, qui n'était pas encore, comme on uoit, réserué au seul souuerain pontife.

L'autre lettre de Hugues à saint Anselme est pour lui apprendre son retour de Palestine, où il était allé uisiter les saints lieux, ainsi qu'il a été dit plus haut. De sorte qu'elle n'a été écrite que dans le cours de l'année 1103, auant le plus long séiour que saint Anselme uint faire à Lyon à la fin de la même année, lorsqu'il y passa plus d'un an entier. C'est dans cette lettre que notre archeuêque le presse auec une affection merueilleuse d'y reuenir habiter la maison archiépiscopale, qui était entièrement à lui. Cette lettre n'est point non plus à sa place. Saint Anselme y répond par la dix-huitième de son quatrième liure, où elle deuait être placée immédiatement auant la réponse, et faire ainsi la dix-septième du même liure.

Il ne nous reste, que l'on sache, de toutes les lettres de notre archeuêque légat à saint Anselme, que les deux dont on uient de rendre compte. Nous en auons cependant cinq de celui-ci à l'autre, sans compter les autres qui se seront perdues, comme celles de Hugues, dont il est uisible que trois au moins ont subi ce sort.

Les Origines de l'ordre de Cîteaux, imprimées par le Père Labbe en 1657, nous fournissent trois autres lettres de l'archeuêque de Lyon, qui, s'intéressant pour le premier établissement de ce grand ordre, les écriuit en faueur de ceux qui l'entreprirent. Du recueil de cet éditeur ces lettres ont passé à la tête de la bibliothèque de Cîteaux, où l'on a réimprimé en 1660, sous le titre d'Exorde de l'abbaye de Cîteaux, les Origines publiées dès 1657. La première des trois lettres se trouue encore répétée dans ce qu'on nomme le grand Exorde de l'ordre de Cîteaux, imprimé à la suite du précédent, et dans le nouueau Gallia Christiana, auec une lacune facile à remplir. Celle-ci est proprement une permission accordée à saint Robert, abbé de Molesme, et à six de ses moines qui y sont nommés, de sortir de ce monastère, où ils ne pouuaient, pour plusieurs causes qu'ils alléguaient, pratiquer exactement la regle de saint Benoît, qu'ils auaient embrassée, et qu'ils espéraient suiure ailleurs auec plus de perfection. Ils allèrent exprès à Lyon demander cette permission au légat, qui la leur accorda uolontiers, tant à eux qu'à tous ceux qui seraient inspirés de les imiter. C'est ce que porte expressément l'écrit qu'il leur accorda, et sur lequel ils se retirèrent au nombre de uingt-un dans le désert de Cîteaux, le 21 mars 1098, ce qui montre que les lettres du légat précédèrent de peu cette date.

La seconde lettre du recueil est adressée à Robert, éuêque de Langres, dans le diocèse duquel est située l'abbaye de Molesme, et fut écrite dans le cours des premiers mois de l'année suiuante. L'auteur y détaille ce qui auait été réglé à l'assemblée qu'il uenait de tenir à Pierre-Encise auec plusieurs éuêques et abbés, touchant le renuoi de l'abbé Robert à Molesme, où le pape, cédant aux importunités des moines du lieu, souhaitait qu'il retournât. La lettre est intéressante pour ce point d'histoire, qu'on ne trouue point si bien circonstancié ailleurs. On y uoit de plus que les mesures auec lesquelles il fut arrêté que Robert quitterait Cîteaux pour reutrer à Molesme furent si sages, que toutes les parties intéressées n'y pouuaient rien perdre de leurs droits. Il y est parlé d'un bréuiaire, dont l'usage commença alors, ainsi que nous l'auons obserué autre part.

La troisième lettre qui suit dans les recueils indiqués est écrite au pape Pascal II, à qui elle fut rendue auec celles des légats Iean et Benoît, et de Gautier, éuêque de Châlons-sur-Saône, dans le diocèse duquel Cîteaux était alors situé, par Iean et Ilbolde, moines de ce monastère naissant. Le but de toutes ces lettres était d'engager ce pontife à accorder sa protection à ce même monastère, dont Albéric uenait d'ètre élu abbé. Il auait cru après son élection deuoir faire cette démarche auprès du saint-siége, et auait chargé ses députés de passer par Lyon, et de prendre la recommandation de l'archeuêque. Sur sa lettre et les deux autres, Pascal accorda une bulle en faueur du nouueau monastère, dans laquelle en parlant de notre archeuèque, il donne à entendre qu'il n'était plus son légat, comme il a été dit dans son histoire. Hugues écriuit cette lettre peu de temps auant qu'il allât lui-même à Rome, par où il passa pour se rendre en Palestine. Ce qu'il y dit de la ialousie qu'auaient déià conçue d'autres moines uoisins de Cîteaux, en uoyant la uie pauure et pénitente de ses premiers habitants, fait uoir que ce mal, qui eut depuis de fâcheuses suites, auait commencé dès lors.

Au même uolume du Père Labbe, où ont été imprimées pour la première fois les trois lettres précédentes, il y en a encore une autre du même auteur, enchâssée dans la chronique d'Hugues, abbé de Flauigny. Elle fut écrite en 1097, et adressée à Haganon, éuêque d'Autun, en faueur de cet abbé, à la mémoire de qui elle est fort honorable. Notre archeuêque ayant confirmé son élection en qualité de légat, le renuoya auec cette lettre à Haganon, éuêque diocésain, pour receuoir la bénédiction abbatiale.

L'auteur de l'histoire de l'abbaye de Saint-Hubert en Ardennes, qui a été attentif à faire entrer dans son ouurage plusieurs pièces originales des temps dont il a occasion de parler, nous y a donné une autre lettre de notre archeuêque légat. Elle est intéressante, et adressée au pape Urbain II, pour l'instruire de ce qui s'était passé à l'institution et destitution de Robert, abbé de Saint-Remi de Reims, un des historiens de la première croisade. Le détail y est fort bien circonstancié, et l'on n'a rien de plus propre à nous mettre au fait de cet éuénement, qui fit alors quelque bruit. L'auteur de la lettre, qui s'y qualifie seruiteur de l'église de Lyon, comme il fait dans presque toutes les autres qu'il écriuit depuis sa translation à ce siége primatial, dit auoir refusé de consentir à ce qu'on élût un autre abbé à la place de Robert, par la seule raison que celui-ci auait appelé au saint-siége. Que néanmoins l'archeuêque Manassé II l auait prié par ses lettres d'y consentir, et qu'Hilgode, éuêque de Soissons, Ponce, chanoine de la cathédrale de Reims, et Raonl, qui en était préuôt, étaient uenus lui demander la même grâce. Cette lettre fut écrite en 1097, comme il paraît par un rescrit du pape Urbain, réferé en partie dans les archiues de l'abbaye de Saint-Remi.

Autre lettre qui appartient encore à l'archeuêque Hugues, et que Iean-Baptiste Souchet a pris soin de publier dans ses obseruations sur les lettres d'Iues de Chartres, après l'auoir tirèe des manuscrits. Hugues l'adresse à cet éuêque, qui gouuernait alors le diocèse de Sens à la mort de Richer son archeuèque, pour lui enioindre de faire obseruer l'interdit prononcé contre Ursion, maître d'hôtel du roi, et ses complices,  en conséquence de ce qu'Ursion auait pris et emprisonné un homme du diocèse d'Eureux qui allait en pèlerinage à Sainte-Marie-Madeleine de uézelai, et à Saint-Gilles en Languedoc. La lettre est de l'année 1096, comme le montre le temps de la mort de l'archeuêque Richer; et dès lors au moins on était persuade dans le public, que les reliques de sainte Madeleine étaient à l'abbaye de uézelai, ce qui ne fauorise pas la prétention des Prouençaux.

Encore une autre lettre de notre archeuêque, imprimée dans diuers recueils indiqués à la marge. Celle-ci est circulaire, étant adressée à tous les archeuêques, éuêques, abbés et autres fidèles, pour leur notifier la sentence d'absolution que l'archeuêque légat, assisté d'Aldebert de Bourges, d'Hoël du Mans et de plusieurs abbés, auait prononcée à l'abbaye de Saint-Florent de Saumur, le iour de la fête de Saint-Iean-Baptiste, 1094, en faueur de Foulques Rechin, comte d'Aniou, excommunié depuis longtemps pour les raisons détaillées dans la lettre.





HUGONIS LUGDUNENSIS ARCHIEPISCOPI EPISTOLAE ET PRIuILEGIA.



I. Epistola Hugonis Diensis episcopi ad Rodulfum archiepiscopum Turonensem de legatione sua. 
[BALUZ. Miscell. edit. Mansi, III, 53.]


RADULFO, uenerabili Turonensium archiepiscopo, HUGO, sancte Romane Ecclesie apocrisiarius, eterne uite beatitudinem.

Quanti matrem uestram sanctam Romanam Ecclesiam liberalitas uestra habeat, an ex corde domino apostolico adhereat, quanto amore eum amplectatur, nunc ostendetis; ex cuius parte habeo uobis quedam dare et dicere, pro quibus necessarium est uos ad me uenire. Licet enim suorum fidelium minimo, tamen suo et sancte Romane Ecclesie filio,  in tradendis ecclesiasticis negotiis uices suas mihi commisit; pro quibus prudentiam uestram elaborare uigilanter et scientiolam nostram, Deo auxiliante, prius quam a uobis recedam diligentissime oportebit insudare. Unde, admoneo, precor, auctoritate etiam mihi commissa et suggero ut mecum loqui quam citius poteritis non differetis. ualete.



II. Alia ad eumdem, qua eum inuitat ad concilium Diuionense. 
[Ibid.]

HUGO, gratia Dei Diensis episcopus, sancte sedis apostolice legatus, Turonensi archiepiscopo, salutem.

 Dilectionem uestram, carissime, latere minime credimus quanta Dominicarum ouium pericula, abundante iniquitate et refrigescente caritate multorum, sancta patiatur Ecclesia, dum sancte fidei aduersantium quotidie multiplicatur numerus, et pastoralis ordo ad susceptam curam minus debito inueniatur sollicitus. Sed si sanctorum Patrum auctoritas ut Christiane religionis  semper augeretur dignitas omni intentione laborauit, nobis inuigilandum summopere est ne nostra depereat negligentia quod illorum creuit diligentia. uestre itaque fraternitati nos in Lugdunensi diecesi apud Ansam concilium habuisse et quibusdam ecclesiasticis necessitatibus, Deo auxiliante, consuluisse notificamus; in quo nonnullis emergentibus causis ad reparandum sancte Ecclesie statum non minimum necessariis consilio consedentium fratrum aliud Iu Non. Ianuarii apud Diuionem castrum Burgundie celebrandum proposuimus; ad quod uos uenire et suffraganeos uestros ex parte nostra inuitare precipimus. ualete.



III. Alia ad eumdem, qua eum inuitat ad concilium Aruernense. 
[Ibid.]


HUGO, dignatione Dei Diensis episcopus, Romane Ecclesie legatus, RODULFO Turonensi archiepiscopo, salutem.

Messis quidem multa, operarii uero pauci. Unde nobis magis lamentandum, qui in area Domini triturare uidemur. Quapropter, quia Ecclesiam Domini undique distrahi uidemus, apud Aruernicam urbem uII Idus Augusti synodale concilium indiximus. Comprouinciales tuos et aliarum regionum religiosos quos potuimus inuitauimus. Te quoque sicut fidelissimum socium in uia Dei et adiutorem eius caritatiue  uocamus et auctoritate nobis concessa precipimus ut uenias, omnesque tuos suffraganeos uenire inuites omni remota excusatione. uale.



Iu. Alia ad eumdem, qua eum inuitat ad concilium Augustodunense. 
[Ibid.]

HUGO, gratia Dei Diensis episcopus et sancte  Ecclesie Romane legatus, RODULFO Turonensi archiepiscopo, salutem.

Gratias habeo innumeras quia semper obediens exstitisti et sancte Ecclesie in necessitate subuenire pro posse et scire tuo non refugisti. Te igitur ualde nobis necessarium pro tua ipsius etiam necessitate apostolica auctoritate uocamus, et per te tuos suffraganeos episcopos, tuos etiam utiliores clericos et abbates, ad synodum in Augustodunensi ciuitate Iu Idus Septembris celebrandam uenire precipimus.



u. Littere Hugonis archiepiscopi Lugdunensis de Ecclesia Sancte Fidis de Castelleto, data monasterio Conchensi.


 In nomine sancte et indiuidue Trinitatis. Notum sit omnibus sancte Dei Ecclesie filiis presentibus et futuris quod ego HUGO Dei gratia Lugdunensis archiepiscopus dono Deo et sancte Fidi de Conchis et Begoni abbati et successoribus eius et fratribus monasterii ipsius ecclesiam Sancte Fidis de Castelleto et ecclesiam Sancti uictoris cum appenditiis suis, quam prefatam ecclesiam diuidit Liger fluuius, sub annuali censu octo solidorum, quorum medietas soluetur in festiuitate sancti Martini, medietas uero in Purificatione sancte Marie; retentis synodo et paratis secundum morem aliarum ecclesiarum, et obedientia exhibenda tam nobis et successoribus nostris quam et archipresbyteris nostris. Facta est donatio hec Lugduni in domo nostra episcopali  consilio canonicorum nostrorum, Bladini decani, Arbeti archidiaconi, uerini capellani nostri. Et ut hec donatio firma permaneat, sigillo proprio subter signauimus, et testibus corroborandam tradidimus. S. Bladini. S. Arberti. S. uerini Calui. S. uerini capellani nostri. S. Rostagni Ferlot. S. Fulcherii. S. ueraldi. S. Poncii. Ego Hugo ad uicem cancellarii scripsi et subscripsi.



uI. Ad Gregorium uII pontificem Romanum.---De Augustodunensi concilio. 
[MANSI, Concil., t. XX.]

uide in Gregorio uII, Patrolog. t. CXLuIII.



uII. Ad eumdem.---De concilio Pictauiensi. 
[MANSI, Concil., t. XX.]


Domino ac meritis beato pape GREGORIO, HUGO humilis presbyter Diensium, in Domino Deo salutem.

In concilio, quod Pictauis per gratiam Dei cum aliquo fructu celebrauimus, multa nobis pericula prius in itinere, multa nobis aduersa in ipsa ciuitate tum in concilio, tum extra exstitere. Ecce enim rex Francorum contrarius sibi ipsi, quia contrarius erat Regi celi, misit litteras primum mihi, in quibus confitebatur Domino, desiderio desiderans se uocari filium meum, et cum omni gloria et honore auctoritatem nostre legationis commendabilem efficiens.  Deinde comiti, tum etiam episcopis sui iuris litteras misit, adiurans eos omni attestatione, et sue maiestatis ac fidelitatis reos esse instituens. Scilicet comitem, si pateretur nos uspiam ubi posset, conuenticula et quasi concilia, sic ea uocans, celebrare. Episcopos uero si interessent uel nostris fauerent decretis, in quibus nitebamur splendorem corone eius obfuscare, et principum regni eius. Ex hac ergo aduersitate inimici ueritatis audaciam nacti nobis insultandi, eos pene traxerunt in sinistram, quos considerabam ad dexteram, et uidebam, et non erat qui cognosceret me. Ecce enim pestis et dedecus sancte Ecclesie archiepiscopus Turonensis, et cum eo episcopus Redonensis, superbissime peruersi totum pene occupauerunt concilium. Redonensis namque  comprobatus est reus, quia, non prius ordinatus in clericum, ordinatus est in episcopum, promissa prius ac postmodum data pallii cappa ab episcopo Andegauensi, Redonensi tamen illud nesciente; sed aliud ante ordinationem confitente, scilicet cum eques esset equitem inimicum ab equo deiecit, et huius Redonensis socius eques deiectum illum uulnere confodit, qui pro ea deiectione et uulnere in mortem occubuit. Nos igitur multorum precibus inclinati, nondum depositum sed interim suspensum, quia sue utilis erat Ecclesie, uestre misericordie presentandum et iudicandum reliquimus. Turonensis uero comprobatus est ante episcopatum decaniam emisse, quam ex consuetudine eius Ecclesie nisi qui iam sacerdos fuisset, uel iam futurus  sacerdos esset, habere non posset. Hic igitur Turonensis nullo modo canonice electus non potuit obtinere a rege donum episcopatus, usque dum nepos huius ipsius per nummos prefatam decaniam fuerit adeptus. De simonia etiam aliter accusatus est, quia cuidam militi siluam promiserit, si pro episcopatu eum iuuisset. Quod cum postea miles ipsi improbasset [f. improperasset], Andegauensis episcopus adfuit, qui nobis ex eodem clara uoce testimonium perhibuit. Longum est, Pater, enumerare turbas et conflictus, quos et quantos, quomodo et ubi hic Turonensis nobis intulerit, aliquando pro Redonensi nunquam ratiocinando sed semper garriendo, aliquando pro se inclamitando, cum omni suorum garrulitate  et impudenti audacia clericorum. Nam dum etiam archiepiscopum Lugdunensem pene inflecterent ad tuitionem suam, ita ut pro eis oraret, uel obloqueretur, foribus ecclesie effractis seruientes eorum securibus armata manu intreuntes, ita concilium magno tumultu exturbauerunt, quo fratrem T. in mortem dedissent, nisi Dominus ut scuto bone uoluntatis sue coronasset eum. Ita nobis cum paucitate ac dedecore relictis, Turonensis et suffraganei eius cum superbo tumultu inordinate et non canonice recesserunt. Altera die in ecclesia B. Hilarii inito concilio nulla nobis promissa uel premissa satisfactione de iniuria, iterum draco ille insurgens tanquam leo rugiens non potuit audiri diutius; sed exerentes gladium spiritus, quod est uerbum Dei,  percussimus eius superbiam, et decreto huius negotii prolato suspendimus eum etiam a sacerdotali officio. Et quia sedem apostolicam appellauit ubi se purgaturum fuisse de simonia asseruit, ad apostolicam sedem eum remisimus, et uestro iudicio deponendum relinquimus. Abbas Bergensis ecclesie de Flandria fuisse simoniacus comprobatus est et depositus. Bisontinus archiepiscopus nec Aeduensi nec Pictauensi concilio se presentauit, nec canonicam misit excusationem. Beluacensem pulsatum de simonia, et qui post decretum prebendas uendiderit iudicandum uobis remisimus. Nouiomensem pro causa sua similiter. Item Ambianensem peruasorem cum ordinatoribus suis, uidelicet Laudunense, Suessonense, Siluanectense. Mala quedam nostra etiam  intestina reticemus, quia personas a quibus sunt illata, Deo iuuante, quam citius uenturi commodius uobis in aure dicemus. Causas Andegauensis comitis sicut precepistis ab ipsius ore audientes, rationabiles pene esse credidimus; sed de absolutione eius non presumentes diffinitionem huius rei prudentie sanctitatis uestre committimus. Si quid uero minus scripsimus sanctitati uestre, Teuzo filius uester fidelissimus cooperator noster in domino, de Taruanensi episcopo cum Pictauiensi quid statuerimus plenius intimabit. Prouideat itaque sanctitas uestra, ne diutius tam opprobriose nobis improperetur, quod simoniaci uel quicunque criminosi a nobis suspensi uel depositi aut etiam damnati libenter currunt Romam, et ubi deberent sentire ampliorem rigorem  iustitie, inde reportant quasi misericordiam pro uoluntate. Et qui antea nec in leuibus presumpserunt peccare, postmodum exercent aptissimam negotiationem cum tyrannide in commissis sibi ecclesiis. Ora, sanctissime papa, pro me inutili seruo sanctitatis uestre.



uIII. Ad Mathildem comitissam.---De electione, promotione et consecratione Desiderii, abbatis Casinensis, in pontificem Romanum sub nomine uictoris III. 
[MANSI, Concil., tom. XX.]

HUGO, sancte Lugdunensis Ecclesie seruus, dilectissime in Christo sorori M., diuine consolationis  uberrimam gratiam.

Quot et quantis sancte Romane Ecclesie litteris et reuerentissime memorie beati Anselmi, et uestris tam legationibus, quam et litteris coactus Romam uenerim, quantoque tempore in partibus Italie contra officii mei propositum moratus sim, prudentia uestra doceri non indiget: electionem uero Casinensis abbatis antequam ego Romam uenerim factam sufficienter audistis, cui tam ego quam et ceteri fratres mei sancte Romane Ecclesie filii, diligentes magis gloriam hominum quam Dei, pro temporis infirmitate assensum prebuimus. Postquam autem ad montem Casinum, quo ipse iam precesserat, Rome aliquandiu morati ipsius ducatu peruenimus, ex eiusdem familiaribus nobiscum colloquiis, dum  uidelicet nefandissimos actus suos in auribus episcoporum et cardinalium iactanter recitare non erubesceret, copiosius necessario deprehendimus, quam intolerabiliter Deum in ipsius electione offenderimus. Quis enim, nisi ex ipsius ore audisset, unquam crederet Henrico dicto regi fidem eum dedisse, ut de obtinenda Romani imperii corona fideliter eum adiuuaret? Aut cuius accusatio contra talem uirum reciperetur, nisi ipse, quasi ad cumulum glorie sue ascribendo, nobis narrasset, predictum regem ad inuadendas terras beati Petri nunquam, nisi suo consilio et persuasione animaretur, Romam transisse? nunquid non delirans uideretur, si quis Romanum electum post absolutionem a beatissimo papa Gregorio susceptam excommunicatum garriret, nisi  ipse Attonem cardinalem Mediolanensem electum a predicto papa eodem abbate subscribente publice excommunicatum, et sine penitentia defunctum, non solum beatum in communi nostra audientia predicare presumeret, uerum etiam seipsum non in alia, nisi in qua ipse est, gloria futurum oraret? in quibus omnibus dilectissimos fratres nostros H. et B. cardinales, quos uobiscum esse putamus, testes aduocamus, qui uel ipsi de eius ore audierunt, uel bonis uiris, quibus indubitanter credunt, referentibus, se audisse dixerunt. Quoties decreta domini sui pape Gregorii, aliorumque sanctorum Patrum non solum uerbo aperte improbauerit, uerum etiam manifestis operibus postea destruxerit, in quot et quibus locis electionem suam non secundum Deum,  sed tumultuarie factam asseuerans, publice refutauerit, et nunquam se acquieuisse, uel in perpetuum acquieturum sub terribili attestatione affirmauerit: quasue personas electionem reddendo ecclesie, idoneas eligi in Romanum pontificem dixerit, inter quas quamdam uobis ex nomine, Metensem scilicet Her., quorundam consilio scripsit, quoniam uobis magna ex parte manifesta sunt, et epistolarem modum excederent, ex ordine scribere omittimus. Nunc uero cum iam tandem post tantum laborem inaniter insumptum respirare uideamur, et electionem toties refutatam, et Ecclesie redditam, diuina gratia, et uestro fulti consilio et auxilio in proximo libere facere sperabamus, sub occasione eligendi R. pontificem,  concilium in Capua, sicut illarum partium apostolicus uicarius congregauit. Ac quod ego, et abbas Massiliensis, atque archiepiscopus Aquensis apud Salernum commorantes, ab episcopo Ostiensi, et principe Salernitano, et Conciano R. ex parte uicarii et R. Ecclesie inuitati, ut communi consilio R. pontificem eligeremus, ueniendo obediuimus. Dux etiam quibusdam circumuentionibus a Iordano principe iuueniliter illectus, illuc uenit. Cum ergo de proposito negotio tractare disponeremus, abbas quibusdam mollibus et gestuosis repulsionibus fautores suos episcopos et principem ad compellendum se prouocare cepit. Comperta autem uersutia sua, cum predicti ad restitutionem sui quasi inuitum eum compellerent, nos prenominati cum Ostiensi episcopo  et Witmundo monacho, et quibusdam aliis consilium habuimus, qualiter astutie illius contrairemus. Postquam ergo ipse iam paratus erat insignia pontificatus resumere et electionem etiam in ipso conuentu multoties refutatam iterum in se retorquere, predictorum consilio, nos tantam hominis leuitatem et propositi sui mutabilitatem improbantes, in audientia omnium nos nequaquam assensum prebituros diximus; nisi de quibusdam contra famam suam, et tanti ordinis dignitatem que post electionem suam nobis de eo innotuerant, primum canonice examinatio fieret. Quod ipse indigne ferens, neque ad examinationem uenturum, neque electionem unquam suscepturum se publice affirmauit. Sicque data nobis iterum licentia ab eo quem uellemus  eligere, excutiens brachia sua, cepit a nobis recedere, cum Witmundus ex consilio Ostiensis episcopi publice exclamauit, infamem personam non debere in Romanum pontificem eligi, uel ordinari, cum constaret eum indubitanter infamiam incurrisse, quoniam quidem excommunicationem domni pape Gregorii per annum integrum et continuum, et eo plus sine canonica penitentia sustinuisset. Taliter itaque dissoluto conuentu, et quia nox imminebat, nobis recedentibus, remansit dux cum eo, retento secum Ostiensi cum ceteris R. episcopis et cardinalibus. Ubi cum diu rogando dux institisset, ut quemdam Alfanum in Salernitanum episcopum consecraret, sed Ostiensi contradicente abbas uoluntatem ducis implere non auderet, quoniam de  manifestissima ambitione Alfanus conuictus fuerat, dux grauiter indignatus recessit ab eis. Abbas igitur gratia destitutus, quoniam sine eo ad Rom. pontificatum aspirare desperabat, profunda iam nocte cunctis dormientibus legationem ad ducem misit, sicque duce ad abbatem redeunte, et abbas gratiam apud ducem ut papa fieret, et dux quod querebat obtinuit apud abbatem, ut Alfanus consecraretur sequenti die, uidelicet Dominica in Palmis, ex precepto abbatis id se cunctis facere respondentibus. Eadem itaque die cum post prandium abbas, dux et princeps, uterque a somno meridiano surrexissent, sole declinante ad inferiora, sed uino obtinente superiora, heu, proh dolor! abbas pro  mercede nefandissime consecrationis, fultus auctoritate ducis, pluuialem sibi ipse imposuit, Ostiensi et nobis inconsultis et prorsus ignorantibus. His ita gestis cum Ostiensis episcopus nobiscum bene per omnia cucurrisset, ut uidit quod abbas per potentiam principis Iordani ad consecrandum se Romam ire intendebat, timens forte ne sui dignitate priuaretur, si ab alio prima manus consecratio ei imponeretur, conuersus est in die belli; et immemor factus propositi et facte nobis sponsionis, quod dicere pudet, cum abbate pacem faciens, reuerentiam ei per omnia sicut pape persoluit. Qualiter autem uel quomodo Romam ire disponat, quoniam presentium lator, et peregrini, quidquid postquam a nobis recesserunt per Capuam transeuntes de huiusmodi apparatu  fieri uiderunt, uel aliis referentibus didicerunt, plenius uobis referre poterunt. Hic igitur consecratus ab Ostiensi episcopo, cum missas apud S. Petrum diceret, infra actionem iudicio Dei percussus est. Et quamuis tarde, cognoscens se errasse, seipse deposuit, et accitis fratribus de Monte Casino, qui secum aderant, precepit se illo deferri, et in capitulo non ut papam, sub ut abbatem sepeliri



IX. Ad eamdem.---De iisdem. 
[MANSI, ubi supra.]

MATHILDI dilectissime in Christo sorori ac unice filie beati Petri, HUGO sancte Lugdunensis Ecclesie  seruus, salutem in caritate non ficta.

Quamuis sciamus, uenerabilis domina, hoc solum te sapere, hoc solum inhianter te querere, quod ad honorem Dei et apostolice sedis pertineat, tamen dissimulare non possumus quin ex abundanti pietatem tuam super hoc admoneamus, ut sanctis desideriis tuis paruitatis nostre studia adiungamus. Scimus quidem qualiter, supra femineum modum in uirili pectore feruentem caritatis flammam concipiens, in exemplum facta sis omnium principum, ut cum te, que temporali potentia et opibus affluebas, cuncta pro nomine Domini expendisse, et mundi furorem potestatemque tenebrarum, fidei armatura euicisse cognouerint, similiter se et non fecisse erubescant, et facere prompta deuotione non dubitent.  Sed inter hec, dilectissima domina, ad mentem tibi sepe reducendum est ut in omnibus modis contendas usque in finem perseuerare, et gloriosa principia feliciori consummatione perficere, quia sicut prudentiam tuam per Spiritum edoctam cognoscimus, tunc salutis et premiorum certa fiducia est, cum usque in finem sancti propositi perseuerantia dilatatur. Habetis siquidem in hac re fidissimos adiutores. et benignos deuotionis uestre apud Dominum commendatores, piissimum scilicet Patrem nostrum sancte memorie papam, et beatum A . . . . . . . Lucensem episcopum, qui sicut, cum adhuc uiuerent, in omni pietate et iustitia uos instruxerunt, ita nunc ab illo eterne quietis sinu, in quo eos receptos esse confidimus,  meritis suis et precibus, caritatis uestre opera commendabunt, ac amorem perpetue uite quo ineffabiliter satiantur, deuotionis uestre uisceribus inspirabunt. Eorum itaque patrociniis adiuta in consulendo Romane Ecclesie totis uiribus accingimini, summopere prouidentes, ut talem ibi personam eligi consentiatis, in qua possit esse et tantorum laborum finis, et animarum salus, inimicorum confusio, et apostolice reparatio dignitatis.

Et nos quidem licet de recuperatione electionis domni abbatis montis Casini a quibusdam sancte Ecclesie Rom. episcopis et cardinalibus presbyteris dissenserimus, unde aliquibus illorum cur nobis aliter uideretur, etiam apud Capuam palam rationes  reddidimus: tamen scire uos uolumus ab unitate eorum, qua in corpore sancte Ecclesie ad seruiendum beato Petro diuina dignatione compacti sumus, nec discessisse, nec in perpetuum, Deo miserante, discessuros, imo habere propositum apostolice sedis profectibus, modis omnibus deseruire. Preterea notificamus unanimitati uestre a monachis Cluniacensibus nobis tantas supergressiones et iniurias inferri, ut nullo modo eas equanimiter sustinere ualeamus. Et quidem anno preterito, antequam Romam tenderemus, compertum nobis fuerat, abbatem in sancta Parasceue orationem quam pro imperatore facere consueuerat, que nunc pre excommunicatione et depositione Henrici a domino papa Gregorio facta, interposita est, publice celebrasse,  de quo cum eumdem ad rationem posuissemus, conscientia debilitatus respondit orationem illam pro imperatore quolibet se dixisse. Cumque ex circumstantia ipsius orationis ad Romanum eam specialiter pertinere imperium prosequeremur, quia ex apostolice sedis iudicio nunc uacaret, ueritate oppressus conticuit, neque tamen debita penitentia errorem cognitum emendauit. Post reditum uero nostrum, cum effrenate inuasioni monachorum suorum resistere conaremur, obiecit nobis quasdam litteras, quas dicebat a papa Urbano sibi directas, in quibus continebatur ut, tam ipse quam sancti fratres sui a communione nostra, et Ricardi Massiliensis abstinere curarent, ut sub pretentione litterarum nostras iniurias retineret. Que littere contra apostolicum  moderamen et grauitatem condite manifesta mendacia continebant. A tempore enim electionis que de abbate Casinensi facta est, usque ad conuentum Capue habitum, integri anni spatium protestantur exactum, cum uerum sit in eo spatio nullatenus annum integrum euolutum. Inter alia autem unum impudentissime mentiuntur, quia a communione Romane Ecclesie nos sponte nostra seiunximus; cum testis nobis sit conscientia nostra, et caritas, qua in Domino copulamur, nos non solum communionem eorum non euitasse, sed omnibus hoc persuadentibus restitisse. Adhibito ergo nobis confratrum et cepiscoporum nostrorum consilio, et per eorum manum inter nos et abbatem colloquio constituto,  cum intelligeret nos aliter cum illo concordiam non habituros, nisi culpa cognita prefatam orationem interponeret, iudicium nobiscum subire pretensis multis occasionibus recusauit, episcoporum tamen qui aderant studiis discordia nostra aliquantulum modificata est, et per inducias usque ad prefinitum terminum mitigata.

Hec de his que circa nos sunt caritati uestre communicauimus, inuicem postulantes ut si quid uobis de seruitio humilitatis nostre placuerit, sine hesitatione nobis hoc summopere cupientibus assignetis. Si uero presentium portitoribus Romam eundi occasio aut facultas defuerit, de benignitate uestra plurimum confidentes, rogamus ut litteras quas illis perferendas commisimus, episcopis sancte  Ecclesie Romane filiis, et cardinalibus presbyteris, celeriter dirigi faciatis. De cetero dilectum fratrem nostrum domnum Rotgerum sancte Ecclesie apostolice sedis cardinalem subdiaconum, qui in proximo Romam per uos ad utilitatem sancte Ecclesie uenturum se dicit, nobilitati uestre sicut necessarium commendamus, rogantes ut in conductu, et in ceteris, in quibus benignitatis uestre consilio indiguerit, pro gratia beati Petri et nostra subueniatis: quo referente de his que circa nos sunt plenius cognoscetis.



X. Littere Hugonis archiepiscopi Lugdunensis ad Hugonem archiepiscopum Bisuntinum pro monachis S. Benigni Diuionensis. 
[BALUZ. Misceil. ed. Luc. III, 56.]


HUGO, Dei gratia Lugdunensis Ecclesie seruus, dilecto in Christo fratri HUGONI uenerabili Bisuntinornm archiepiscopo, salutem.

Significamus dilectioni uestre dominum papam nuper nobis litteras direxisse in quibus post alia quedam nobis preceptum est ut uos conueniremus et auctoritate sua commoneremus quatenus abbati Diuionensi ecclesiam Sancte Marie de Salina redderetis. Super qua querimonia, prout reminiscimur, antecessor uester sepe a nobis ad iustitiam exsequendam cum predicto abbate uocatus fuit, et ad ultimum ad Meldense concilium inuitatus; a quo cum nulla existente canonica excusatione se absentasset, ab  eodem concilio iudicatum est abbatem inde inuestiendum aut ecclesiam diuino officio usque ad plenam iustitiam esse priuandam. Proinde prescripta preceptione constricti dilectionem uestram apostolica auctoritate commonemus ut, secundum quod rationabiliter predicti concilii iudicio prouisum est, abbatem de predicta ecclesia inuestiatis. Quod quantum prudentie uestre satagendum sit ex sententia domini pape, quam per eadem uerba hic subiecimus, poteritis cognoscere, quibus ita nobis scribit.

Preterea precipimus strenuitati tue ut ex nostra parte Bisuntinum antistitem conuenias et Diuionensi abbati ecclesiam Sancte Marie de Salina reddere auctoritate nostra commoneas, insuper et fructum prediorum quem retentionis tempore usurparunt.



XI. Littere eiusdem Hugonis ad Lambertum episcopum Atrebatensem, quibus eum inuitat ad concilium Augustodunense. 
[BALUZ., ibid.]


HUGO Lugdunensis archiepiscopus, apostolice sedis legatus, uenerabili in Christo fratri LAMBERTO Atrebatensi episcopo, salutem.

Nouit fraternitatis uestre dilectio quam frequentibus domni pape Urbani litteris de conuocanda in Gallia synodo sim commonitus et obedientia adstrictus, et quod diutius onus illud suscipere recusauerim. Quia uero ulterius repugnare nec uolui nec debui, tandem consilio domni abbatis  Cluniacensis et religiosorum uirorum episcoporum atque abbatum apud Augustodunum Idus Octobris concilium habendum designauimus; ad quod dilectionem uestram apostolica auctoritate inuitamus. Et quamuis credamus uos non ignorare quid de carissimo fratre nostro Remensi archiepiscopo uel de priuilegio quod ab apostolica sede accepit domnus papa nobis mandauerit, ipsa tamen eius scripta uobis direximus, quibus nos de his post aliqua in hec commonuit uerba: »Et nos Remensi Ecclesie debitam reuerentiam conseruantes in priuilegio quod confratri nostro Rainaldo archiepiscopo dedimus et statuimus ne eius cause alterius nisi Romani pontificis arbitrio decidantur, quod et de ceterorum episcoporum maioribus causis canonum scita constituerunt.  Quod uidelicet ita sentiendum est ut nullus primas quasi pro peculiari Ecclesie sue reuerentia id presumat exigere. Cum uero legato Romani pontificis subiicitur, ipsi soli subiicitur cuius per legatum uices aguntur. Et ipsum ergo Remensem et ceteros qui legationi tue solent esse subiecti ad concilium tue sollicitudinis studium conuocet et Ecclesie sancte utilitatibus omni dissimulatione seposita feruenter insudet.« Iuxta hec ergo domni pape uerba ad denominatum concilium fraternitatem uestram cum abbatibus uestris apostolica auctoritate inuitamus, quia de amicitia uestra confidimus, et in re tanta utile amici consilium et pernecessarium nobis esse scimus. Nos quoque consiliis tuis acquiescere,  Deo uolente, parati sumus.



XII. Hugonis Lugdunensis archiepiscopi Roberto comiti Flandrie.---uice SS. Pont. ut Lambertum excipiat, tueaturque rogat. 
[Spicil. u, § 2.]

HUGO Lugdunensis archiep., apostolice sedis legatus, ROBERTO Flandrensium comiti, salutem.

uenerabilem in Christo fratrem nostrum Atrebatensem episcopum excellentie uestre commendamus, ut eum tanquam cardinalem episcopum, tanquam beati Petri manibus consecratum, ope uestra et auxilio tueamini rogamus, et uice domini pape secundum preceptum ipsius in remissionem peccatorum  uestrorum precipimus. Ad restituenda quoque bona Ecclesie ipsius brachium adiutorii uestri ei porrigite, cognoscentes uos pro obedientia hac habituros gratiam apostolicam, et a Deo retributionem.



XIII. Charta Hugonis, Lugdunensis archiepiscopi et apostolice sedis legati, de absolutione Fulconis Andegauensis comitis. .
[Gall. Christ. nou. instr. t. Iu, p. 10].

HUGO Lugdunensis archiepiscopus, apostolice sedis legatus, dilectissimis in Christo fratribus archiepiscopis, episcopis, abbatibus sancte Dei Ecclesie fidelibus salutem.

Communi orthodoxorum omnium notitie tradere  dignum iudicauimus, qualiter ex precepto domini nostri pape Urbani pro causa Fulconis Andegauensium comitis usque ad fines Andegauorum ueniendi obedientiam suscepimus, ut eum a uinculo anathematis, quo diutino tempore innodatus erat pro captione fratris sui Gaufridi, quem in bello publico ceperat, absolueremus: cum tamen ipse comes rationem reddere, aut satisfacere, aut iudicium subire non subterfugeret: imo semper paratus esset: ut uirorum probabilium clericorum et laicorum relatione cognouimus, prefatus frater eius, tempore quo captus fuit, a Stephano cardinale Romane sedis legato pro multimoda iniuria, quam inferebat Turonensi Ecclesie et abbati S. Martini Maioris monasterii, excommunicatus erat, et Fulconi huic principatus  Andegauensis comitatus ab ipso legato ex parte S. Petri donatus erat. Quem quidem et ab auunculo suo Gaufrido concessum fuisse, uirorum probabilium de nobilibus suis ueraci cognouimus relatione. Nos igitur hec suscepta legatione, ut uigor apostolice obedientie maiori a nobis tractaretur auctoritate, uenerabilem fratrem nostrum Bituricensem archiepiscopum exsecutionis huius adhibuimus socium; et sic simul positi fratrem comitis, quem captum audiebamus, consulto adiuimus. Quem ita desipientem inuenimus, ut ferebatur ab omnibus; ut prorsus inutile et uanum uideretur regende ei patrie committere principatum, qui sibi et omnibus stultitia sua factus fuisset inutilis: usque adeo, ut nec per manus nostras a captione uellet eripi.  uenimus itaque ad cenobium S. Florentii, et in die natiuitatis S. Ioannis Baptiste, uirorum religiosorum, episcoporum, et abbatum, qui inuitati aduenerant, Fulconem comitem paratum satisfacere aut rationem reddere unanimi omnium uoto et laude absoluimus; acceptis ab eo securitatibus, ut, si frater eius melioritatem sensus reciperet, ex precepto domini nostri pape, uel nostro, aut concordiam faceret cum eo, aut iudicium subire paratus esset, nec uxorem duceret, de quarum numerositate culpabatur, absque nostro consilio, cuius rei geste seriem uobis pandere iudicauimus. Religiosorum autem, qui adfuerunt, nomina hec sunt: Aldebertus Bituricensium archiepiscopus, Ouuellus Cenomanensis  episcopus, Guillelmus abbas S. Florentii, Bernardus abbas SS. Sergii et Bacchi, Girardus abbas S. Albini, Nualdus abbas S. Nicolai, Baldricus abbas Burguliensis, Gaufridus abbas uindocinensis.

Actum est anno ab Incarnatione Domini 1094, apud abbatiam S. Florentii, die festo S. Ioannis Baptiste.



XIu. Hugo Lugdunensis archiepiscopus ecclesiam Sancti Desiderii in Brixia Cluniacensibus donat. 
[BALUZ. Miscell. ed. Luc. III, 59.]

In nomine sancte et indiuidue Trinitatis, Patris, et Filii, et Spiritus sancti. Nouerint omnes sancte Dei Ecclesie filii, presentes scilicet et futuri, quod  ego Hugo, Dei gratia Lugdunensis archiepiscopus, dono Deo et sancto Petro et reuerentissimo in Christo patri nostro domno Hugoni Cluniacensis ecclesie abbati et successoribus eius fratribusque sub eorum ducatu militantibus ecclesiam Sancti Desiderii, sitam in Brixia, sub annuali censu trium solidorum, retentis paratis et synode secundum antiquum morem aliarum ecclesiarum episcopatus nostri, et capellam de Reorterio, cum ecclesia Sancti Pauli infra castri ipsius munitionem sita, cum appenditiis eius, sub annuali censu quinque solidorum; cuius medietas soluetur in festiuitate sancti Martini, medietas uero in Purificatione sancte Marie. Hec itaque salua subiectione sancte Lugdunensis Ecclesie, do Ecclesie Cluniacensi per manum  dilectissimi in Christo fratris nostri Seguini, ipsius domni abbatis camerarii, iure perpetuo possidenda pro remedio anime mee, et ut fratres Ecclesie Cluniacensis Deum deprecentur pro excessibus meis et pro statu Ecclesie Lugdunensis necnon et pro salute omnium canonicorum et consanguineorum nostrorum. Facta est autem donatio hec Lugduni in presentia Gerini capellani nostri, et Hugonis nepotis nostri, et Godonis archipresbyteri canonicorum, et Girardi archipresbyteri. Ut autem hec donatio firma permaneat, sigillo proprio subterfirmaui.

Actum Lugduni, anno ab Incarnatione Domini nostri Iesu Christi millesimo nonagesimo quarto, indictione II, concurrente uI.

 Ego Hugo, Diuionensis Ecclesie monachus, uice cancellarii scripsi et subscripsi.



Xu. Ad Lambertum Atrebatensem episcopum. 
[BALUZ., Miscell. ed. Luc. II, 139.]

HUGO, sancte Lugdunensis Ecclesie seruus, reuerentissimo fratri LAMBERTO Atrebatensi episcopo, salutem.

Curamus innotescere uestre dilectioni sororem nostram in Christo Emmam, que apud nos reclusa amore nominis Christi fuit multis diebus, nono Kal. Februarii de seculo presenti ad celestia, ut credimus, migrasse. Sed quia soli Deo nota est salus uel perditio mortalium, nullusque merito suo iustificari  apud illum ualet, nisi miseratione diuine purgetur pietatis, premonendo obsecramus caritatem uestram quatenus in orationibus uestris et benefactis anime ipsius succurratis, ut et uos quoque idem premium ab eodem creatore et redemptore nostro Iesu Christo consequi mereamini. Filia quippe uestre Ecclesie, sicut ipsa sepissime testabatur, erat uestre fraternitatis. ualete.



XuI. Ad eumdem. 
[Ibid.]

uenerabili fratri LAMBERTO Atrebatensi episcopo, HUGO Lugdunensis Ecclesie seruus, salutem.

Frater iste gerulus horum querimoniam nobis  fecit de fratre nostro Ambianensi episcopo et Fulcone archidiacono amico et familiari nostro, rogans quatenus causam suam fraternitati uestre committeremus. Iniungimus itaque caritati uestre ut Ambianensem episcopum et predictum Fulconem archidiaconum conueniatis, et ut predicto fratri de quibus conqueritur iustitiam in audientia uestra faciant admoneatis. Quod si facere noluerint, ex parte nostra amicum nostrum Remensem archiepiscopum rogate ut eos quod iustum fuerit iam dicto fratri exsequi faciat.



XuII. Ad Iuonem Carnotensem episcopum. 
[Opp. Iuonis, not. ad epist. 153, p. 235.]

 H. Lugdunensis episcopus, apostolice sedis legatus, reuerendo fratri I, Carnotensi episcopo, salutem.

Nouerit fraternitas uestra clamorem fratris nostri Gis. Ebroicensis episcopi nuper ad aures nostras peruenisse de Ursone dapifero regis, qui in sancte Quadragesime diebus cepit quemdam parochianum eius nomine Rotgerum, causa orationis tendentem ad Sanctam Mariam Magdalenam de uizeliaco, et ad sanctum Aegidium. Scias autem non solum quadragesimali, uerum etiam omni tempore, oratores, et pro Deo peregrinantes, ab omnium hostium incursu securos esse debere: et perturbatores eorum, utpote Dei timorem pre oculis non habentes, debere puniri seueritate ecclesiastice discipline. Interdiximus itaque omne diuinum officium tam ipsi Ursoni,  quam toti familie domus eius, omnibusque in tanto sacrilegio ipsius coadiutoribus, uobis  apostolica auctoritate precipientes, ut idem interdictum faciatis, et ex parte nostra, atque uestra clericis Aurelianensibus scribendo iniungatis, quatenus ipsi uitoni et familie domus eius, atque coadiutoribus ipsius diuinum similiter officium interdicant, donec predictum Rotgerum absque redemptione aliqua de captione sua liberum abire permittat, et ablata ei restituat. Interdicimus etiam eadem auctoritate apostolica diuinum officium fieri ubicunque captus tenebitur, dum ibi fuerit.



XuIII. Ad eumdem.---Respondet epistole 60 Iuonis. 
[BALUZ., Miscell. ed. Luc. III, 57.]


HUGO, prime sedis Lugdunensis episcopus, reuerendo fratri IuONI Carnotensi episcopo, salutem.

Inter cetera capitula quorum congestione innocentiam nostram quasi ex obliquo tangendo inficere nisus estis, quibus suo tempore respondebimus, secundum petitionem uestram de duobus ultimis ad presens respondere decreuimus. Quod tam uobis quam suffraganeis uestris ne Senonensi electo manus imponeretis interdiximus, donec obedientiam et debitam subiectionem nobis promitteret, primatum Lugdunensis Ecclesie secundum domni nostri pape  Urbani et predecessorum eius apostolicas sanctiones recognosceret, non irrationabiliter uel contra antiquas patrum regulas factum esse putauimus. Non enim notitiam uestram subterfugisse credimus quam contumaci pertinacia, et pertinaci contumacia Senonenses clerici, de quorum grege electus ille esse dinoscitur, apostolicis de primatu Lugdunensi institutis ac priuilegiis obuiantes et inobedientes exstiterint et archiepiscopum suum modo defunctum usque ad mortem in sua inobedientia perseuerare fecerint. Propter quam uidelicet inobedientiam domnus noster papa Urbanus ab episcopali eum officio suspendit, et uos et alios suffraganeos uestros obedientiam et subiectionem nobis ut primati uestro promittere fecit. Testante autem Gregorio in ultimo Moralium  libro inobedientia hariolandi peccatum dicitur, et quasi scelus idololatrie nolle acquiescere. Obedientia uero fidei meritum possidet: qua sine quisque infidelis conuincitur, etiamsi fidelis esse uideatur. Hac itaque beati Gregorii ratione et auctoritate tam predictus quam alii clerici Senonenses cum primatum Lugdunensis Ecclesie respuendo apostolice auctoritati tam arroganter tamque pertinaciter obedire recusauerint, et episcopum suum, quemadmodum diximus, usque ad uite exitum, non solum persuadendo, uerum etiam uiolenter instigando, in sua inobedientia perdurare compulerint, quamuis fideles uideantur, infideles tamen et quasi idololatre esse conuincuntur. Perpendat igitur uestra discretio utrum infidelis aut idololatra, donec ab infidelitate  uel idololatria resipiscat, in episcopum canonice possit aut debeat eligi uel consecrari. Perpendat etiam utrum si hoc fieri prohibemur priuatis legibus et nouis traditionibus, quemadmodum dicitis, ueteres traditiones et consuetudines de metropolitani consecratione remouere contendamus, uel in hoc facto improperastis culicem colantes camelum glutiamus. Legationis autem nostre priuilegio nec ipsum de quo agimus uel quemlibet alium electum nobis presentari contendimus, sed secundum apostolicam traditionem electionem et nomen electi ad notitiam nostram referri uolumus, ut eam cognitam approbemus. Si uero iure primatus Lugdunensis Ecclesie priuilegiis et auctoritate domni nostri pape Urbani  ac predecessorum eius firmati a Senonensi electo obedientiam et subiectionem primati debitam ante consecrationem exigimus, per hoc sanctorum patrum traditiones nos rescindere uel illi, si professus fuerit, officere, quasi hac professione consecrationem comparasse uideatur, nequaquam cognoscimus, cum episcopalis dignitas bonis meritis et fructibus ex obedientia prodeuntibus acquiri debeat, et in examinatione consecrandi electi, utrum Romane Ecclesie obediens esse uelit ante consecrationem requiratur. His itaque freti rationibus, quod de eo uobis uel comprouincialibus uestris precepimus immutare nolumus. Si autem domnum papam de traditione probatissimorum Patrum precedentium aliquid diminuisse uel immutasse aut nouitatem aliquam  admisisse dicitis, uel decreto ipsius de inuestitura episcopatuum uel aliarum dignitatum ecclesiasticarum, quam reges olim mutationes usurparunt et adhuc usurpare contendunt, contraire uultis uel contreundum esse decernitis, uos uideritis. Quod uidelicet cum non solum modo uerum etiam tempore beate memorie Gregorii pape tam firmiter promulgatum uideritis uel audieritis, si quid addendum uel demendum uel ad tempus intermittendum, ne spiritualia uel temporalia commoda impedirentur, cognouistis, non quasi insidiando uel redarguendi occasionem haberetis reticere, sed magis ipsis uelut patribus bonus ac prudens filius reuerentiam suggerere et intimare deberetis. Nos uero ipsam constitutionem canonicam et secundum antiquas legales sanctorum  patrum consuetudines factam uidentes et seruare uolumus et seruandum omnibus super quibus legationis officio fungimur precipimus. Dixistis nos Puteacenses a uobis et cepiscopis uestris propter predam in uos et in Carnotensem Ecclesiam communione priuatos uobis nescientibus communioni reddidisse. Quod cum nec uideritis nec audieritis, neque nos fecerimus talia, nequaquam obiicere deberetis. Nos tamen bonum pro malo reddentes, et hanc contumeliam siue criminationem dissimulantes, Puteacensibus capellanis et clericis litteras direximus, et diuinum officium, excepto paruulorum baptismate et infirmorum uisitatione, ibidem fieri prohibuimus. Quoniam nostram redargutionem de consecratione Sanctionis grauius iusto tulistis, prout  exitus diuina uirtute probabit, omnipotentis Dei clementiam obsecramus ut animi uestri motus in nos immeritos temperare dignetur.



XIX. Ad archiepiscopum Senonensem, pro abbate Sancti Petri uiui. 
[BALUZ., ibid.]

HUGO Lugdunensis Ecclesie seruus, apostolice sedis legatus, uenerabili fratri et cepiscopo DAIMBERTO Senonensi metropolitano, salutem et seruire Domino in timore.

Pro quorumdam aduersum uos querimoniis abbatum uestrorum sepius nos uobis scripsisse meminimus;  sed quod in nullo apud uos profecerimus, nec uestre dignationis responsa aliqua habuerimus, non minima admiratione stupemus. Sane si uos Romane Ecclesie legatus essetis, sicut nostrum salubriter esset uobis obedire, ita uestra magnificentia ex auctoritate nostre super uos legationis paruitati nostre deberet obaudire. Ecce itidem uenerabilis nostri fratris abbatis Sancti Petri uiui querimonias uobis recensemus. Queritur enim sub occasione debilis cuiusdam presbyteri et iustitiam reclamantis quamdam suam a diuino officio per uos cessare ecclesiam, cuidam etiam presbytero defuncto nulla culpa dum adhuc uiueret notato, bene et sapienter testato, sepulturam negatam, ipsis quoque qui eumdem pie et officiose sepelierunt communionem ecclesie interdictam.  Mandamus igitur et sicut fratrem attentius commonemus ut intermissa uestra, si qua est, iustitia, abbati et ecclesiis suis pacem conseruetis, taliter excommunicatos salubrius absoluatis, et in concilio quod secunda post octauas Pentecostes feria adiuuante Domino Trecis celebraturi sumus de uestris pariter ac eiusdem abbatis querimoniis iustitiam et accipiatis et exhibeatis. uerendum profecto uobis est, si aliter egeritis, ne et sacris obuietis canonibus et domni pape indignationem aliquatenus incurratis, a cuius liberalitate priuilegium idem abbas nuperrime acceperat, et hac quoque uice nostra uideamini contempsisse mandata.



XX. Ad Haganonem Aeduensem episcopum, pro Hugone Flaminiacensi. 


uide Patrologie tom. CLX, col. 355, in Hugone Flauiniacensi.



XXI. Ad Urbanum papam.---De Roberto abbate S. Remigii Remensis. 

uide Patrologie tom. XLC, col. 1432, in Chronico S. Huberti Andaginensis.



XXII. Epistola Hugonis legati, ad Robertum abbatem Molismensem, ordinis Cisterciensis institutorem. 
[LABBE Biblioth. nou. mss. II, 640, in Originibus Cisterc.]

 HUGO, Lugdunensis archiepiscopus et apostolice sedis legatus, ROBERTO Molismensi abbati, et fratribus cum eo secundum Regulam sancti Benedicti Deo seruire cupientibus.

Notum sit omnibus de sancte matris Ecclesie profectu gaudentibus, uos et quosdam filios uestros Motismensis cenobii fratres Lugduni in nostra presentia astitisse, ac Regule beati Benedicti, quam illuc usque tepide ac negligenter in eodem monasterio tenueratis, arctius deinceps atque perfectius inherere uelle professos fuisse. Quod quia in loco predicto pluribus impedientibus causis constat adimplere non posse, nos utriusque partis saluti uidelicet inde recedentium atque illic remanentium prouidentes, in locum alium, quem uobis diuina largitas designauerit,  uos declinare, ibique salubrius atque quietius Domino famulari utile duximus fore. uobis ergo tunc presentibus Roberto abbati, fratribusque Alberico, Odoni, Ioanni, Stephano, Letaldo et Petro, sed omnibus quos regulariter et communi consilio uobis sociare decreueritis, hoc sanctum propositum seruare, et tunc consuluimus et ut in eo perseueretis precipimus, et auctoritate apostolica per sigilli nostri impressionem in perpetuum confirmamus.



XXIII. Decretum Hugonis legati de toto negotio Molismensium atque Cisterciensium. 
[LABBE ubi supra.]

HUGO, Lugdunensis Ecclesie seruus carissimo  fratri ROBERTO Lingonensium episcopo, salutem.

Quid de negotio Molismensis Ecclesie in colloquio apud portum Ansille nuper habito definierimus fraternitati uestre notificare necessarium duximus. uenerunt ante nos illuc cum litteris uestris Molismenses monachi loci sui desolationem atque destructionem quam per remotionem Roberti abbatis incurrerant ostendentes, ipsumque sibi reddi in patrem magnopere postulantes. Nullo modo enim aliter sperabant pacem et quietem Molismensi Ecclesie posse restitui uel monastici ordinis uigorem in pristinum statum illic reuocari. Adfuit etiam ibi in presentia nostra frater Gaufridus, quem eidem Ecclesie in abbatem ordinauistis, dicens se libenter ipsi Roberto uelut Patri suo locum daturum, si nobis placeret, ut eum Molismensi  Ecclesie remitteremus. Audita igitur uestra et ipsorum Molismensium petitione, relectis etiam domini pape litteris super hoc negotio nobis directis, totum dispositioni et arbitrio nostro committentis, tandem multorum uirorum religiosorum, tam episcoporum quam aliorum qui nobiscum aderant concilio precibus uestris et eorum acquiescentes Molismensi Ecclesie ipsum restituere decreuimus, ita uidelicet ut priusquam illuc redeat Cabilonem ueniens in manu fratris nostri Cabilonensis episcopi cui secundum consuetudinem ceterorum abbatum professionem fecit, uirgam et curam abbatie reddat, atque monachos Noui monasterii, qui ei sicut suo abbati professionem fecerant, et obedientiam promiserant, ab ipsa professione et obedientia liberos et absolutos  dimittat, ac sic ab ipso episcopo professionis, quam ei et Cabilonensi Ecclesie fecit, absolutionem accipiat. Dedimus etiam licentiam cum eo redeundi Molismum omnibus illis de fratribus Noui monasterii qui eum secuti fuerint quando a Nouo monasterio recesserit, tali conditione ut decreto neuter neutros sollicitare uel recipere presumant, nisi secundum quod beatus Benedictus monachos Noui monasterii precipit recipiendos. Postquam hec supradicta fecerit remittimus eum dilectioni uestre, ut Molismensi Ecclesie illum in abbatem restituatis, ita tamen ut si deinceps eamdem Ecclesiam solita leuitate deseruerit, nullus ei substituatur uiuente Gaufrido abbate, absque uestro et nostro, eiusdemquo Gaufridi assensu. Que omnia apostolica auctoritate rata esse  precipimus. De capella autem predicti abbatis Roberti et de ceteris rebus quas a Molismensi Ecclesia recedens secum et cum eis Cabilonensi episcopo atque Nouo monasterio se reddidit, id statuimus ut omnia fratribus Noui monasterii salua permaneant, preter Breuiarium quoddam quod usque ad festiuitatem sancti Ioannis Baptiste retineant ut transcribant assensu Molismensium. Huic autem definitioni interfuerunt episcopi Nortgaudus eduensis, Galterius Cabilonensis, Beraudus Maticensis, Pontius Belicensis, et abbates Petrus Trenorciensis, Iacento Diuionensis, Gaucerannus Athanacensis. Petrus quoque, domini pape camerarius, multique alii uiri honesti et boni testimonii.



XXIu. Epistola Hugonis Lugdunensis ad Paschalem papam.---Nuntios Alberici, abbatis Cisterciensis primi commendat. 
[LABBE, ibid. p. 643.]


Reuerentissimo Patri et domino suo PASCHALI pape, HUGO, Lugdunensis Ecclesie seruus, per omnia seipsum.

Fratres isti presentium geruli ad paternitatis uestre celsitudinem tendentes per nos transitum fecerunt. Et quia infra prouinciam nostram, uidelicet in episcopatu Cabilonensi, permansionem habent, humilitatis nostre litteris apud celsitudinem uestram se commendari petierunt: sciatis autem tunc eos  de quodam loco qui Nouum monasterium uocatur, ad quem de Molismensi Ecclesia cum abbate suo exeuntes propter arctiorem et secretiorem uitam secundum Regulam sancti Benedicti quam proposuerant tenendam habitandum uenerunt, depositis quorumdam monasteriorum consuetudinibus, imbecillitatem suam ad tantum pondus sustinendum imparem iudicantes. Unde Molismensis Ecclesie fratres, et quidam alii adiacentes monachi eos infestare et inquietare non desinunt, estimantes se uiliores et despectiores haberi apud seculum, si isti quasi singulares et noui monachi inter eos habitare uideantur; quapropter desiderantissimam nobis paternitatem uestram humiliter et cum fiducia deprecamur, ut fratres istos totam spem suam in uobis, post  Deum ponentes, et idcirco ad apostolatus uestri auctoritatem confugientes, benigne pro more uestro respiciatis, et eos ac locum ipsorum ab hac infestatione et inquietudine liberando, auctoritatis uestre priuilegio muniatis, utpote pauperes Christi nullam contra suos emulos diuitiis uel potentia defensionem parantes, sed in sola Dei nostri clementia spem habentes.



XXu---XXuI. Hugonis ad S. Anselmum Cantuariensem archiepiscopum.





XXuII. Donatio Hugonis archiepiscopi Lugdunensis de ecclesia Sancti Germani. 
[BALUZ., Miscell. III, 62.]


Reuerentissimo Patri domino HUGONI Cluniensium abbati et toti congregationi Cluniensi illi commisse, HUGO Lugdunensis Ecclesie seruus, salutem.

Scimus nos rogatu domni P. domini pape camerarii ecclesiam Artensem uobis et Ecclesie uestre olim dedisse. Qua de causa filii nostri canonici Lugdunensis Ecclesie turbati ceperunt instanter precari clementiam nostram ne prefatam ecclesiam Artensem pateremur aliqua occasione alienari et separari ab ecclesia Sancti Stephani Lugdunensis, iuris cuius ab antiquis temporibus fuerat. Quorum clamoribus ac precibus flexi promisimus iam dicto  domino P. pro Artensis Ecclesie commutatione nos daturos uobis ecclesiam de Sancto Germano, que sita est inter ecclesiam de Capella et ecclesiam de Marlico. Quam promissionem nunc perficientes concedimus uobis et ecclesie Cluniensi supradictam ecclesiam Sancti Germani iure perpetuo possidendam, retinentes in ea synodales census et censum alium quem beate memorie domnus Gibuinus archiepiscopus in illa imposuit, obedientiam quoque et reuerentiam episcopalem sicut in ceteris ecclesiis quas beato Petro concessimus. Signum Girini decani. S. Teotardi camerarii. S. Girini capellani. S. Gauscerani cantoris. S. Arnaldi magistri. S. Godonis canonici et archipresbyteri.

Actum Lugduni anno Incarnationis Dominice 1106,  indictione XIII.



XXuIII. Hugo Lugdunensis archiepiscopus coram episcopis Gratianopolitano, Diensi et Lingonensi, componit discordiam inter monachos Sancti Benigni Diuionensis et clericos Bisuntinos pro ecclesiis Salinensibus. 
[PÉRARD, Burgundie charte, p. 209.]

HUGO Lugdunensis archiepiscopus, sancte apostolice sedis legatus.

Omnibus fidelibus notum esse uolumus quod tempore domni Paschalis II pape et precepto ipsius, Bisuntinos clericos, et abbatem Diuionensem Iarentonem ad definiendam controuersiam que inter eos  erat de ecclesia Sancte Marie Salinensi, Lugdunum conuenire fecimus: quorum actionibus et responsis auditis, uisum est nobis, et qui nobiscum erant uenerabilibus episcopis, Hugoni scilicet Gratianopolitano, Irmioni Diensi, et Roberto Lingonensi, ut amicabili pacto potius quam iudiciali sententia, eorum litem finiremus. Conuenit igitur inter eos ut monachi Diuionenses omnes querelas quas aduersus clericos Bisuntinos aut scripto, aut sine scripto, in Salinensibus ecclesiis habere uidebantur, per manum nostram illis clericis omnino wirpirent et dimitterent, et Ecclesie quidem Bisuntine clerici, omnes ecclesias Salinenses sine omni Diuionensis Ecclesie querela iure perpetuo possiderent; clerici uero Diuionensibus monachis concederent, quatenus in terra Diuionensis  Ecclesie, in aliquo conuenienti loco, capellam septem statuarum in longitudine, excepta obsidia, ad unum tantum altare competente, et quatuor in latitudine in Salinis edificare liceat. Cimiterium autem ex omni parte circa ipsam capellam septem statuarum similiter, ad sepeliendum tantum monachos, alias uero personas ibi non sepeliant. Parochianos autem Salinenses, nec uiuos, nec mortuos suscipiant. Quod si aliquis parochianorum Salinensium, in egritudinis lecto positus, monachus pro metu mortis effici uoluerit, non, nisi presbytero cuius parochianus est, annuente, eum suscipiant. Concesserunt etiam clerici ipsis monachis, decimam unius tantum uinee eius, quam ex his quos eo tempore in dominicatu tenebat, usque ad proximum Pentecosten  potissimum elegerint, et clericis notum fecerint. Promisit autem abbas et monachi sui, per manum nostram, quod tam in his quam in aliis que ad Bisuntinam diecesim pertinent, Ecclesie Bisuntine, saluo ordine suo, obediant, et canonicos bannos, atque excommunicationes archiepiscopi et ministrorum eius diligenter obseruent. Statuimus igitur, et apostolica auctoritate firmamus, ut definitio ista utrinque inconcussa seruetur. Si quis uero huius nostre definitionis scienter temerator exstiterit, nisi infra quadraginta dies post commonitionem resipuerit, et ei cui iniuriam intulerit amicabili compositione aut iudicio competenti satisfecerit, lese apostolice maiestatis reus habeatur.

Actum Lugduni publice, anno Incarnationis Donice  1196, pridie Kal. Aprilis, Sabbato in Albis. Huius uero definitionis testes sunt isti: S. Hugonis Gratianopolitani episcopi; S. Irmionis Diensis episcopi; S. Lingonensis episcopi; S. Rostanni Lugdunensis archidiaconi, S. Theotardi Lugdunensis camerarii, S. Ioceranni Lugdunensis cantoris, S. Godonis canonici et archipresbyteri, S. Mainerii decani Bisuntini, S. Hugonis, S. Stephani, S. Willelmi archidiaconi, S. Stephani cantoris, S. Hugonis archid. S. Iarentonis abbatis, S. Ioffredi prioris, S. Hugonis monachi, S. alterius Hugonis de Berth monachi, S. Odonis monachi, S. Eurardi monachi.



XXIX. Charta donationis ecclesie Sancti Ioannis de Bruillolis ab Hugone archiepiscopo Lugdunensis Ecclesie, abbatie Sauiniensi.



Archiepiscopus Hugo Lugdunensis Sancto Martino Sauiniensi et domno Iterio abbati secundo et monachis ibi Deo seruientibus ecclesiam Sancti Ioannis de Bruillolis donauit atque laudauit sub testibus his: Girino Caluo, Girino capellano, Berardo Ursel, Catardo, Bostanno, Ferlo. Willelmus d'Algerolis quoque et frater eius Pontius pro se suisque parentibus partem quam in hac ecclesia possidebant dederunt Sancto Martino, et memorato abbati sine aliquo munere:  reliquam partem Artaldus senex qui iure hereditario suam esse dicebat, dedit similiter in capitulo Sauiniensi coram abbate et fratribus. Wilelmus de Malboson etiam quod in ipsa ecclesia querebat sine ullo retentu dedit atque wirpiuit. Amblardus et Theotyrinus Portati et Bosi quod illic uisi erant habere, ex toto dedere. Qui hec dona infregerit, siue calumniatus fuerit, anathema sit. Amen.



XXX. Charta donationis ab archiepiscopo Hugone Lugdunensi abbatie Sauiniensi de capella S. Petri de Camopseto.


Domnus Hugo Lugdunensis archiepiscopus ecclesiam  Sancti Laurentii, et capellam Sancti Petri Camopseti cum decimis et eorum appendiciis dedit atque laudauit Sancto Martino Sauiniensi, et abbati Iterio secundo, monachisque inibi Deo famulantibus.

Signum Wigonis abbatis fratris eius, Arberti archidiaconi, Girini Calui, Girini capellani, Bostanni, Arberti archipresbyteri.



XXXI. Charta donationis ecclesie de Bessennaco abbatie Sauiniacensi ab Hugone Ecclesie Lugdunensis archiepiscopo.


Lugdunensium archiepiscopus Hugo, Deo inspirante,  ecclesiam de Bessennaco dedit Sancto Martino Sauiniacensi et abbati Iterio secundo, monachisque ibidem degentibus. Huic ecclesie dominabantur Wigo Longus, Amblardus et Willelmus fratres illius, qui pro sua suorumque parentum redemptione absque ullo munere S. Martino Sauiniacensi ex integro dederunt atque laudauerunt, teste Barnuino archipresbytero et Hugone de Lasney; Stephanus Nigellus partem quam ab uxore acceperat dedit in obitu suo Sancto Martino; testibus filiis eius Wilelmo et Stephano, necnon Stephano Willenco, et fratre eius Hugone.




ANNO DOMINI MCuI
PETRUS ALPHONSI EX IUDAEO CHRISTIANUS





NOTITIA HISTORICA ET LITTERARIA


 Moyses, Hebreus natione sectaque, ab ea ad Christianismum conuersus anno 1106, in urbe Osca regni Aragonie, ac PETRUS ALPHONSI nuncupatus,  eo quod in festo SS. apostolorum Petri et Pauli sacro tinctus lauacro Alphonsum Aragonie simul et Castelle atque Legionis regem, cuius medicus fuit,  sponsorem aut susceptorem, siue ut uocat ipse spiritualem patrem, habere meruit. Id quod expressissime idem narrat in prologo eius dialogi, de quo paulo post dicemus. Hunc esse quem innuimus Alphonsum de quo loquitur, tum ratio temporis, tum Hispanie imperatoris titulus, quo eum uocat, contra eos euincunt, qui Alphonsum huius nominis II Aragonie intelligunt, qui non ante annum sexagesimum tertium eiusdem seculi regnum suum inchoauit. Nec minus uirga censoria dignus est Petrus Ambesius, qui in prefatione Apologie pro Petro Abailardo, Alphonsum hunc regem optimum et mathematicum doctissimum appellat, confundens eum cum Alphonso X, Castelle rege, Ferdinandi Sancti filio, Sapiente cognominato.

Baptismatis item locum Oscensem urbem eius regni nobilissimam Sertorii academia, et longe plus sanctissimorum martyrum Laurentii uincentiique natalibus celeberrimam  , unde domo idem forte  Petrus noster Alphonsus fuit  , corrupte Ostam uocat auctor Magni Chronici Belgici inter Scriptores rerum Germanicarum a Pistorio editi, dum anni 1101 gesta refert; atque eo corrupte magis uincentius Bellouacensis, et S. Antoninus Florentinus, apud quos Hostia legitur. Male itidem Mattheus Palmerius in Chronico ad annum 1068 nostri meminit  , qui ante sex tantum fuerat natus; anno enim 1106, quo in gremio Ecclesie fuit susceptus, quartum et quadragesimum, ut ipse ait, in etate habebat. Quo autem nomine appellandus erit eorum crassissimus in paucis error, qui uno et ultra seculo antequam Dominicus, Predicatorum sanctissimus parens, ordinem suum instituisset, Dominicano Predicatorum ordini Petrum ascribunt? Quem errorem Andreas Schotus in Bibliotheca Hispana, et ualerius Andreas Taxander in Catalogo suo Hispanorum scriptorum inaduertenter admisere. Scripsit, nomen suum a gentilium suorum, qui eius ad castra Christianorum transitum maligne interpretabantur, calumniis  uindicaturus doctissime atque eruditissime:

Dialogos  in quibus impie Iudeorum opiniones euidentissimis, cum naturalis, tum celestis philosophie argumentis, confutantur, quedamque prophetarum abstrusiora loca explicantur. Quomodo nuncupati Colonie primum ex Gymnici officina anno 1536, in-8o, prodiere, ab Hermanno comite Nuenario Ecclesie Argentinensis preposito, uiro doctissimo ac  doctorum amicissimo sedulo conquisitum, et in bibliotheca tandem Corbeiensi repertum opus. Quod Moyses Iudeus et Petrus Christianus, nempe is qui olim fuerat, cum eo qui iam esse ceperat, accuratissime pertexunt. In eo  omnium aliarum gentium credulitatis destructionem preposui: post hec Christianam legem omnibus prestantiorem esse conclusi: ad ultimum etiam omnes cuiuslibet Christiane legis aduersarii obiectiones posui, positasque pro meo sapere cum ratione et auctoritate destruxi. Prodiit quoque in editionis Bibliothece ueterum PP. tomo XII, et in nouissima Lugdunensi tomo XXI. Laudat hominem opusque sequentis seculi scriptor Raymundus Martini, Dominicanus, in Pugione fidei aduersus Mauros et Iudeos  , fuisse eum, priusquam Christianus fieret, magnum apud Iudeos rabbinum asserens. uincentius, uti diximus, Bellouacensis  , et Antoninus Florentinus, et Mattheus Palmerius  , Alphonsus item Spina Fortalitii  fidei auctor  , qui sapientissimum et eruditissimum, et Alphonsi imperatoris medicum, et uenerabilem uocat: ualerius historiarum noster  , Alphonsus uenerus  , Iacobus Philippus Bergomensis  , Paulus Langius  , preter nouiores Bibliothecarum editores, Posseuinum, Schotum, Mireum et Hispanos historicos. Tribuitur quoque eidem a nonnemine 

De scientia et philosophia lib. I. Qui forsan idem est cum libro Discipline, ita ab eo appellati  : cuius exemplum ueteris ualde scripture codex uaticanus ms. 4161 conseruat; cuius initium: Dixit Petrus Alphonsus seruus Iesu Christi, compostor huius libri: Gratias ago Domino, etc. Et mox: Prologus libri Petri Alphonsi. Deus in hoc opusculo mihi sit in auxilium, qui me librum hunc componere et in latinum conuertere compulit. Cum enim apud me sepius, etc. Et paulo inferius: Propterea ego libellum compegi, partim ex prouerbiis philosophorum, et suis castigationibus Arabicis, et fabulis, et usibus; partim  ex animalium et uolucrum similitudinibus, etc. Principium libri: Hoc philosophus qui lingua Arabica cognominatur Edrich, dixit filio suo, etc. Et in fine est: Explicit liber Petri Alphonsi, qui intitulatur Disciplina, prout habetur in proemio. Character est lectu difficilis ob frequentes abbreuiaturas, et equalis, aut fere seculo huic quo auctor uixit. Dialogorum ms. codicem Labbeus laudat in Noue Bibliothece mss. librorum parte secunda, pag. 26  .





NOTITIA ALTERA.
.

 Pierre Alphonse ou d'Alphonse, auparauant Rabbi Moïse Sephardi, naquit en 1062, à Huesca, dans le royaume d'Aragon, fut eleué dans la religion iudaïque, qui était celle de ses pères, et se distingua par ses connaissances dans plus d'un genre. A l'âge de quarante-quatre ans, il embrassa le christianisme, et fut baptisé dans sa uille natale, par Étienne, qui en était éuêque, le iour de la fête de saint Pierre, 1106 , d'où il pritle nom de Pierre, auquel il aiouta celui d'Alphonse, en l'honneur d'Alphonse uI, roi de Castille et de Léon, qualifié d'empereur, qui uoulut bien être son parrain, et qui lui donna la charge de médecin dans son palais. Ses coreligionnaires calomnièrent sa démarche, et la représentèrent sous le iour le plus défauorable:  les uns l'accusèrent d'auoir changé de religion par mépris pour Dieu et pour sa parole; d'autres, par ignorance de la loi et des prophètes; d'autres enfin, par uaine gloire, par intérêt, et parce qu'il uoyait sa nation plongée dans l'opprobre et l'ignominie. Pour réfuter toutes ces imputations, et pour faire connaître les ueritables motifs de sa conduite, il composa un dialogue en douze titres, ou plutôt douze dialogues entre un iuif et un chrétien, dans lesquels le iuif Moise, nom qu'il portait auant son baptême, propose les difficultés, et le chrétien Pierre d'Alphonse, nom qu'il reçut au baptême, répond à tout d'une manière uictorieuse. Ces dialogues furent imprimés à Cologne, 1536, in-8o, sous ce titre: Dialogi lectu dignissimi, in quibus  impie Iudeorum opiniones . . . confutantur, quedamque prophetarum abstrusiora loca explicantur. Ils ont été insérés dans la grande bibliothèque des Pères, tome XXI, page 172-221, édition de Lyon. Mariana, Historia general de Espana; Ferreras, Synopsis historica chronologica de Espana; Nicolas Antonio, Biblioth. Hisp. uet.; uincent de Beauuais, Speculum historiale, lib. XXu, cap 118; Bartolocci, Thomas Hyde, Casimir Houdin, Raymond Martin, Alphonse Spina, Paul de Burgos, Posseuin, Hermann Hardt, Noël Alexandre, et d'autres écriuains, en parlent auec de grands éloges: en effet, ces dialogues sont très-solides et très-sauants, quoique l'on puisse y reprendre quelques raisonnemens faibles  ou bizarres. Nous pensons que le lecteur ne sera pas fâché d'en connaître l'analyse.

TITRE I.---Les Iuifs se font une fausse idée de la Diuinité; ils défigurent ses attributs. Pierre Alphonse raconte des faits curieux à l'appui de ses raisonnements.

TITRE II.---La cause de la dispersion des Iuifs n'est autre que la condamnation de Iésus, qu'ils ont accablé d'opprobres, et fait passer pour adultérin. Dieu ne les conserue au milieu des nations que pour éterniser le souuenir de l'horrible déicide qu'ils ont commis.

TITRE III.---Rêueries des Iuifs sur la résurrection des morts à l'auènement du Messie, et sur son règne intermédiaire, adopté par quelques Pères des  premiers siècles et par quelques modernes. Il y a bien de la mauuaise physique; on y remarque aussi une légère tendance à affaiblir le dogme de la résurrection générale tel que le professent les chrétiens.

TITRE Iu.---Les Iuifs n'obseruent que la moindre partie de la loi de Moïse, et conséquemment ils ne peuuent être agréables à Dieu.

TITRE u.---Pierre Alphonse déueloppe les motifs qui l'ont porté à embrasser la loi des chrétiens de préférence à celle des Arabes, parmi lesquels il auait uécu dès son enfance, et dont il connaissait parfaitement la langue.

TITRE uI.---Après auoir réfuté le iudaïsme et  l'islamisme, Pierre Alphonse passe à l'exposition des mystères de la religion chrétienne. Il traite d'abord de la Sainte Trinité, dont il découure les traces dans l'Ancien Testament, dans le nom ineffable de Dieu  , et dans la manière dont les prêtres, descendants d'Aaron, bénissaient le peuple  .

TITRE uII.---La uierge Marie conçut par l'opération du Saint-Esprit, sans auoir connu d'homme, conformément à la prophétie d'Isaïe, chap. uII.

TITRE uIII.---Le uerbe s'est fait chair. Iésus-Christ, Dieu et homme tout ensemble. Multitude de passages en faueur de ces dogmes diuins.

TITRE IX.---Le Messie est uenu dans le temps déterminé; tout ce que les prophètes ont annoncé  de sa personne s'est accompli à la lettre. On y trouue des choses très-solides.

TITRE X.---Le Messie s'est soumis à la mort, de sa pleine uolonté; il a permis aux Iuifs de l'attacher à la croix. Pierre Alphonse traite dans ce dialogue plusieurs questions incidentes: Qu'est-ce que le diable? Comment l'homme est-il tombé en sa puissance? Pourquoi Dieu l'en a-t-il déliuré? . . . etc.

TITRE XI.---Le Messie est ressuscité d'entre les morts; il est monté au ciel, d'où il uiendra iuger les uiuants et les morts. Plus subtil que solide.

TITRE XII.---La loi chrétienne n'est point opposée à la loi mosaïque; l'une est l'accomplissement de l'autre. Il offre des rapprochements assez ingénieux entre les rites de l'Ancien Testament et les  éuénements du Nouueau  .

Ce que nous auons dit iusqu'ici de Pierre Alphonse est puisé dans ses propres écrits; les historiens espagnols ne s'expriment pas en tout comme lui; on en iugera par les deux que nous allons citer.

»De mas desto, dit Mariana, cierto iudio, llamado Moyses, de mucha erudicion, y que sabia muchas lenguas, en lo potrero del reinado, de don Alonso, abiurada la supersticion de sus padres, se hizo christiano. El rei mismo fue su padrino en el baptismo, que fue ocasion de llamalle Pedro Alonso. Impugno per escrito las sectas de los Iudios, y de los Moros: y muchos de la una y de la otra nacion, por su diligencia, se reduxeron a la uerdad. Famosa  deuio de ser, y notable la conuersion deste iudio, pues los historiadores de Aragon la atribuyen a don Alonso, rey de Aragon: dizen que en Huesca a ueinte y nueue de iunio se baptiso el ano de mil y ciento y seis: que don Esteuan Obispo de aquella ciudad hizo la ceremonia, y el padrino fue el rey mismo de Aragon. En este debate, no queremos, ni aun podriamos dar sentencia por ninguna de las partes, cada qual por si mismo siga lo que le pareciere mas prouable.« Mariana, Histor. gen. de l'Esp., tome I, page 471.

»Don Alphonse, roi d'Aragon et de Nauarre, dit Ferreras, se trouuant â Huesca dans le mois de iuin, un hébreu appelé Moïse, homme d'une érudition profonde, lequel était établi dans cette uille, se détermina  à embrasser la religion chrétienne, après s'être pleinement conuaincu de son erreur par les saintes Écritures. Sa résolution paruint bientôt à la connaissance du monarque, qui, pour témoigner sa ioie, uoulut lui faire l'honneur de le tenir sur les fonts; ainsi le iuif reçut dans la cathédrale de cette uille le baptême, qui lui fut administré par l'éuêque de la même Église, le iour de l'apôtre saint Pierre: il quitta son nom pour prendre celui de Pierre Alphonse, en l'honneur du saint et du roi son parrain. Il a écrit depuis contre les iuifs plusieurs liures trèssauants, intitulés Dialogues, qui sont imprimés dans  la Bibliothèque des Pères.« Histoire générale d'Espagne, traduite de l'espagnol de Iean de Ferreras, par d'Hermilly, tome III, page 299.

Il est uraisemblable que les dialogues de Pierre Alphonse ont fait soupçonner à quelques biographes, qu'il auait sollicité du souuerain pontife l'autorisation d'entrer en conférence auec deux rabbins, nommés Samuel Abrabalia et Salomon Leuita, pour défendre contre eux les intérêts de la religion chrétienne, et leur demander raison de diuers passages du Talmud. Nous auouons cependant que nous n'auons là-dessus aucune certitude, et que nous sommes conduits à cette coniecture par quelques expressions de Wolf. Biblioth. hebr., art. 1824.

Nous n'auons pas pu acquérir plus de certitude  que c'est contre l'ouurage de Pierre Alphonse que Rabbi Iacob ben Ruben a écrit le sien, intitulé Milchamoth Iehouah  , et que Rabbi Scem Tou ben Isaac ben Sprot de Tudèle a dirigé son Euen Bochen  , dans lequel il introduit deux interlocuteurs, dont un iuif, sous le nom d'Ammeiachèd  , et l'autre chrétien, sous le nom d'Ammescalesc  , qui traitent à peu près les mêmes suiets que Pierre Alphonse auait traités, et qui finissent par céder la uictoire à la loi de Moïse; car si Wolf et Hardt sont pour l'affirmatiue, le célèbre abbé de Rossi se prononce pour la négatiue. uoy. Mss., cod. hebr., art. 760; Biblioth. Iud. antichrist., art. 146, etc.

 Le second ouurage de Pierre Alphonse est celui que nous donnons au public, sous le titre de Disciplina Clericalis, Discipline de Clergie, parce qu'il rend le clerc bien doctriné; ou autrement le Chastoiement. L'auteur l'a compilé en partie des prouerbes des philosophes arabiques et de leurs chastoiements, et des fables, et des uers; en partie de semblance de bêtes et d'oiseaux.

Le texte latin, encore inédit a été collationné par M. Méon, sur sept manuscrits de la Bibliothèque du Roi, et sur quelques autres qui appartienuent à des puissances étrangères, mais qu'on possédait en France il y a quelques années. Rodriguez de Castro n'en connoissait qu'un dans la bibliothèque de l'Escurial, Escritores Rabinos expañoles, page 20; Nicolas Antonio  ne parle que de l'exemplaire du uatican, et encore n'en parle-t-il pas exactement.

La uersion en prose française était également inédite. Elle date éuidemment du quinzième siècle. M. Méon, dont l'opinion est d'un si grand poids, pense qu'elle est de Iean Miellot.

Quant à la uersion en uers français, sous le titre de Chastoiement ou Castoiement d'un père à son fils, il en auait déià paru une en 1760, dans les Fabliaux de Barbazan. M. Méon, à qui nous deuons d'excellentes éditions des poëtes des onzième, douzième, treizième, quatorzième et quinzième siècles, l'auait publiée  de nouueau en 1808, auec des additions considérables. Celle que nous publions dans nos Mélanges est entièrement différente; c'est un autre ouurage.

Les Orientaux possèdent plusieurs compilations qui ont de la ressemblance auec celle de Pierre Alphonse, quoique très-inférieures à celle-ci; entre autres: Pirke Aboth Lib. uIII, tit. 6, cap. 9. , recueillis par Rabbi Nathan, de Babylone, qui florissait en 121, et traduits dans toutes les langues; Miuchar Happeninim In Enchiridio. , compilé en arabe par Rabbi Iédaia Bedraschi, uers 1298, contenant beoucoup de sentences des anciens philosophes grecs et arabes, traduit en hébreu par Iuda Aben Tibbon , et en latin par Erbert ; Prouerbiorum arabicorum Centurie  due, par Abi Ubeid, traduit en latin par Scaliger et Thomas Erpen ; Apophthegmata Ebreorum ac Arabum ex aboth R. Nathan, Aristea, libro selectarum margaritarum, et aliis auctoribus selecta, latineque reddita, cum breuibus scholiis, par I. Drusius .

Nous auons trouué quelques-unes des fables du Castoiement dans les Mille et une Nuits; nous pensons qu'il est inutile de les indiquer.

On attribue à Pierre Alphonse, 1o une Logique qu'on dit auoir été d'abord traduite en langue hébraïque, et que l'on prétend aussi l'auoir été en grec longtemps après par Georges Scholaire, connu sous le nom de Gennade. Lambécius en rapporte un extrait ; , , etc., Dialectica est ars artium, scientia scientiarum, ad omnium habituum principia uiam habens;  mais il est bien éuident que maître Pierre, Espagnol, auteur de ce dernier ouurage, et qui mourut en 1277, suiuant Lambécius, n'est pas Pierre Alphonse, qui florissait au commencement du siècle précédent.

2o De abundantia in sermonibus ad omnem materiam. uoyez Fabricius, Biblioth. medie et infime latinitatis, lib. Xu, tom. III, pag. 239, qui cite Sanderus, pag. 205, et qui renuoie mal à propos à Trithème, De scriptoribus ecclesiasticis, pag. 149, edit. Colonie, 1546, in-4o.

3o De scientia et philosophia. Wolf croit que ce traité est le même que la Disciplina clericalis; Biblioth. Hebr. tom. I, pag. 971. D. Ioseph Rodriguez de Castro, Escritores Rabinos españoles, pag. 20, adopte aussi cette opinion, que Nicolas Antonio rend certaine en  citant quelques passages du liure de la Science et de la Philosophie, qui se trouuent dans la Discipline de Clergie; Biblioth. Hisp., uet., tom. II, pag. 7-8, edit. Rome, 1696, in fol.

4o De Pauone figurali. Ce petit poëme, dirigé contre les uices de la cour de Rome, et contre les religieux mendiants, ne peut être de Pierre Alphonse: il est postérieur au premier concile de Lyon, tenu en 1245.

Il serait ridicule de prolonger l'énumération des ouurages qui sont attribués à Pierre Alphonse, et qu'une critique éclairée lui refuse iustement. On ignore l'époque et le lieu de sa mort; cependant Casimir Oudin insinue que ce sauant mourut en 1110.


 I. LABOUDERIE, uicaire général d'Auignon, etc.





PETRI ALPHONSI EX IUDAEO CHRISTIANI DIALOGI In quibus impie Iudeorum opiniones euidentissimis cum naturalis, tum celestis philosophie argumentis confutantur, quedamque prophetarum abstrusiora loca explicantur.




PETRI ALPHONSI PRAEFATIO.

 Uni et eterno primo, qui caret principio et qui caret termino, Omnipotenti, rerum omnium Creatori, omnia scienti, omnia que uult facienti, qui hominem ratione et sapientia preditum, omni preposuit animali, quibus duabus uirtutibus et que iusta sunt intelligens appeteret, et que saluti contraria sunt  effugeret, honor et gloria, sitque mirabile nomen eius benedictum in secula seculorum. Amen.

Dixit sequentis operis compositor: Omnipotens suo nos Spiritu inspirauit, et ad uie recte semitam direxit, tenuem prius oculorum albuginem, et post graue corrupti animi uelamentum remouens.  Tunc nobis prophetiarum claustra patuerunt, et earum arcana reuelata sunt, et admouimus animum ad percipiendum uerum earum intellectum, moratique sumus super ipsum explanandum. Unde perpendimus, et quod in eis intelligendum, et quod inde est credendum, uidelicet quod unus sit Deus, in personarum Trinitate, que nec ullo se precedunt tempore, nec aliqua a se segregantur diuisione, quas Christiani Patrem, et Filium, et Spiritum sanctum nominant, et quod beata Maria de Spiritu sancto concipiens, sine uirili commistione Christum peperit, corpus generans animatum, quod incomprehensibilis deitatis esset habitaculum. Unus itaque Christus tribus perfectus substantiis, corpore scilicet anima et deitate, idem et Deus et homo est, et  quod eum Iudei crucifixerunt, sua dispositione et uoluntate, ut sicut erat creator, fieret et redemptor totius sancte Ecclesie, fidelium scilicet precedentium et sequentium, mortuusque corpore et sepultus, et tertia die resurrexit a mortuis, ascendit etiam in celum, et ibi simul est cum Patre, uenturus in die iudicii, iudicare uiuos et mortuos, sicut prophete locuti sunt, et futurum predixerunt. Cum itaque diuine miserationis instinctu ad tam excelsum huius fidei gradum peruenissem, exui pallium falsitatis, et nudatus sum tunica iniquitatis, et baptizatus in sede Oscensis ciuitatis, in nomine Patris, et Filii, et Spiritus sancti, purificatus manibus Stephani gloriosi et legitimi eiusdem ciuitatis episcopi. Hora etiam baptismatis, preter ea que premissa sunt,  credidi beatos apostolos, et sanctam Ecclesiam catholicam. Hoc autem factum est anno a natiuitate Domini millesimo centesimo sexto, etatis mee anno quadragesimo quarto, mense Iulio, die natalis apostolorum  Petri et Pauli. Unde mihi ob uenerationem et memoriam eiusdem apostoli, nomen quod est Petrus, imposui. Fuit autem pater meus spiritualis ALFUNSUS, gloriosus Hispanie imperator, qui me de sacro fonte suscepit, quare nomen eius prefato nomini meo apponens, Petrus Alfunsi mihi nomen imposui. Cumque notum esset Iudeis qui me antea nouerant, et probauerant peritum in libris prophetarum et dictis doctorum, partem etiam non magnam habere omnium liberalium artium, quod legem et fidem accepissem Christianorum, et unus essem eorum, quidam eorum arbitrati sunt me hoc non fecisse, nisi quia adeo omnem abieceram uerecundiam, quod et Deum et legem contempseram. Alii uero propterea me fecisse dicebant, quod non ut  decuerat prophetarum et legis uerba intellexissem Alii autem uane glorie imputabant, et me hoc fecisse calumniabantur ob honorem seculi, eo quod Christianorum gentem ceteris omnibus superesse conspicerem. Hunc igitur libellum composui, ut omnes et meam cognoscant intentionem, et audiant rationem, in quo omnium aliarum gentium credulitatis destructionem preposui, post hec Christianam legem omnibus prestantiorem esse conclusi. Ad ultimum etiam omnes cuiuslibet Christiane legis aduersarii obiectiones posui, positasque pro meo sapere cum ratione et auctoritate destruxi. Librum autem totum distinxi per dialogum, ut lectoris animus promptior fiat ad intelligendum. In tutandis etiam Christianorum rationibus, nomen quod modo Christianus  habeo, posui: in rationibus uero aduersarii confutandis, nomen quod ante baptismum habueram, id est Moysen. Librum etiam in titulos duodecim diuisi, ut quod lector quisque desiderat, citius in illis inueniat.



INCIPIT DIALOGUS PETRI COGNOMENTO ALPHONSI, EX IUDAEO CHRISTIANI ET MOYSI IUDAEI.



PETRUS. A tenera igitur pueritie etate quidam mihi perfectissimus adheserat amicus, nomine Moyses, qui a primeua etate meus consocius fuerat et condiscipulus. Ad hunc cum peruenisset sermo quod ego paterna lege relicta Christianam delegissem fidem, relicto sue stationis loco, ad me festinus peruenit, in ipso aduentu quemdam uultum ferens hominis indignantis, et increpans salutauit me more non amici, sed quasi alieni, et sic exorsus est: uah, Petre Alfunsi! Multum pertransiuit temporis, ex quo ad te uenire, te uidere, tecum loqui et commorari  sollicitus fui, sed meus affectus caruit effectu usque modo, cum te leto Dei gratia uideo uultu. Nunc tuam mihi, queso, patefacias intentionem, et per quam uel antiquam deserueris, uel nouam legem delegeris pandas rationem. Noui enim bene olim to ualere in scriptis prophetarum, et uerbis nostrorum doctorum a pueritia quoque super omnes cequeuos tuos legis relatorem fuisse, et si quis aduersarius esset, te illi defensionis clypeum opposuisse; Iudeis in synagogis ne a sua unquam fide recederent predicasse, conscios docuisse, doctos in maius prouexisse.  Ecce autem nescio quo pacto uideo commutatum, et a semita rectitudinis alienatum, quod ut meo uidetur animo, errore existimo factum. Cui ego: Plebeiorum et imperitorum mos est hominum, ut si quem quidquam contra suam agere uiderint consuetudinem, licet id rectum et iustissimum permaneat, illorum tamen estimatione atque iudicio, iniustitie et nomen et culpam subeat. Tu uero in philosophie cunis enutritus, philosophie uberibus lactatus, qua fronte me potes inculpare, donec ea que fecerim, iusta an iniusta ualeas probare?


MOYSES. Quoniam duo contraria meo occurrunt animo: unum, quia estimo te prudentem uirum non potuisse recedere ab ea quam tenebas lege, nisi hanc quam suscepisti ueraciter cognouisses meliorem;  alterum, quia legem quam teneo ego, et tu reliquisti, pro meliori habeo, ideo et quod tu fecisti errorem estimo, et cui potius parti acquiescam ignoro. Quamobrem peto a te ut huius dubitationis scrupulum ab animo meo depellas, et uterque in alterne rationis campo discurramus, donec ad huius rei indaginem perueniam, et an iustum sit factum tuum, an iniustum cognoscere ualeam.


PETRUS. Natura habet hoc humana, ut animo quoquo pacto conturbato, in uero falsoque discernendo discretionis careat oculo. Nunc itaque nisi omnem a pectore tuo perturbationem dimoueris, ut more sapientum et que iusta sunt collaudemus, et que iniusta sine contentione reiiciamus, nostro operi finem nullatenus imposituri, in uacuum uerba  iactabimus.


MOYSES. Pactionem istam libens suscipio, et ut tu eamdem in te suscipias rogo.


PETRUS. Ego certe letus consentio.


MOYSES. Hoc etiam si placet imploro. Quod si aliquam de Scripturis auctoritatem attuleris, secundum ueritatem Hebraicam hoc facere uelis. Quod si aliter facias, me non recepturum esse agnoscas. Sed et si ego aliquam, iuxta quod apud nos est, tibi adducam, et ut eam uolo recipias, et quod uerum agnoueris, nullatenus contradicas.


PETRUS. Et hoc ego certe non abnego, tuo namque ipsius gladio occidere te multum cupio.


MOYSES. Preterea si quid interciderit aliquando,  quod a legum alienum uideatur proposito, non te pigeat queso, sed de ceteris artibus cum opportunus exigerit locus, interroganti respondere studeto, concedasque uolo ut mutua ratione mihi aliquando interrogare, aliquando liceat respondere, aliquando etiam aduersari, prout sermo dederit mihi.


PETRUS. Concedo. Iam interrogare tibi liceat, de quacunque re uis sapere, et quauis intentione.


MOYSES. Concedis tu Moysen filium Amram uerum prophetam Isrelitici populi, et uere a Deo missum fuisse , et quidquid ex Dei nomine prophetauerit fideliter enuntiasse et dixisse?


PETRUS. Concedo utique.


MOYSES. Concedis quoque omnes post Moysen prophetas  pro eius lege confirmanda uenisse; non in aliquo redarguenda?


PETRUS. Et hoc etiam concedo.


MOYSES. Nec negas legem, quam in presenti Iudei tenent, et a Moyse scriptam asseuerant, eamdem per omnia, sicut Moyses eam scripsit, permanere


PETRUS. Quomodo, queso, negare potero, precipue cum eadem lex eisdem Moysi uerbis, a nostris olim, quibus fidem adhibemus, doctoribus translata, et apud nos scripta habeatur, preter in quibusdam locis, ubi licet mutentur uerba, eadem est tamen sententia?


MOYSES. Quomodo igitur te uideo eam esse transgressum, et ab ipsius semitis deuium?


PETRUS. Non est ita, sed nunc completam eius,  prout debeo, fidem conseruo, et per rectissimas eius semitas recto gressu procedo.


MOYSES. Ex uerbis tuis datur intelligi, ex legis et prophetarum uerbis te rectum sensum concipere, Iudeos autem, eiusdem legis cultores, ab eius recta intentione alienos existere; unde et tuo iudicio male uidentur intelligere.


PETRUS. Bene uerborum meorum sensum penetrasti.


MOYSES. Fac igitur me cognoscere in quo tibi uidetur Iudeos errasse in legis explanatione, te uero melius intelligere.


PETRUS. Quomodo uideo eos solam legis superficiem attendere, et litteram non spiritualiter, sed carnaliter exponere, unde maximo decepti sunt  errore.


MOYSES. Quid his uerbis significes non satis perpendo, unde ut apertius loquaris exoro.


PETRUS. Non reminisceris doctorum uestrorum, qui uestram doctrinam, cui lex uestra tota, secundum uos, annititur, scripserunt, quomodo asseuerant Deum corpus et formam habere, et eius ineffabili maiestati talia applicant que nec ulla constant ratione? Quin et de eo tales protulere sententias, que non aliud nisi uerba uidentur iocantium in scholis puerorum, uel nentium in plateis mulierum. Item, secundum uestri intellectus capacitatem legem explanantes, uos captiuitatem speratis euasuros eo modo quo fieri nequit. Item in captiuitatis euasione  speratis uos adeo inusitatum fieri miraculum, ut uestros suscitet mortuos, qui terras denuo ut prius incipiant inhabitare. Item uos in captiuitate existentes, de omnibus legis preceptis, etiam secundum uestram explanationem, nichil nisi minimum quid contueor agere. Idipsum autem quod agitis Deo placere, et acceptabile creditis, de eo quod pretermittitis, eum nequaquam uos culpaturum confiditis, omniaque complesse uobis uidemini, quod euidenter obtinet maximum locum erroris. Sunt enim alii perplures errores, in quos uos coniecerunt non sane legis explanationes.


MOYSES. Nimis profunde in nostram inueheris infamiam, et uis opprimere gentem Iudaicam. Et uerba quidem sunt pauca et leuia, sed est in eis  multa et grauis sententia. Et si sub uno totam uelimus concludere rationem iudicio, multaque sub uno comprehendere titulo, cum singula elucidare debeamus, omnibus indiscrete commistis, obscuritatem inferimus. Unde si bonum tibi uidetur, singulis rationis sententiis singulos ascribamus titulos, ut, unoquoque alterna sermonis ratione discusso, ad alium ordinatim accedamus, ut sic operi nostro congruum terminum imponamus.


PETRUS. Quod a te bene dictum est perficiatur, et quod digne consulis compleatur. Singulis itaque sententiis titulis suis appositis, de quo prius uolueris quere, quoniam paratus sum respondere.



TITULUS PRIMUS. Ostendit quod Iudei uerba prophetarum carnaliter intelligunt, et ea falso exponunt.



MOYSES. Primum sic instituamus titulum, qui contineat rationes, quibus in nos et in nostros inueheris doctores, quod Deo scilicet corpus et formam ascribimus, et eius nature talia adnotamus, que rationis ueritas abhorret. Hanc igitur rem diligenter discutiamus, donec ad eius indaginem ratione et argumento perueniamus.


PETRUS. Dictum collaudo.


MOYSES. In primis itaque mihi uolo ostendas, ubi doctores nostri Deum corpus et formam habere dixerunt, et quomodo super hac re locuti fuerunt.


PETRUS. Si nosse cupis ubi scriptum sit, in prima parte uestre doctrine, cuius uocabulum est benedictiones. Si igitur uis scire quomodo dixerunt Deum  habere caput et brachia, et in cesarie pixidem gestare ligatam corrigia, ipsiusque corrigie nodum a postera capitis parte sub cerebro firmatum, intra pixidem uero quatuor esse cartulas, Iudeorum laudes continentes, in summo autem sinistri brachii gestare aliam pixidem, simili modo corrigia ligatam, chartamque ibi esse continentem omnes laudes que in predictis quatuor scripte dicuntur. Concedis hec omnia in eo quem dixi loco hoc modo scripta haberi?


MOYSES. Negare quod est euidens nequeo.


PETRUS. Quam super hac re, queso, habent auctoritatem?


MOYSES. De pixide quam gestat in cesarie, et de  nodo corrigie, auctoritatem sibi attrahunt, ab eo loco ubi Dominus ait ad Moysen: uidebis posteriora mea, facies enim mea non uidebitur . Tunc enim Moyses nodum corrigie uidit. Nodum autem ipsum alicuius pixidis esse necessarium est. De ea autem quam gestat in brachio auctoritatem, profertur ab Isaia dicente: Iurauit Dominus in dextra sua, et in brachio fortitudinis sue . Per brachium enim fortitudinis uult intelligi sinistram, in qua illa pixidis uirtus continetur.


PETRUS. Ad memoriam me reduxisti. Reminiscor enim me iam hunc perlegisse locum, sed auctoritas hec nullum tibi confert patrocinium. Cum enim lex perhibeat Deum Moysi dixisse: Posteriora mea uidebis, et quoniam Deum mentiri non posse constat,  ita postea factum, licet Scriptura tacente, non dubitemus, nusquam tamen lex meminit quod Moyses in eius posterioribus aliquid uiderit. Qualiter igitur eum corrigie nodum, quod sine risu uix dici potest uidisse dicitis? Item, cum per posteriora non solum ceruix, sed etiam quelibet corporis pars conuenientius intelligi possit, hoc quod uos ceruicem eum uidisse asseritis, non ratione uel legis auctoritate, sed sola probatis uoluntate.


MOYSES. Nostri doctores per posteriora ceruicem debere intelligi dicunt.


PETRUS. Secundum uestre stulte explanationis seriem, que et Scripture et rationis iuuamine caret, progredi libet. Nam ut Deum ceruicem, quod sapienti nefas et uidetur, et est, habere concedam,  potuit tamen fieri ut Moyses nichil in eo preter ceruicem uiderit. Aut si quid aliud uidisse fingamus, potuit uidere pileum siue corrigie nodum, illius scilicet corone quam uos dicitis angelum, nomine Mitraton, singulis diebus capiti Dei imponere.


MOYSES. Doctores utique nostri, illud quod uidit corrigie nodum contendunt fuisse: ideoque Deum Moysi ceruicem astruunt ostendisse, ut illum uideret nodum corrigie.


PETRUS. Ita esse ut asseris ad tui destructionem concedamus. Nam ut Moysen illum corone nodum uidisse mentiamur, cum eius faciem nullatenus uiderit, unde Deum pixidem in anteriori capitis parte gestare probauit?


MOYSES. Quomodo Moyses nodatam corrigiam uidit, pixidem que illa ligaretur, in capite Dei fuisse doctores intellexerunt.


PETRUS. Non omnino sanus est hic intellectus, ut Deum aliquid gestare dicamus; potuit tamen illa corrigia ligari cymbalum, aut tintinnabulum aliquod, aut gemma queuis pretiosa, aut aliquid huiusmodi. uerumtamen ut omnia tibi fatuitatis tollam responsa, hoc ut uis et dicis esse concedam. Sed hoc concesso, unde, queso, Moyses intelligere chartas potuit intus contineri, nedum scisse eum dicas quid in eis scriptum haberetur? Sed et quod super hec omnia admiratione dignissimum est, quod in illa charta, ut creditis, nichil aliud scriptum est, nisi uersus quos Moyses longe post moriens Isreliticum populum,  docendo, ex semetipso eum laudans edidit, et post multa annorum curricula, Salomon Deum adorans composuit de eorum laude; nulla est ratio quare in Dei capite scriptum esse debeat credi.


MOYSES. Quod oculis carneis Moyses non uidit, ex sancti Spiritus reuelatione cognouit. De chartarum autem scripturis nulla, fateor, est mihi ratio.


PETRUS. Gloria Deo. Iam paulisper stultitie cares responso. Item si concedamus Moysen horum quedam uidisse, quedam sancto reuelante Spiritu cognouisse, cum nec ipse Moyses usquam scriptum reliquerit, nec ullus post eum propheta prodidit, unde uestris doctoribus tam secrete rei arcanum patuit?


MOYSES. Per ueterum successores, ad nostrorum tandem doctorum peruenit notitiam.


PETRUS. Cum ad tam irrationabilis conclusionis diffugium uestrum deuiet argumentum, per antiquorum successiones omne tibi licebit firmare mendacium. Est tamen ualde indigne ferendum, quia uestris doctoribus apponitis quod ipsi forsitan nolunt, cum ipsi hoc se non a ueterum relatione per Moysen habuisse testentur, sed ipsi in uersuum explanatione talia commententur.


MOYSES. Respondi non ratione recti, sed occasione diffugii.


PETRUS. ueritatem itaque tenentes uanitatem uitemus, quoniam in rationis exordio sic uterque statuimus.


MOYSES. Dignum iudico


PETRUS. Dic, queso, nosti quanta ista narratio uerificetur ratione, preter hoc etiam quod iam dudum nulla constat auctoritate?


MOYSES. uideo quidem in utroque auctoritatis destructionem. Nunc autem a te exigo ut id ostendas per nature rationem.


PETRUS. uos Deum caput, brachia et totam corporis formam habere contenditis. Quod si hoc est, igitur Deum longitudinis et altitudinis dimensionibus constare necesse est fateamini. Si uero his tribus dimensionibus clauditur, sex nempe corporis partibus terminatur, quod est inconueniens, ut suo ostendetur in loco. De corrigia autem quam eum in  capite habere dicitis, duo tibi propono. Tua enim corrigia, aut est de ipso, aut aliunde. Si de ipso est, iam Deus a se diuisus est; si uero aliunde est, aut Creator, aut creatura est. Si ergo Creator est, ergo duo sunt creatores; si creatura est, iam quedam creatura maior est quadam parte Creatoris, quod inconueniens est. Item, quero: Hoc quod in capite uel brachio gestat, utrum necessitate aliqua, an sine necessitate illud gestet? Si necessitate gestat, iam Creator indiget creatura, quod aliud est inconueniens. Nunc itaque aperte potes cognoscere quod tibi ostendi ea qua postulabas ratione, scilicet quod de corrigia creditis, quam sit uile.


MOYSES. Teneo.


PETRUS. Iterum uestri doctores in doctrinarum libro asserunt quod Deus in occidente est tantum, auctoritate Esdre illud confirmantes, dicentis: Exercitus celi supplicat tibi . Exponentes hoc quod, cum omnes stella in occidentem decidunt, tunc exercitus celi supplicat Deo, et quoniam hec stellarum supplicatio fit in occidente, ideo Deum in occidente asserunt esse. Hec quam dico est eorum sententia. Qui quanquam a Dei sunt cognomine alieni, si mundi saltem figuram agnoscerent, non de Deo tam indigna sentirent.


MOYSES. uolo mihi ostendi, si placet, quomodo ex hoc uerbo possit perpendi, quod ipsi figuram mundi non agnouerint.


PETRUS. Quoniam nos orientem non dicimus, nisi  locum illum, ubi prius stella apparet, nec occidentem, nisi ubi nostro subtrahitur aspectui.


MOYSES. Nunc obsecro ut orientis et occidentis mihi certum locum ostendas, et huius rei notitiam subtiliter discutias.


PETRUS. Quemadmodum rem istam tibi subtiliter monstrari rogasti, te quoque illud subtili decet oculo intueri. Quod hoc modo considera. In quocunque uis loco consiste, et ab eodem lineam rectam ad orientis dirige partem. Que cum peruenerit ad locum ultra quem uisum tendere nequis, locum ipsum tibi orientem esse cognosce. Eodem modo si ab eo in quo consistis loco lineam rectam in occidentem direxeris, cum ad talem peruenerit locum, qui uisui tuo terminum ponat, tibi ipsum occidentis constitue  locum.


MOYSES. Nunc horam recti ortus, et horam recti occasus mihi monstrari desidero.


PETRUS. Nascente stella predictam lineam usque ad ipsum stelle locum protende, et in centro ipsius stelle lineam fige, ita ut media super terram appareat, et media adhuc lateat ipsamque horam ipsius stelle ortum dices. Cum ergo sol tali modo oriri ceperit super terram, illa hora apud astrologos est uerus ortus diei. Eodem modo si occidente stella prefatam lineam usque ad eam occidentis partem dirigens summitatem linee in stelle fixeris centro, ita ut media super terram, et media sub terra consistat, illam horam esse occasum dices. Cumque sol tali modo occiderit, illa hora apud astrologos uerus est  occasus diei, et initium noctis.


MOYSES. Ex ratione tua talis procedit conclusio, quod cum pars orientalis orbis eadem sit omnibus, locus tamen orientis non idem est omnibus. Itidem quoque, cum occidentalis non idem est omnibus, nec eadem hora ortus, que est nobis et ceteris gentibus, nec eadem hora occasus est nobis et ceteris gentibus, sed secundum uarietatem locorum terre in longitudine, uariatur locus orientis et occidentis, et hora ortus et occasus.


PETRUS. Letor te rei capere ueritatem.


MOYSES. Adhuc, queso, apertius loquere, et per aliquam similitudinem rem tam subtilem ostende.


PETRUS. Constituamus ergo solem in primo arietis  gradu et in primo puncto gradus, et dicamus quia cepit modo oriri ciuitati Aren, que sita est in primo septem climatum terre, habens nonaginta gradus ad orientem, et totidem ad occidentem, habens etiam nonaginta gradus ad polum aquilonalem, totidemque ad australem. Cum huic, inquam, ciuitati sol ceperit oriri, quenam hora erit illi ciuitati que sexaginta gradibus distat ab occidente ciuitatis Aren?


MOYSES. Secundum quod in astrologorum libris reperi scriptum, due adhuc hore de precedenti remanent nocte.


PETRUS. Cum igitur ciuitati Aren sol occubuerit, que hora predicte erit ciuitati?


MOYSES. Due similiter remanent hore de die.


PETRUS. Cum autem sol illi oriri ceperit urbi, quota iam hora est Aren ciuitati?


MOYSES. Duabus transactis, tertia inchoat hora.


PETRUS. Cumque illi urbi sol occubuerit, quota hora erit Aren ciuitati?


MOYSES. Due iam de nocte complete sunt hore.


PETRUS. Si igitur filum rectum ab Aren pertrahas ciuitate, et perducas summitatem unam ad orientem, et aliam ad occidentem, et simili modo in alia facias ciuitate, proferens ab ea rectam lineam, cuius una summitas ad orientem, et alia pertingat ad occidentem, num, queso, utriusque linee termini ab utrauis parte in simul poterunt conuenire?


MOYSES. Minime, sed quanto ab inuicem ipse distant ciuitates, tanto linearum in utraque parte distabunt  summitates, triginta scilicet gradus.


PETRUS. Nunc apertissime tibi patet quoniam loca orientis et occidentis, et hore ortus et occasus non eadem sunt omnibus, sed uariantur pro uariis terre longitudinibus.


MOYSES. Bene tandem intelligo.


PETRUS. Item cum sol Aren oritur ciuitati, sic eadem hora apud alteram quam diximus ciuitatem ab eiusdem ciuitatis oriente in eiusdem occidentem lineam protendas, que celi puncta utriusque eius summitatis cacumen continget?


MOYSES. Illa quidem summitas que uergit ad orientem, primum punctum primi gradus Piscium obtinebit, illa uero que directa est ad occidentem,  primum punctum primi gradus uirginis percutiet.


PETRUS. Rursus si sole Aren ciuitati occumbente, apud alteram ciuitatem lineam eo quo diximus modo ad celum usque utrinque tendamus, utraque summitas eius quas celi partes continget?


MOYSES. Que ad orientem tenditur, primo puncto primi gradus uirginis; que uero ad occidentem primo puncto primi gradus Piscium occurrit.


PETRUS. Iterum autem si sole urbi illi oriente lineas apud Aren ciuitatem ad eiusdem orientem, et occidentem tendentes usque ad ipsum celum ducamus, utraque summitas quam celi partem continget?


MOYSES. Que orientem continget, primam particulam primi gradus Tauri percutiet; que uero occidentem primo puncto primi gradus Scorpionis  occurret.


PETRUS. Si autem sole urbi illi occumbente predictam lineam Aren ciuitatis predicto modo ad celi cardines ducamus, quas eiusdem celi partes summitas queque continget?


MOYSES. Orientis summitas initium primi gradus Scorpionis, occidentis uero initium primi gradus Tauri continget.


PETRUS. Nunc cognoscere potes, quia gradus signi qui est in oriente sole Aren ciuitati apparente, non est idem cum eo qui eadem hora alii ciuitati apparet. Similiter gradus qui est in occidente sole in Aren occumbente, non est idem cum eo qui eadem hora alii apparet ciuitati. Sicque omnibus contingit  ciuitatibus, prout una distat ab alia in longitudine.


MOYSES. Cuncta patenter intelligo.


PETRUS. Nec illa celi particula, que hodie in ortu solis quouis terrarum loco in oriente apparet, est eadem que cras eadem hora eodem terre loco in eodem apparebit.


MOYSES. Et hoc lucide patet.


PETRUS. Hec graduum in celo uariatio contingit quotidie sicut ipse sol per eosdem gradus uariatur assidue.


MOYSES. Quod ratio ostendit negare non ualeo.


PETRUS. Quandoquidem ita esse, ut diximus necessaria constat ratione, et in totius terre spatio non sunt loca orientis et occidentis equalia, nec  hore ortus et occasus eedem. Unde necessario sequitur stellas que quibusdam occidunt, aliis eadem hora oriri, nec in tota celi sphera certus est orientis et occidentis locus, sed quotidie uariatur per uarios gradus, multo minus credi debet orientis et occidentis mutationem celestibus accidere creaturis, quibus nulla unquam interuenit obscuritas, sed sempiterna indeficientis luminis irradiat claritas, sicut Dauid propheta dicit: Quia tenebre non obscurabuntur a te, et nox sicut dies illuminabitur: sicut tenebre eius ita et lumen eius ; et Daniel: Ipse, inquit, reuelat profunda et abscondita, et nouit in tenebris constituta, et lux cum eo semper erit . Cum etiam nulla in celo ascensus, uel descensus possit esse localis mutatio, apertissime igitur cuiuis  patet, quod in celo nec oriens sit, nec occidens. Quo probato, fatuitas euidens est dicentium, quod Dei locus occidens est ubi stelle supplicant Deo.


MOYSES. Licet manifestis refragari nequeam rationibus, uolo tamen mihi, si placet, ostendi quomodo probari possint, uel cognosci longitudines distantium ab inuicem ciuitatum, ut melius cognoscamus diuersitates horarum eodem tempore super easdem apparentium.


PETRUS. Constituamus ergo solem in primo Arietis puncto, et incipiat fieri eclipsis solis apud Aren ciuitatem, primo puncto septime diei hore erit utique eadem hora primus Cancri gradus in ipsius Aren oriente. Quod si tunc nosse desideras quota hora fieri incipiat eadem eclipsis, apud aliam quam prediximus  ciuitatem, si diligenter inspicias, primo quinte hore puncto inuenies eam ibidem fieri incipere, eodemque momento apparebit primum Geminorum punctum in illius ciuitatis oriente, unde indubitanter patet triginta longitudinis gradus inter utramque esse ciuitatem. Et hoc quidem modo ab astrologis inuenitur quanta inter duas ciuitates habeatur longitudo.


MOYSES. Magne cecitatis uelamen de pectore meo educens, ueritatis lucernam clarissime infudisti, quare digna a Deo compensetur retributio tibi. Sed quoniam superius dixisse te memini Aren ciuitatem in medio celi hemispherio sitam, ita ut equaliter ab omnibus partibus distet, et in primo septem climatum  esse positam, uolo ut huius situs descriptionem lucidissime ostendens, ita me facias intelligere, ut uidear mihi in eadem urbe consistere. Cum enim dicas Aren in medio terre positam, significare uideris ipsius terre superficiem esse planam, ex ratione uero orientis et occidentis premissa significaueras terram rotunditatem habere sphericam. Omne autem rotundum principio caret ac fine, sed ubicunque principium queris uel terminum, ibidem procul dubio inuenies et medium.


PETRUS. Considera igitur Aren in tali loco sphere terrestris esse, ut et ab aquilonali et ab australi equaliter polo distet utroque, et per medium eius quotidie transeant duo prima puncta Arietis et Libre. Habebit igitur ad utrumque polum, nonaginta  gradus, eritque ita Aren in prima parte primi climatis, quantum ad longitudinem.


MOYSES. Ex uerbis tuis colligitur quod tota pars terre habitabilis in una tantum parte consistat. uolo itaque nosse quenam sit illa.


PETRUS. A medio terre ad partem septentrionis.


MOYSES. Geometrica figura hoc mihi monstrari uisibiliter cupio quoniam de hac re diuersas gentes ex librorum scriptis diuersa sensisse non dubito. Quinque etiam zonarum partitione diuidunt terram, quarum mediam solis calore perustam, et ideo inhabitabilem dicunt, duas quoque extremas a sole remotissimas pre frigoris immensitate similiter inhabitabiles probant, duas autem medias illius calore et  illarum frigore temperatas, solas habitabiles perhibent esse.


PETRUS. Opinio ista uisus obstat effectui. uisu enim probamus Aren in medio terre sitam, et initium Arietis et Libre super eam recta progredi linea, eremque ibi temperatissimum esse, adeo ut ueris, estatis, autumni, et hiemis, semper ibi fere tempus sit equale, ibi aromatice species pulchri coloris et melliflui nascuntur saporis. Corpora quoque hominum non macilenta ibi sunt nimis aut pinguia, sed mediocris succi discretione decora. Temporis quoque temperies hominum corpora sibi consona reddit, et pecora, quia ineffabili pollent sapientia et naturali iustitia. Quomodo igitur quisquam  dicere presumat locum super quem sol recta preterit linea inhabitabilem esse? Potius totum terre habitabile spatium existit continuum a predicto loco usque ad septentrionalem globum, quod antiqui in septem diuiserunt partes, quas septem climata uocauerunt, secundum numerum septem planetarum. Primum ex illis est in media linea, ubi Aren ciuitas est condita, septimum autem septentrionalis orbis tenet extremum, reliqua uero medium continent spacium. Nullus est inhabitabilis locus, nisi ubi uel multarum arenarum siccitas cum aqua modica, uel montium asperitas aratri non patitur onera. Hec omnia autem oculis subiecta figura demonstrat:  [Figure: [Figura] 6Kb]

 Extremitas septentrionalis inhabitalis frigore
ostendens, meo satisfecisti desiderio. Rogo itaque mihi ostendas, quare uel illa pars terre que est ultra Aren ad meridiem non incolatur, prout ista que est citra ad septentrionem, ut ista Aren sit in medio habitabilis regionis, uel quare pars illa que est ultra, non est habitabilis, et illa que citra est uersus aquilonem inhabitabilis.


PETRUS. Quoniam centrum circuli solis est extra centrum circuli terre a septentrionis parte, unde  cum sol ad sex meridiane plage signa, que sunt a Libra ad Arietem descenderit, quia tunc terre propior est, uicinitate caloris terram exurens, omnium rerum infecundam et omnino sterilem reddit, ideoque inhabitabilis existit. A primo igitur climate usque ad septentrionem habitabile remansit spatium climatibus septem distinctum. Quidquid autem a septimo climate, cum sol inde ad sex meridiane partis signa declinat, totius caloris expers remanet abundatque imbrium, nubium et frigoris superfluitate, unde et omnis animalis caret habitatione. Quomodo autem centrum circuli solis extra centrum circuli terre sit, a parte septentrionis, oculis subiecta aperte demonstrat descriptio:  [Figure: [Figura] 7Kb]


MOYSES. Rem hactenus ignoratam breui, sed luculenta mihi, gratias ago, demonstrasti ratione, satisque illis responsum esse uideo, qui aliter aliquatenus de terre sentiunt diuisione.


PETRUS. Expleto Dei nutu presenti sermone, ad propositum libet redire.


MOYSES. Dignum censeo.


PETRUS. uestri doctores in doctrine libro tertio, Deum in loco esse asserunt sex partibus terminato, affirmantes testimonio hoc Danielis qui ait: Cum egrederer ecce princeps Grecorum ingressus est . Concipiunt enim ex hoc quia in loco tali est Deus, ubi introitus sit et exitus. Quod si ita est, patet ergo quia in loco consistat sex partibus terminato. Si uero terminato circumscribitur loco,  tunc aliquis locus uacuus est a Deo. Quod si est, quomodo scit quid fit in alio loco ubi ipse non est, aut quomodo operatur in eo?


MOYSES. Potest quippe sapientiam talem et uoluntatem habere, ut quod alibi est et per sapientiam norit, et per uoluntatem operetur.


PETRUS. uolo igitur mihi respondeas, utrum illa sapientia atque uoluntas sint in eo et cum ipso semper, an extra illum, et sic quoque sine ipso. Si enim dicas quod in eo sint, et non extra illum, idem de eis proueniet quod de ipso, quia non in omni erit loco. Quomodo ergo scire potest quid alibi sit aut operari? Si uero dicas extra illum esse et omnem locum implere, tunc ab illo sunt diuerse. Sciunt enim aliquid quod nescit ipse, et operantur per se  quod non operatur ipse. Igitur ipse creatrices, et non indiget mundus Deo.


MOYSES. Possunt quidem in eo esse, et in omnem locum sciendo et operando emicare, ut sol cum in uno consistat loco, radios tamen usquequaque calefaciendo diffundit, et illuminando.


PETRUS. Si ita est, sequitur ergo quod illa sapientia atque uoluntas non equaliter ubique consistant. Quidquid enim ita diffunditur, non eamdem uim in ultimo quam in suo habet principio, quod minime conuenit Deo. Quoniam quidem autem terminum Deo imponere audetis, utinam uel simplum crederetis et non corporea ei accidentia ascriberetis!


MOYSES. Quomodo nos hoc credere dicis?


PETRUS. Dicitis siquidem eum singulis diebus semel in die irasci, afferentes in medium testimonium Dauid, dicentis: Fortis irascitur quotidie . Prima etiam hora diei eum irasci asseritis, causam huius ire esse dicentes, quod in illa hora reges iniquitatis exsurgentes, diademata sibi imponunt, et solem adorant. uidesne quam absurdus sit sermo iste et quoniam fatui sint qui hec protulerunt, cum ire discretionem prorsus ignorent, quam si nossent, non hoc de Deo sentirent.


MOYSES. Quid igitur iram censes esse?


PETRUS. Ira est quando audito aliquo quod displiceat uerbo colera rubea, id est, fel feruet, et super hepatem diffunditur, et sanguini commiscetur. Inde siquidem homo calescit, et in facie pallescit. Hoc  autem nulli conuenit rei, nisi que ex quatuor componitur elementis. Deus autem talibus non subiacet lineamentis.


MOYSES. ueritati contradicere nequeo.


PETRUS. Non minus hoc etiam illud abhorrendum est quod dicunt eum de tali re irasci, de qua se non possit ulcisci. Quod si posset, ira profecto eius quiesceret. Aiunt preterea quod ipsius hore qua irascitur punctum nemo nouerit unquam, nisi Balaam filius Beor. In hoc autem uerbo uobis ipsis contrarii estis, cum ex una parte Moyses eum uocet ariolum , uos etiam uocetis iniquum, ex altera uero parte eum prudentiorem Moyse esse significetis, quia punctum hore nouerit quod Moysen latuit. Licetque hoc magna dictum sit admiratione, uilescit  tamen maioris fatuitatis comparatione, qua dicitis gallum irrationale animal ipsius hore punctum quotidie scire. Concedisne hec omnia eos ita dixisse?


MOYSES. Etsi uelim negare nequeo.


PETRUS. Nec hoc sufficit eis de Deo dicere, sed eum etiam quotidie semel in die plorare, et ab eius oculis duas prodeuntes lacrymas in magnum mare dicunt concidere, et has fulgorem esse affirmant illum qui tempore nocturno de stellis uidetur cadere. Hec autem ratio, Deum ex quatuor elementis ostendit compositum esse. Neque enim fiunt lacryme nisi ex humiditatis abundantia descendentis de capite. Si uero ita est, ergo elementa sunt Dei materia. Omnis autem materia prior est et simplicior  forma. Ergo et hec priora et simplicioria Deo sunt, quod nefas est credere. Itaque si Deus talis est ut dicitis esse, cum nec cibo fruatur nec potu, et quotidie duas ex se emittat lacrymas, necesse est eum decrescere, nisi forte de aquis que super celo sunt iugiter bibat. Ex uerbis quoque eorum colligitur quia ignorent quid ille sit fulgor.


MOYSES. Quid tu de illo sentias fulgore desidero nosse.


PETRUS. Fumosus quidam uapor de terra consurgit nimium siccus, unde et locum nubium transit, perueniens ad locum ubi non multus est calor, quoniam remotus est a motu firmamenti. Quo cum peruenerit, et iam multus in loco uno coierit, ipsius  loci calore licet exiguo paulatim crematur, et crematus euanescit, et id est quod per erem discursitare uidemus.


MOYSES. Quoniam per te non intermisse doctior fio, non immerito sine intermissione gratias ago.


PETRUS. Fletus quoque ipsius quem Deo indigne ascribunt, Iudeorum captiuitatem causam esse dicunt; quin etiam propter dolorem eum ter in die ut leonem rugire asserunt, et propter id celum pulsare pedibus more calcantium in torculari, more etiam columbe quemdam susurri sonitum dare, et quaque uice caput mouere, et dolentis dicere uoce: Heu mihi, heu mihi! ut quid domum meam in desertum redegi, et templum meum cremaui, et filios meos in gentes transtuli? Heu patri qui transtulit  filios suos! et heu filiis qui translati sunt de mensa patris sui! Dicunt etiam quod quidam doctorum uestrorum hanc audierit uocem in quodam loco rumoso. Preterea quod tanquam parturientis inuicem collidat pedes, et more dolentis manibus plaudat, et quia quotidie orat, ut misericordia eius sit super iram eius, et ut eat in populo suo in misericordia. Dic, o Moyses, cum Deus oret, quem, queso, adorat? Se ipsum an alium? Si alium, is quem adorat potentior est eo. Si seipsum adorat aut potens est eius propter quod orat, aut impotens. Si impotens est, frustra se adorat, si uero potens, aut uult id pro quo orat, aut non uult. Si non uult, pro nichil orat. Si autem uult, non est necesse orare. uides igitur, o Moyses, quam omnino sit gens hec  aliena a cognitione diuina? Si uero uerum est Deum pro uobis plorare, ut leonem rugire, celum pedibus pulsare, more columbe gemere, caput mouere, et pre nimio dolore heu mihi clamare, ipsum preterea pre dolore pedes collidere, manibus plaudere, et quotidie ut uestri misereatur orare, quid ergo uestram ne liberemini impedit captiuitatem? An a uobis, an ab ipso procedit hec mora? Sic enim ab ipso eum ad complendam uoluntatem suam minus esse potentem ostenditis cum aliquid uolentem complere nec ualentem, puerili more eum plorare astruitis. Si igitur nunc impotens est, dicite utrum in futuro potestatem habiturus sit an non? Si unquam habiturus est, igitur et uester et illius dolor fine carebit, uestraque oratio est uacua, et spes nulla. Si  uero posse habiturus est, aut illud nondum habuit, sed in prefixo et certo habiturus est tempore quod, cum habebit, uos de captiuitate liberabit, aut iam habuit, sed quorumdam interuentu accidentium amisit, quibus iterum quandoque remotis, et illud recuperatus est, et de captiuitate uos educet. Si uero habiturus est tempore certo, restat uobis dicere quid sit quod modo eum prohibet habere, scilicet utrum hoc paucitati imputetis annorum eius, an debilitati membrorum, an obstaculo cuiuslibet rei, a qua nequeat defendi. Hoc autem credere de Deo nefas est. Legimus enim in Scripturis sacris, quibus uos nobiscum fidem adhibetis, Deum antiquis temporibus maiora miracula fecisse quam si uos de captiuitate liberaret, ueluti cum decem plagis Aegyptum  percussit , et inde uos in manu ualida eduxit, et Rubrum mare diuisit, in quod Pharaonem cum exercitu suo demersit , manna quoque et coturnicibus de celo in deserto pauit , aquas etiam Iordanis in loco uno montis instar constituit , solem et lunam Iosue precibus fixit , de exercitu Sennacherib centum octoginta quinque millia nocte una occidi fecit . In diebus Ezechie solem gradibus quindecim reuerti precepit . Danielem de lacu leonum liberauit . Ananiam, Miselem et Azariam de igne , et uos de Babylonis captiuitate liberauit , et multa  alia que enumerare longum est miracula fecit. Non ergo dicere potestis quod antiquis diebus potens non fuerit. Si autem eum potentem quidem fuisse, ut equum est, concedatis, sed aliorum interuentu accidentium, eum impotentem factum dicatis, post quorum abscessum eum posse suum recuperaturum credatis, alterum horum necesse est fateamini; illa accidentia aut ex eo et in eo fuisse; ut infirmitas accidens homini, donec conualescat, ab effectu cohibet uoluntatis; aut ei ab alio esse illata, ut captiuitas cuilibet a rege illata sue uoluntatis eum potestate priuat, donec libertate succedente recedat. Quod si ex eo et in eo fuisse dicatis, Deum ergo corpus habere dicitis, quod contrariorum susceptibile sit, quod de Deo sentire non conuenit. Si uero  ei ab alio illata dicitis, illum qui intulit Deo potentiorem esse ostenditis, quod non minus est inconueniens. Si autem uos ipsos uestre esse captiuitatis causam dicatis, quasi melius modo in captiuitate quam olim in libertate uos habeatis cuiuis patet esse mendacium, quia nunquam captiuitas libertati est comparabilis. Si uero non hac intentione uestram libertatem remoramini, sed eo uolente uos liberare, uos per pertinaciam eius uoluntati obsistitis, scilicet ut quia ille uos in captiuitatem coniecit, uos econtrario plus quam ipse uelit in ipsa captiuitate perduretis, deberet utique uestre satisfacere uoluntati, et non seipsum assidue tanto merore deprimere, aut uos ei parcere deceret nec tantum facere contristari. Sed hoc stare nullatenus potest, cum eum quotidie  ut uos de captiuitate eripiat oretis. Oro itaque te, Moyses, ut tante circuitionis ambages a pectore meo excludas.


MOYSES. Nihil horum que tu enumerasti nostram impedit captiuitatem, sed Deum semper et omnipotentem fuisse et esse fatemur, nec nos captiuitatem euadere uelle negamus, sed Deum captiuitati nostre certum terminum prefixisse, et donec illud quod constituit, iurauit et firmauit tempus adueniat, nos nullo modo liberari posse dicimus.


PETRUS. In hoc uerbo inscitiam Deo ascribitis cum eum tale statuisse dicatis atque iurasse, quod postea eum iurasse et firmasse peniteat, cuius rei signum est quod tot modis iugiter pro uobis affligitur, quod si prescisset, non antea statuisset. Insipiens  ergo secundum uos fuit. Quod cum apud uos constet, indulgere utique ei debetis, nec precibus eum inquietare assiduis, quanto enim frequentius oratis, tanto magis eius dolorem innouatis, et quo magis ab oratione cessando eum non inquietaueritis, tanto magis eum consolari permittetis. Sed dic precor, o Moyses, dic, inquam, debet quisquam huiusmodi credere doctoribus, et fidem eorum accommodare tractatibus?


MOYSES. Cum ipsi dicta sua prophetarum confirment auctoritate, quare tam grauiter in eos inueheris, et in prophetas nichil dicis? An nescis prophetas dixisse Deum caput, oculos, nares, manus, brachia et uniuersa corporis lineamenta habere?  Ipsi etiam dixerunt singulis diebus irasci, et ut leonem rugire, et multa alia que illorum probantur auctoritate.


PETRUS. Obscura sunt prophetarum dicta, nec omnibus satis aperta. Ob hoc etiam cum in prophetis talia inuenimus que secundum litteram accipientes a rationis tramite exorbitemus, ea allegorice interpretamur, ut ad rectitudinis semitam reducamus. Necessitas enim cogit nos sic agere, eo quod aliter non potest littere ratio stare. uestri autem doctores non cognouerunt, ut oportuit, Deum, ideo dicta prophetarum superficie tenus exponentes in eum errauerunt. Ergo ego propter hoc et propter multa huius similia dixi me superius dicta prophetarum, prout sanus exigit sensus, intelligere.


MOYSES. Nunc mihi uolo locum ostendi quem necesse sit nos allegorice intelligere, eo quod ad litteram expositus non possit stare, ut quod dicis uerum pateat esse.


PETRUS. Quod queris ostendam. Moyses enim ad Pharaonem: Locusta, inquit, operiet oculum omnis terre . Nunquid enim terra oculum habet? Item, idem de filiis Core: Aperiens, inquit, terra os suum, deuorauit illos . Nunquid autem terra os habet? Item, in libro Iudicum ait Gaal ad Zebul: Ecce populus de umbilico terre descendit . Sed nunquid terra umbilicum habet? Iterum Isaias dicit: De ala terre laudes audiuimus . Nunquid terra alam habet? Dauid quoque  ait: Exsultabunt campi et omnia que in eis sunt . Item idem: Flumina plaudent manibus, montes exsultabunt . Nunquid autem campi gaudere, flumina manus habere, uel montes possunt exsultare? Salomon quoque ait: Aues celi portabunt uerbum tuum, et qui habet pennas annuntiabit sententiam . Nunquid uel auis uerbum dicere, uel habens pennas aliquid potest nuntiare? Habacuc quoque propheta ait: Lapis de pariete clamabit, et lignum quod inter iuncturas edificiorum est respondebit . Num uel lapis clamare, uel lignum potest respondere?


MOYSES. uerum quidem quod dicis fateor esse, in plerisque locis sensum allegoricum necessarium esse, tamen quod de corporeis Dei lineamentis  dixerunt prophete, si secundum litteram exponatur, nescio quare absurdum dixeris esse.


PETRUS. Corporea accidentia que Deo ascribitis, non nisi corporee substantie et rei imaginarie congruunt. Deum autem huiusmodi esse, indecens est credere. Non igitur conuenit que de Deo tanquam corporeo dicta sunt ad litteram solam exponere. Si enim quis hoc sentiat, et Scripture pariter et rationi contrarius exstat.


MOYSES. uolo ostendas quare quis ita accipiens sit Scripture contrarius.


PETRUS. Quoniam Deum imaginem aut similitudinem ullam habere dicamus, multis prophetarum auctoritatibus contraimus. Moyses enim dicit filiis  Isrel: Custodite sollicite animas uestras. Non uidistis similitudinem aliquam in die qua locutus est uobis Dominus in Horeb de medio ignis, ne forte decepti faciatis uobis sculptam similitudinem aut imaginem uiri uel femine, similitudinem omnium iumentorum que sunt super terram, uel auium sub celo uolantium, aut reptilium que mouentur in terra, siue piscium qui subter morantur in aquis . Cumque eis prohibuisset ne Deum compositis corporibus assimilarent, ueritus etiam ne forte eum simplicibus corporibus conformarent, adiunxit: Ne forte eleuatis oculis ad celum, uideas solem ac lunam, et omnia astra celi, et errore deceptus adores ea, et colas que creauit Dominus Deus cunctis gentibus que sub celo sunt . Nec reputes Moysen hec populo precipientem  metuisse quod predictorum corporum figuras uel imagines adorarent, cum creaturas esse non dubitarent, sed hoc potius timuit, ne Deum imaginem alicuius horum habere crederent, et ideo pro eo huiusmodi factas similitudines adorarent.


MOYSES. Subtilis admodum est ista sententia, nec sensu cuiuslibet peruia, unde adhuc aliqua patentior est mihi necessaria.


PETRUS. Isaias propheta ait: Cui assimilastis me, et equastis, dicit Sanctus?  Et rursus: Cui similem fecistis Deum, aut quam imaginem ponetis ei?  Et iterum: Cui assimilastis et adequastis et comparastis me, et fecistis similem?  Dauid quoque uerba Deum non esse localem comprobant, ut per hoc consequenter eumdem corporeum non  esse innuant. Ait enim: Quo ibo a spiritu tuo, et quo a facie tua fugiam? Si ascendero in celum tu illic es, si descendero in infernum, ades. Si sumpsero pennas meas diluculo, et habitauero in extremis maris, etenim illuc manus tua deducet me, et tenebit me dextera tua . Salomon quoque idem sentiens dicit: Ergone putandum est quod uere Deus habitet super terram? Si enim celum et celi celorum te capere non possunt, quanto minus domus hec quam edificari?  Et alibi: In omni loco oculi Domini contemplantur bonos et malos . Et Ieremias: Si occultabitur uir in absconditis, et ego non uidebo eum, dicit Dominus? Nunquid non celum et terram ego impleo, dicit Dominus?  Nunc liquido aduertere potes quoniam si Deum corpus et omnia corporis membra habere dicentes, Scripturas quarum hoc auctoritate uolumus probare, superficie tenus exponamus, omnibus supradictis testimoniis contraimus.


MOYSES. Quia sensus meus quantum Scripturis sit contrarius uideo, quantum et a ratione deuiet, secundum promissum audire desidero.


PETRUS. In magne rationis palatio accubituri ipsius palatii solum quibusdam sententiarum floribus sternamus, ut post delectabilius in eo ratiocinaturi sedeamus. Illeque sententie erunt nobis quidam gradus ad comprobandum quod Deus sit, et ad cognoscendum quid sit. Prius enim debemus probare Deum esse, et post ostendere nichil illi simile  esse. Quedam enim pars hominum et Deum esse negant, et mundum ab eterno ac sine Creatore fuisse confirmant. Que nos necessitas cogit ut prius Deum esse qui mundum creauit monstremus.


MOYSES. Quare hoc in predictis de Scripturis loquens minime fecisti, ut prius Deum esse ostenderes?


PETRUS. Qui Scripturis fidem accommodant, Deum esse non negant, ideoque non necesse fuit probare hoc Scripture credentibus, sed tantummodo nulli scripto credentibus.


MOYSES. Cum Deum esse per Scripturas nolis probare, ipseque nullo sensu corporeo sit comprehensibilis, multum audire me iuuat qua ratione philosophica comprobari ualeat.


PETRUS. Si mundum cum omnibus que in eo sunt creatum esse monstrauero, tunc Deum qui interpretatur Creator necessario esse concludam.


MOYSES. Et quomodo hoc probare poteris?


PETRUS. Sapere tribus modis dicitur. Aliud enim est quod aliquod corporeo sensu percipitur, aliud quod necessaria ratione tantum cognoscitur, aliud quod per aliarum rerum similitudinem inuenitur. Illud quod aliquo sensu percipitur, nullo alio argumento comprobari potest, ut aliquis a natiuitate cecus nullo alio modo nisi solo auditu colorum uarietates distinguere potest, auditusque non ex toto satisfacit animo eius, et sic de ceteris sensibus corporeis. Quod uero necessaria cognoscitur ratione, tale est uelut cum dicimus aliquod corpus eodem  momento moueri, et stare non posse; aut est et non est de nulla re ueraciter predicare posse. Illud autem quod per similitudinem percipitur, tale est ut sicubi uocem audieris, ibi aliquid uocale esse intelligis, quamuis minime uideas, uel cum ubilibet fumum conspexeris, illic ignem et si non uideas esse cognoscis. Itidem si uas aliquod factum conspicimus, factorem eius aliquem fuisse pro certo scimus , etsi non uidemus. Itaque mundum prius creatum esse debemus probare, ut ita constet aliquem eius Creatorem fuisse. Cumque mundi Creatorem probauerimus, consequenter quod ipse Creator nullam habeat similitudinem ratione ostendemus.


MOYSES. Dignum est me sermonibus tuis benedicere, a quibus tantum me credo fructum suscipere. Promissum igitur comple, iamque palatium quibus dixisti floribus sterne.


PETRUS. In hoc uero philosophi omnes consentiunt quod principium rerum est perfecta sapientia, lumen preclarum, substantia substantiarum, argumentum rerum uniuersarum; post hoc est mundus anime uniuersalis, post illum uero materia. Hec autem duo, uniuersalis scilicet anima atque materia, simplicia sunt, et omnium creaturarum prima, totiusque rei composite origo et causa, de quibus gradatim factum est firmamentum, cum omnibus quas possidet formis et imaginibus.


MOYSES. Ex uerbis tuis datur intelligi, firmamentum  cum omnibus que in eo sunt esse compositum. In plerisque autem locis reperi scriptum quidquid infra circulum lune est esse compositum, quidquid autem supra simplum.


PETRUS. Firmamentum quidem cum omnibus que continet in rei ueritate est compositum, sed respectu eorum que circulo subiacent lune dicitur simplum. Sic enim est in omnibus rebus, ut aliquid respectu eius de quo factum est dicatur compositum, respectu uero eius quod de eo fit, simplum. Eodem modo quidquid supra lunam est ad ea que sub luna sunt simplum est, quod de eo facta sunt. Ad materiam uero compositum, quoniam de ea est factum.


MOYSES. Apertius intelligere uolo quomodo firmamentum, cum una sit substantia, dicatur compositum.


PETRUS. Omne corpus est compositum, omne autem compositum aut est substantiale aut partitiale: substantiale, ueluti cum una substantia alii iungitur; partitiale, cum unius substantie partes coniunguntur. Substantia uero iungitur, ut caput ex ossibus, carne et uenis insimul iunctis componitur, uelut ianua ex ligno et ferro composita. Sic omne quod diuersarum substantiarum coniunctione perficitur, substantiale compositum dicitur. Partitialis autem compositi subtilior est compositio. Quod patet per hoc quia omne corpus, quod longitudinem, latitudinem et altitudinem habens, diuerso non iungitur corpori, solius sue substantie componitur  partibus, ut si argenti partes multe iunguntur, donec aliquid ponderosum ac solidum reddant. Hoc autem compositum superiori simplicius est. Illud uero ex toto dicitur simplum, quod huius utriusque compositionis est expers. Et quoniam firmamentum est corpus, tribus constans dimensionibus, uere quidem est compositum.


MOYSES. Rationem nosse desidero, quomodo omne corpus longitudine, latitudine et altitudine constans compositum sit.


PETRUS. Omne corpus cuius natura in aliquam partem est mobilis, non mouetur in eamdem partem nisi per naturam suam. Notum est autem quod pars illa ad aliquam mouetur per naturam, illa est eius naturalis locus. Cumque ita sit, impossibile  est ut ullam dimensionem habeat ad aliam partem, que sit contraria naturali eius loco. Quod si inuentum fuerit ad aliam partem aliquam habere dimensionem, aliquid horum duorum est causa quare id faciat, scilicet uel quia extrinsecus est compositum, ut paries ex superpositione lapidum iunctus, uel intrinsecus, ut arboris partes ab intimo prodeuntes, sese hac illacque diffundunt, et aliquam dimensionem recipiunt. His datur intelligi quod quidquid aliquam habet dimensionem, ad aliam partem, que naturali sui motus parti contraria est, compositum esse. Ergo et firmamentum, quamuis una substantia sit, compositum est.


MOYSES. Ratio iam firmamentum, cum omnibus que possidet, perdocuit esse compositum. Quomodo  autem in eo anima uniuersalis et materia inueniri possit, quomodo ipsa sint simpla nescio.


PETRUS. Quomodo firmamentum probatum est esse compositum, necessario concluditur aliquam esse materiam de qua compositum sit, ut lectus, cuius est materia lignum, uel cultellus, cuius est materia ferrum. Hanc autem materiam firmamento simpliorem esse necesse est, quemadmodum lignum lecto, et ferrum cultello simplius est. Et quoniam omnis materia ipso quod de ea factum est simplior est, nec habet in se formam uel imaginem sui compositi, patet firmamenti materiam nullam corpoream in se formam habere, et ideo omnino simplam esse. Quod si dicamus in ea aliquid compositum esse, aliam esse materiam de qua composita sit esse  necesse est, que et simplior sit. Sed et illam dicentes compositam, aliam fatebimur simpliorem habere materiam, et sic in infinitum. Quod ut uitemus, necesse est ut materiam illam simplam esse fateamur. Ecce probatum satis est in firmamento materiam, et ipsam simplam esse. Animam autem in eodem taliter inueniemus, quia scilicet forme ille quibus ipsa materia est informata, non propter solum corporis complementum facte sunt. Forme enim duobus modis dicuntur. Alie enim solum corporis ostendunt terminum, ut triangulatio uel rotunditas, uel quelibet alia figura; in lapide ad nichil aliud ualent, nisi quod ipsius corporis figuram efficiunt. Alie uero et corpus informant et ad quamdam utilitatem natura cogente habiles facte uidentur,  ut auris forma ad audiendum, oculi ad uidendum, et singule aliorum membrorum forme apte sunt ad suum officium. Item forma cultelli ad incidendum, serre ad serrandum, rastri quoque habilis est ad fodiendum. Et quoniam materia uarias in se quas nunquam habuerat nouiter formas suscepit, constat quia eas non ex se, sed alterius rei adiunctione que et potior et simplior sit habuit, que in se diuersas et formas et imagines fecit, maxime cum nulla necessitas esset, ut tales in ea fierent forme uel imagines. Sed hoc magis ex desiderio factum est anime: que uoluit commisceri tali rei cui nunquam fuerat commista simul et conglutinata, ex noua commistione nouis est materia formis  informata. Quoniam igitur firmamentum cum omnibus que possidet compositum secundum philosophos non dubitatur, necesse est ut principium habere credatur. Omne enim compositum aliquod habet principium. Hoc igitur modo patet mundum esse creatum. Omne autem compositum necesse est compositorem habere. Neque enim aliquid se ipsum potest componere, eodemque modo omne creatum creatorem habere necesse est. Nihil enim seipsum potest creare. Creatorem igitur mundi qui Deus dicitur esse necesse est.


MOYSES. Aduersarius igitur insistere poterit, dicens compositorem istum uim uniuersalis anime esse, que scilicet uis natura uocatur. Que, inquam, anima materie iuncta, firmamentum et omnia que  sunt in eo composuit et nullus alius rerum compositor aut creator est.


PETRUS. Quod dicis, stare non potest. Quoniam enim uidemus formas quibus materia informata est, uarias et ad uarios usus habiles esse, naturam ipsam, cuius admistione et potentia facte sunt forme, constat non omnino laxum sed restrictum quodammodo posse habere. Sed hanc restrictam naturam restrictorem aliquem, qui tamen a nullo restringatur habere necesse est.


MOYSES. Restrictorem istum animam ipsam esse respondeo, que uim suam, prout libuit, sibi restrinxit.


PETRUS. Opera talia esse anime non possunt, sed talis factoris, qui per se perfectus sit sapientia.  Anima autem perfectam non Labet sapientiam.


MOYSES. Qua ratione potes monstrare quod anima perfectam non habet sapientiam?


PETRUS. Quia ex quo anima commista est materie, et materia est anime incorporata, nunquam postea dolorum uicissitudine et uoluptatum caruit anima. Nulla quippe uoluptas oritur, nisi dolor precesserit, ut nemo unquam delectatur bibendo, nisi prius doluerit sitiendo, nemo delectatur comestione, nisi precesserit dolor in fame, aut etiam in requie, nisi ante doluerit ex labore. Sed et sic in cunctis affectibus. Ratio autem corporea se contagione denudans, et se ipsam puram considerans, perpendit illud quod nichil sentit melius et dignius esse eo quod tot diuersarum passionum accidentibus  non subiacet. Constat igitur animam non perfectam habere sapientiam. Alia item de eadem re potest dari ratio, quod scilicet anima, cum rationem exuit, statim luxuriam, furta, homicidia, et cetera diligit uitia, que perfecte rationis exsecratur sapientia; unde iterum euidens est imperfectam esse anime sapientiam. Probatum igitur satis est illis qui Scripturis non credunt, alium esse factorem, cuius per se perfecta sit sapientia, sicut patet per rationem nobis ab eo attributam opera anime sine ipsa ratione esse uitiosa et quodammodo turpia. Consequitur ergo illum per quem rationem accepimus, non animam, sed alium esse, quoniam fieri nequit ut is qui rem aliquam abhorret, uel exsecratur, eam facere  uelit. Sequitur quoque ex hoc animam imperfecte, datorem uero rationis perfecte esse sapientie. Cumque ratio operetur in anima, necessario dator rationis factor est anime. Quod cum sit, et anima, ut superius probatum est, in materia omnia composita formauerit, concludi indubitanter potest quod qui rationem dedit, et omnia fecit, et omnium causa existit. Et hec quidem de anima sententia, utique est philosophica. Dicunt enim philosophi quod rationalis anima procedit de uniuersali. Iudei autem, ut nosti, omnes animas in mundi principio simul asserunt esse creatas, et in loco uno repositas, et quousque incorporentur omnes non esse diem uenturum iudicii, et ex quo incorporabuntur statim prouenire finem mundi. Christiani uero astruunt  nouas quotidie animas procreari, formatisque nouis in uentre corporibus infundi. Quidquid autem de anima credere eligas, procul dubio, ut dictum est, qui rationem dedit, omnia fecit et omnium causa existit. Oportet autem hunc Creatorem, qui perfectam habet sapientiam, eternum existere, et nec creatum nec nouum esse, quoniam, si hic aut creatus credatur aut nouus, alium utique creatorem necesse est habeat aut nouatorem. Nihil enim se unquam creare aut nouare poterit, et sic creatorum aut nouatorum numerus fine carebit. Factoribus autem fine carentibus, factura quoque nunquam ad certum terminum perueniet. Credendum ergo est primum factorem, nec creatum esse nec nouatum, sed necessario eternum. Preterea non compositum, sed simplicem credere  conuenit eum. Omnis enim compositio motus est, et actus simplicis rei. Item, quod prius est, principium habere non potest. Compositio autem omnis aliquod habet principium. Creator ergo primus non est compositus, sed neque est corporeus. Omne enim corporeum, ut supra latius disseruimus, est compositum. Item, neque mobilis est. Omne enim quod mouetur, partibus constat. Sed quidquid partibus constat, compositum est. Quod autem primum est omnium non est compositum. Igitur nec mobile est. Rursus omnis motio in corpore fit, siue sit recta motio, ueluti cum quis unum deserens locum occupat alium, seu sit motio in gyrum, cum aliquid scilicet in eodem existens loco ut firmamentum uersatur in orbem, siue sit motio partium alicuius rei ad inuicem  facta, uel ab extremis ad medium, uel a medio ad extrema, ueluti fit in partibus eris, seu sit motio rei in eodem quidem loco existentis, sed per quedam quasi incrementa hac illacque spatiantis, quemadmodum in ramis arborum paulatim ad omnes partes crescentibus fit. He autem omnes motiones non nisi in corpore fieri possunt. Sed quod primum omnium est, corporeum non esse probatum est. Igitur nec uariatur, nec corrumpitur. Iterum, nec crescit per se, nec augetur aliunde. Omne enim quod uel incrementum recipit, uel augmentum, procul dubio est et compositum. Sed quod primum est omnium, supra ostendimus non esse compositum. Igitur nec crescit nec augmentatur. Item, non  decrescit. Quod enim decrescit corrumpitur. Sed quod omnium primum est non corrumpi probatum est: igitur nec decrescit. Rursus nullius creature in aliquo similitudinem habet. Similitudo enim qualitas est. Sed quod primum omnium est, nulli subiacet qualitati: ergo nec similitudini. Item, ponamus quod alicuius creature similitudinem habeat. Sed euidens est quod similitudo aliquorum duorum alium parificat alii, uelut si dicantur in albedine similes, albedo alterius par esse debet albedini alterius; similiter de nigredine, et de omni re que inter aliquos similitudinem facit. Quare si hoc esset, quod primum est omnium, primum simul esset atque nouissimum; et quod nouissimum, nouissimum simul atque primum. Quod utrumque quantum inconueniens  sit, neminem latet. Iterum cum materia que creata est nullam in se habeat formam uel imaginem, multo minus Deus ipsius nature, Creator, qui simplioris et subtilioris est nature ullam putandus est habere similitudinem. Promissum ergo complentes, Deum nullam habere similitudinem, lucide, ut opinor, per rationem probauimus.


MOYSES. Gratias Deo et tibi, quoniam omnium Creatorem nulli creature similem esse, nullum principium aut finem habere, sine ullo dubitationis cognoui obstaculo. Patuit etiam ex uerbis tuis Deum Creatorem omnium rerum radicem et fundamentum principaliter esse; secundario uero, animam et materiam et quod Deus fecerit animam, et quod anima a Deo facta operetur in materia. Scrupulum autem  unum qui adhuc mentem remordet, tua sagacitate expostulo enodari. Legi siquidem in libris philosophorum plerisque, quinque ante mundi constitutionem fuisse, Deum scilicet qui omnium rerum originem tenet, post eum uero animam et materiam, tempus et locum. Cum ergo de tribus precedentibus disserueris, ualde miror quare de ultimis duobus nullam feceris mentionem.


PETRUS. Quia nichil ad presentem pertinent tractatum, de eis loqui indicaui superfluum.


MOYSES. Et si a tractatu uidetur alienum, tamen quid tu de his sentias audire desidero, quia sapientes catholici ad quorum fidem tu conuersus es, longe aliter de his senserunt quam antiquorum philosophorum libri loquantur. Nam catholici hec principium  habuisse, philosophi autem ueteres eterna testantur esse.


PETRUS. Illis procul dubio fidem adhibeo qui ea non cum mundo, sed ab antiquitate fuisse dixerunt.


MOYSES. Qualiter hoc possit constare, per rationem desidero nosse.


PETRUS. Locus duobus modis dicitur. Aliquando enim causa alterius rei, aliquando per se. Alterius causa dicitur, dum alicui loco res aliqua inseritur, et ipse dicitur esse locus illius rei, dum res illa in eo consistit, et locus dicitur partialis. Quod si res illa a loco ipso discesserit, locus unum quod prius habebat, scilicet relationem, amittit, quia iam illius locus esse non dicitur. Locus autem per se qui uniuersalis  dicitur, uacuitas queuis uocatur, de quo non debemus existimare quod causa eius rei que est in eo existat, quoniam locus semper rem precedere debet que in eo futura est. De quo uidelicet loco talis est Platonis syllogismus: Omne, ait, quod totum consistit per aliud totum, si corrumpatur pars quelibet eius, quod est causa consistendi, corrumpitur utique et pars eius, quod illius causa consistit. Si uero eius quod per aliud consistit pars corrumpatur, non tamen necesse est eius quod causa est consistendi partem ullam corrumpi. Cum ergo locus sit causa existendi ei rei que in eo est, necessario concluditur non ideo partem aliquam loci corrumpi, quia queuis rei in eo consistentis pars corrumpatur. Quo concesso, consequitur et hoc quod locus non alterius  causa consistit. Ad huius rationis euidentiam talem inducamus similitudinem: Si montem aliquem de qualibet mundi parte ablatum dicamus, non ideo locus ille in quo consistebat, est imminutus. Nomen itaque pristinum perdidit, quia iam illius montis locus uocari non poterit, sed uniuersalis loci ibidem et nomen et natura remansit. Rursus cuiuslibet hominis seruum mortuum dixeris. Nunquid quia seruus est mortuus, ideo dominus suus esse iam desiit? Non, sed domini tantum nomen quod eius respectu habebat amisit. Patet ergo quod dimota re que in loco quolibet est, partialis utique loci nomen mutatur, sed loci substantia minime tollitur. De tempore etiam ait quia est substantia per se existens, et non accidens, quod alterius causa subsistat, uerbi  gratia, si ponamus uas cum aqua ad cognoscendum tempus singularum horarum, non estimandum est uas illud causa existendi, sed tantum discernendi signum temporis esse. Neque enim aliter tempus eueniret et si uas illud non esset. Ad hunc quoque modum debemus intelligere firmamentum nequaquam causam, sed mensuram et signum tantummodo temporis esse, sed tempus scilicet simplum, sine signo et mensura, et ulla discretione esset, sicut et tempus horarum diei indiscretum maneret, si uas cum aqua signatum non esset. Nunc ita breuiter omnia concludamus. Probatum est Deum omnium rerum esse factorem, quem sua nobis indicant opera, quia de perfecta prodeunt sapientia; animam autem et factam esse, et factricem, quia facit aliquid  in materia, nec tamen corpoream, tempus etiam et locum per se existentia non corporea, sed tamen substantialia esse, materiam uero factam quidem, sed factricem non esse.


MOYSES. Aperte rationi claritas de pectore meo totius dubitationis expulit tenebras. Cognoui siquidem mundum cum omnibus que in eo sunt factum esse, non eternum. Sed hoc tibi restat ad tui operis perfectionem, contra eos uidelicet qui mundum ab eterno dicunt fuisse, aliquam que destruat dare rationem. Dicunt enim ita: Quid uisum est Creatori summo, in tam subita et nouella rerum creatione, cum eas iamdudum non creasset? Nefas enim est, inquiunt, credere de Deo quod aliquid uel recordatus fuerit, uel subito uiderit, quod olim aut oblitus  esset aut non uidisset. Contra hanc eorum questionem, nullam antehac inueni solutionem.


PETRUS. Nosse debes omnium actionum tres esse radices. Actio enim alia est que debet esse, alia que non, alia simpliciter bona. Illa que debet esse talis est, quam si facias, grates habebis; si uero non facias, culpaberis. Que uero non debet esse, si facias gratus eris; si uero non facias, non tamen culpaberis. Hec ultima et mensura caret et tempore, uelut si quis hodie eleemosynam faciat, non est inquirendus quare non fecerit heri. Similiter si unum dederit nummum, non est inuestigandus quare non dederit duos. Et quoniam totius mundi creatura est bona, teste etiam Scriptura que ait: uidit Deus  cuncta que fecerat et erant ualde bona , non est inquirendum cur hec non fecerit antea.


MOYSES. Iuste tibi a Deo opto magnum premium dari, eo quod questionem non credentium mundi constitutionem contra credentes tam subtiliter persoluisti. Nunc quod supradixisti uolo patefacias, quomodo omnia ex coniunctione anime cum materia gradatim sunt facta.


PETRUS. Dicunt philosophi quia cum coniuncta et conglutinata materiei est anima primum omnium formatum est, et compositum firmamentum maius, in quo nulla sunt sidera, et quod circulos omnes facit moueri. Post illud autem formatus est signifer circulus in quo duodecim emicant signa. Tertio loco factus est circulus siderum, que semper situm suum  seruantia, in suis locis perdurant fixa. Quarto loco, Saturni locatus est circulus. Quinto autem Iouis est orbis locatus. Sextum porro locum, Martis sibi uindicat ensis. Septimo autem Solis circulus lucet. Octauum, ueneris possidet globus. Nonum, a Mercurius sortitus est, dat lune partes decimus locus inferiores. His uero circulis completis omnibus et cunctis que in eis sunt, tunc cepit motus iste rotundus, qui dicitur simplex et perfectus, et genuit ille motus in materia calorem, qui effusus est per eam ipsaque eum receperit, et inde facta sunt quatuor elementa: ignis, er, aqua et terra. Constat autem quia omnis motus qui de aliquo mouente procedit, et omnis uirtus cuiuslibet uirtuosi, quanto proximiora sunt his de quibus prodeunt, tanto maiorem  uim et fortitudinem obtinent, quantoque remotiora ab eis fuerint, tanto molliora atque debiliora redduntur. Quod quoniam ita est, patet quia calor ille qui de motu firmamenti processit, in locis uicinioribus multo plus incaluit, et concremans fuit, factusque ignis est uidelicet sicce nature et calide. Quia uero paulisper calor ille longius a firmamento recessit, uim suam iam modicum amittens aliquantulum tepuit, et debilior fuit, sed et se hac illacque commouit, unde facta est natura eris calida et humida. Omnis enim calor quandiu fortissimus est, desiccat et comburit. Ex quo uero tepescit, mollescere rem ac liquefieri facit. Quomodo autem adhuc longius a firmamento recessit, radice quasi procul existente uigorem amisit, et ideo natura frigida perstitit,  et facta est liquida et ponderosa. Et quoniam longius adhuc quam erat a firmamento recessit, ipsa frigiditatis natura propter nimiam remotionem reddita est fortior, spissior, congelatior, et durior, factaque sicca et frigida, et ipsa est terra. Completa itaque hoc modo elementorum natura mouit ea natura, et uis firmamenti, ad faciendam uoluntatem et iussionem Dei. Cumque uis firmamenti sic ea ad inuicem cuncta mouisset, commista pariter et coniuncta inter se sunt, et ex ipsa eorum commistione genita sunt alia minora corpora, inanimata, animata et animalia. Inanimata quidem, ut lapides et metalla, aliaque que intra terram continentur nec crescunt, ut uiuum argentum, sulphur, et cetera;  animata uero, ut arbores et herbe; animalia autem et irrationalia, ut bruta, et rationale, id est homo qui factus est post omnia. Omnis igitur creatura exordium cepit ab uniuersali anima, et terminatur in homine gradatim ab uno in aliud migrans. Sunt igitur anima atque materia simple, et omnium subiectorum ineffabili summi Creatoris disponente prouidentia factrices. Quidquid autem ab his inferius est, superni rectoris uoluntati obtemperans, facti pariter et facientis tenet officium. Singulum enim eorum et fit a suo superiori, et facit suum inferius ita. Unde et de eisdem Dauid propheta ita precinit dicens: Benedicite Domino, omnia opera eius, in omni loco dominationis eius . Ea etiam omnia licet diuersa, ita tamen diuina restringit potentia,  ut in nullo penitus sibi pugnantia uideantur aut dissona. Quod item Dauid alio loco sic testificatur dicens: Laudent nomen Domini, quia ipse dixit et facta sunt, ipse mandauit et creata sunt. Statuit ea in seculum, et in seculum seculi, preceptum posuit et non preteribit . Sed unumquodque inferiorum superioris respectu simplum, inferioris uero dicitur compositum. Corpus autem humanum quod omnibus inferius est eo quod sub eo nichil est ad quod simplum dicatur, ex toto compositum non immerito dicitur, factusque est homo de simplici omnino creatura, idem anima et corpore omnino composito. Perfudit itaque eum et illustrauit Deus sue celsitudinis sapientia, per quam cognosceret et  discerneret omnia. Facta est igitur species hominis inter omnes species animalium melior, et elegantior, et in omnibus prestantior. Unde haud iniuste minor mundus uocatur.


MOYSES. Rem difficilem et multis obscuram atque ignotam, luculento et satis aperto sermone demonstrasti, iamque de tuis uerbis istis, quid Moyses potuerit significare in principio libri Geneseos secundum philosophiam aperte intelligo. Ait enim: In principio creauit Deus celum et terram , idem animam uniuersalem atque materiam. Gradatimque omnes enumerauit creaturas, donec peruenit ad hominem, qui per dierum successionem sexto tandem die est creatus. Sed in hoc alia quibusdam Deum mundi Creatorem esse minime credentibus, questio  oritur, que talis est: Si omnia, inquiunt, mundana non per se sunt creata, sed alius est Creator qui cuncta creauerit, cum ipse ut dicitis omnipotens sit, cur hec omnia non in uno, sed in tot dierum spatio paulisper operando compleuit? Ad hec quid responderi debeat, coniicere nescio.


PETRUS. Non patitur ratio ut, quoniam una creatura tardius est creata quam alia, ideo summus earum Creator minus potens credatur. Neque enim in hoc eius fuit impotentia, sed quia ipsarum creaturarum altera mollior, altera durior fuit in suscipienda sua creatione et forma, ueluti si accipias massam unam in qua ferrum, es, et plumbum, stannum, pix, et cera simul sint posita, et hanc massam ex omnibus istis commistam, uno eodemque momento in ignem miseris  totam, nunquid omnia uno eodemque temporis ictu liquefient? Non utique, sed prius cera, postea pix, dehinc stannum, deinceps plumbum, post es, ad ultimum ferrum liquefiet. Imputas igitur hoc ignis uirtuti, quod alia aliis citius liquefiant, an eorum uarie ascribis debilitati?


MOYSES. uirtutem ignis eamdem esse erga omnia nemo dubitat, sed eorum que molliora sunt citius, que uero duriora tardius liquefiunt.


PETRUS. Eodem modo in creaturis mundi non alia de causa tot dierum transiuit mora, nisi quia quedam earum tardiores fuere in suscipienda forma.


MOYSES. Dubitationis errore sublato iam ueritatis lumen aspicio.


PETRUS. Aperta satis et firma cuilibet est hec  oratio, quam et argumentorum et rationis undique fulcit probatio. Sed uestri doctores, dum in quibusdam pertinaciter nobis obsistere conantur, ipsi etiam sibi contrarii inueniuntur.


MOYSES. Mihi uelim, si placet, ostendi quisnam error iste sit


PETRUS. Dicunt enim quod Deus, cum firmamentum constituit, perficere penitus nolens cuiusdam magni foraminis spatium in septentrionali parte imperfectum reliquit. Quod ob hoc uidelicet eum fecisse asseuerant, ut si quis aliquando exsurgens et ei equalem se faciens Deum esse se diceret, ipse Deus illius spatii perfectionem ei opponeret dicens: »Si Deus es ut ego, locum illum claude si potes, quem  apertum reliqui ego.« Hoc autem quam patens mendacium sit, nullius oculi aciem latet. Septentrionalis etenim poli axem altissimum semper super nos, nec unquam occultari conspicimus, ipsumque totum integrum perfectumque uidemus. Perpendis igitur quam manifestus sit error iste?


MOYSES. Perpendo quidem, et hunc sermonem omni rationis uigore destitutum cognosco.


PETRUS. Nonne adhuc mendacium quod de Core clauibus confinxerunt, multo inhonestius et absurdius est?


MOYSES. Quo pacto tibi mentiri uidentur?


PETRUS. Dixerunt ut ipsemet nosti, quoniam Core, dum eremum cum Moyse et filiis Isrel preteriret, trecentos habebat camelos onustos, nichil aliud ferentes  nisi solas claues thesauri eiusdem, que claues de uaccarum corrigiis facte erant omnes, ut leuius ferri possent. Computemus ergo si placet, o Moyses, et utrum hoc stare possit uideamus. Demus ad minus libre sex claues, et quod quisque camelus ad minus sexcentas tulerit libras, eruntque claues quas unus camelus ferebat, tria millia sexcente. Fient itaque claues CCC camelorum, MLXXX millia. Sed cum queque clauis ad minus unius sit arce, quot sunt claues, totidem procul dubio erunt et arce. Dentur itaque cuique camelo ad minus due arce, et erunt cameli arcas ferentes quingenta et quadraginta millia. Sed et secundum consuetudinem diuitum quibus maior cura de custodiendis diuitiis est, oportuit ad minus duos camelos unum habere custodem, qui  thesauros cum summa seruans diligentia, uix etiam dormitaret, inuenienturque camelorum custodes ducenta et quadraginta millia. Libro autem attestante didicimus, quomodo exercitus Core per domos et cognationes et familias suas, non erant nisi octo millia sexcenti. Huic simile non minus ridiculosum est illud quod dicunt filiis, scilicet Iacob, patrem suum ad sepulcrum portantibus, filios Esau suum similiter patrem ad sepulcrum deferentes cum magno comitatu eis occurrisse: cumque utrinque magnus esset exercitus et singule partes sepulcrum sibi uindicare uellent, filium Dan montem ascendisse dicunt, et tante magnitudinis precidisse lapidem, quanta multitudo esse poterat totius exercitus Esau, ipsamque molem capiti impositam attulisse, ut super hostium cuneum,  eum proiiciens, omnes uno prosterneret ictu. Cumque adueniens iam ambos cuneos concordes inuenisset, molem quam attulerat in mare proiicit, cuius magnitudine aqua maris terminos suos excedens, duas ciuitates sui effusione subuertit, et ipse sunt quas longo tempore post Pharao rex Aegypti filios Isrel edificare precepit. Nonne, queso, hec adinuentio tibi iuste summo risu digna uidetur? Cum enim Iacob filii duodecim adhuc tantummodo essent, uiri Esau de tribu sua iam quadringenti existebant. Nunc igitur numero filiorum Iacob aucto, quanto maior existimari potest filiorum Esau numerus fuisse? Tantam igitur oportuit eorum esse multitudinem, ut et filiis Iacob, et toti Aegyptiorum genti que cum Ioseph uenerat, obsistere potuisset. Nunc igitur indica  quid horum admiratione sit dignius, scilicet uel ubi tantum inuenerit montem, uel quo monte tam mire magnitudinis molem, uel quomodo in capite tanti ponderis gestare potuisset lapidem, ut tam magnam prosternere posset cohortem. Non minus stupendum est illud monstrum, quod Og rex Basan uidens ingentem exercitum Isrel, sexcenta scilicet millia et quatuor millia, et quingentos uiros a uiginti annis et supra, exceptis mulieribus et paruulis qui supputari non poterant, molem inaudite magnitudinis capiti suo imposuit, et cum ea expeditionem totam prosternere uoluit, sed upupa auis minima moli ipsi subsedit, et tam diu rostro suo eam contudit donec foramine magno iuxta quantitatem capitis eiusdem regis  peracto, moles caput transiliens, in eiusdem humeris subsedit. Capite autem sano et toto corpore incolumi, fortassis adhuc a collo subleuasset, nisi adauctorum subito dentium quantitas impedisset. Mox enim ut lapis in collum descendit, dentes sibi repente ita sunt adaucti quod, cum uoluit iam subleuare, minime potuit. Quod Moyses intuens, cuius corpus decem cubitos habuisse asseritis, et totidem eius uirgule ascribitis, se super terram in modum salientis decem cubitos erexit, ut eum in aliquo corporis loco cum uirga percuteret. Si ergo computes decem cubitos quibus a terra eleuatus est, et decem eius corporis cubitos, et decem alios quos uirga in altum porrecta habebat, a terra ad summitatem uirge triginta inuenies cubitos. Sed cum in tantum erectus  esset Moyses, uirge tamen summitas qua eum percutere intendebat, nequaquam ulterius attingere potuit, quam ad eum nodum quo sura iungitur pedi, que uulgo cauilla uocatur. In quo quidem cum eum percussisset, continuo cadens exspirauit. In hoc cognoscere quilibet potest quod a planta pedis quam in terra fixam tenebat usque ad nodum in quo percussus est, triginta cubitos habebat. Ab eo igitur loco usque ad summum, non minus quam octingenti cubiti erant, solumque caput decem cubitis facile constare poterat. Unde sequitur quod auis illa molem ipsam decem cubitis perforauit. In quo facto quot sunt miranda, quidue potius mirer, cum considero, stupeo. Ubi enim uel tantum lapidem inuenire, uel qualiter tantum pondus potuit portare? Aut quomodo  tam paruula auis tantum, tam durum, tamque spissum saxi corpus tam cito ualuit penetrare, quoue pacto dentes ei tam cito crescere? Aut qua ratione tam immense et inaudite magnitudinis credendus est fuisse, presertim cum lex dicat lectum eius ferreum non nisi nouem cubitos habuisse , quoue pacto tantus homo tam facili uulnere cecidisse? Libet adhuc aliud innotescendo ridiculum maiorem eorum fatuitatem ostendere. Aiunt enim quod Moyses pro lege suscipienda in celum ascendit, et ibi cum angelis taliter altercatus sit. Dicebant enim, inquiunt, angeli: »Legem hanc te minime ferre sinemus, quam nobis plus quam filiis Isrel necessariam scimus.« Ad hec Moyses insolita uisione perterritus, nichil respondere presumpsit, sed Domino  se confortante ut secure responderet, et precipiente, ait angelis: »Cum lex hec regendorum corporum precepta contineat, non satis considero quid uobis qui spiritualis tantum creatura estis sit necessaria.« Angeli quid ad hec dicerent non habentes, uicti conticuerunt. De Moysi igitur uictoria Deum risisse, et ualde letatum esse dicitis, et ita Moysen post triumphum cum lege alacrem descendisse. Quot, queso, fatuitatis diuersitates in hac continentur lasciuia? Quomodo enim Moyses corporis mole depressus, altitudinem celi conscendere potuit, aut quomodo Deo dare legem uolente, angeli prohibere? Quid iterum stolidius est quam dicere Deum angelis uictis exsultare, et puerili more ridere? Item si angeli, ut  dicitis, tam auidi illius legis retinende erant, cur eam non prius a Deo quesierant? uel quid contentionibus proderat eis deseuire? Poterant enim legem ipsam etiam simul cum Iudeis obseruare, nec ratio cur eam Moysi deberent inhibere. Non minus his omnibus cuilibet prestat ridiculum, aliud quod ipsi memorant factum. Dicunt enim angelum mortis cuidam uiro apparuisse, nomine Iosue, filio Leui doctori, eique dixisse: »Ad hoc uenisse me scias, ut animam tuam suscipiam, et moriaris.---Nequaquam, inquit ille, quod commones faciam, nisi prius mihi paradisum ostenderis.« Susceptum igitur angelus in alis suis, duxit ad locum unde uideret paradisum. Callidus autem ille de alis eius delapsus, in paradisum cadere se permisit. Angelus deceptum se  esse dolens, irato nimis uultu: »Egredere, ait, ut moriaris.---Nequaquam, ait ille, egrediar.« Cumque secundo ac tertio angelus idipsum cum magno clamore repeteret, et ille eius uerba negligeret, commotus nimium angelus, ad Deum pergens huius rei querimoniam fecit. Deus autem eum redire rogauit, ut hominem illum ex Dei nomine de paradiso egredi preciperet. ueniens itaque angelus ad paradisum, ait: »Deus ut egrediaris precipit.« Iurauit ille, et ait: »Per Deum non egrediar:« Rediit angelus ad Deum et dixit: »Iureiurando se nunquam inde egressurum firmauit.« Dans itaque iudicium Deus respondit: »Omnia uolumina uite et actuum eius reuolue, et diligenter relege. Si quando eum iurasse et periurasse inueneris, modo quoque nichil sibi iurasse  ualebit. Si autem nunquam periurum esse probaueris, non in hac uice timebis.« uolumina itaque omnia angelus studiose discutiens, nunquam periurasse inuenit. Dimisit ergo eum uictus, qui, ut dicitis, usque in presentem diem incolumis permanet atque uiuus. Considera, queso, quam risu dignissima in hoc possunt notari sermunculo. Quid enim plus miremur? an fatuitatem angeli qui callidam hominis artem non prius agnouit, an hominem, audito per angelum Dei precepto, contra ipsum preceptum ausum fuisse iurare, an dicamus Dei impotentiam fuisse, quod non nisi per nuntium eum de paradiso potuisset expellere, an ascribamus Dei ignorantie: quod non aliter scire potuit utrum periurus fuisset, nisi eius uite libros reuolui iuberet? Nonne hec  omnia fatuissima sunt? Quod si omnia que doctores uestri similia his conscripserunt poneremus, multos sicut et ipsi libros nugarum fabulis impleremus. Pauca autem induximus, ut eorum uel sapientia, uel fatuitas, cunctis patesceret. Hoc itaque est quod tibi superius dixi, uerba doctorum uestrorum non aliud uideri quam uerba iocantium in scholis puerorum, uel nentium in plateis mulierum. Sed dic, precor, o Moyses, talium hominum uel legem suscipiendam, uel auctoritatem iudicas comprobandam? Eruat te diuina miseratio de eorum exsecrabilibus preceptis atque consiliis, quemadmodum et me, licet non meis eripuit meritis, et te mecum pariter salutiferis subdat imperiis, quatenus utrumque pariter  ditet suis ineffabilibus premiis.



TITULUS II. De cognoscenda presentis Iudeorum captiuitatis causa tractat, et quam diu durare debeat.


MOYSES. Quoniam quecunque nostri doctores diuine maiestati indigne applicant, tu omnia inexpugnabilium luce rationum, nec Scripture auctoritate, nec cuiuslibet rationis uigore consistere posse monstrasti, nunc ad secundam propositorum partem in qua de nostra es captiuitate locutus ueniamus, si placet. Dixisti enim  nos tali modo sperare captiuitatem euasuros esse, quo scilicet modo nequaquam possumus euadere. Nunc itaque propter hoc quero utrum nos illo quo credimus,  sed alio, an etiam nullo  modo euadere concedas.


PETRUS. Eo quidem modo quo ipsi estimatis non credo, sed alio modo uos euasuros esse non abnego.


MOYSES. Quare eo quo dicimus liberari nequaquam possimus modo, et quisnam sit liberationis modus audire desidero.


PETRUS. Cum Christum Filium Dei esse, aut in mundum pro humani generis redemptione negaueritis uenisse, et eius precepta nolueritis seruare, liberari nequibitis a captiuitate. Si uero eum et Dei Filium esse, et iam uenisse credideritis, et mandata cuius custodieritis, statim de captiuitate exibitis.


MOYSES. Quam auctoritatem poteris afferre super huiusmodi sermone?


PETRUS. Prius que uestre captiuitatis fuerit causa uidere debemus, ut sic etiam euadendi modum melius agnoscamus, more sapientis utentes medici, qui prius infirmitatem inspicit, ut qua opus sit medicina scire possit.


MOYSES. Bene dictum collaudo.


PETRUS. Prius causam Babylonice captiuitatis, que non nisi per septuaginta annos durauit, dicas uolo, quia ipsam cum audierimus, adiuuerit nos ad cognoscendam causam huius tante captiuitatis.


MOYSES. Plurima peccata, que longum est enumerare, prioris captiuitatis causa fuere.


PETRUS. Ita quidem concedo esse, sed tamen ex  illis aliqua uolo a te ego audire.


MOYSES. Pauca ex illis in medium deducam que prophetica auctoritate probantur, scilicet usuram, uel munus pro iniquitate accipere, iuramentum falsum iurare, in uendendo et emendo pecuniam falsam dare, falsa testimonia dicere, alterutrum detrahere, parentes, et loca sanctificationis et dies Sabbatorum inhonorare; matris, sororis, filie, socrus, uel cuiuslibet illicite femine turpitudinem reuelare, homicidia perpetrare, idola adorare, stellis sacrificare, Deum negare, Deique prophetas, tanquam Uriam, Zacariam, Isaiamque necare, et alia multa, que, ut superius dixi, longum est enumerare, que in tantum creuerunt, ut Deus ad Ieremiam diceret prophetam: Circuite uias Hierusalem, et aspicite et considerate,  querite in plateis eius an inueniatis uirum facientem iudicium et querentem fidem, propitius ero ei . Item Ezechiel ait: Quesiui de his uirum qui interponeret sepem, et staret oppositus contra me, propterea ne dissiparem eam, et non inueni .


PETRUS. Gaudeo et gratias ago, quia iam te aliquam ueritatis scintillam uidere cognosco. Dic ergo, si nosti, quenam causa huius tam longe tamque dire fuerit captiuitatis, que iam mille quadraginta durauit annis.


MOYSES. Hec eadem peccata et his similia.


PETRUS. Hanc rationem nulla poteris auctoritate firmare quia a trecentis annis ante subuersam Hierusalem nullus in Isrel propheta exstitit, qui hoc predixerit uel scripserit, maxime cum doctores  uestri dicant hoc tantum fuisse causam subuersionis Hierosolymorum, quod alter alteri sine re inimicaretur et inuideret. Insuper etiam ad tue rationis destructionem adiiciunt, quod, edificato templo, Deus in manus eorum peccati principem tradiderit cui ligatis manibus et pedibus unum euulserunt oculum, et ab ea die non habet potestatem decipere posse in homicidio et idololatria, et consanguinearum turpitudine reuelanda. Non ergo omnia ea que fuerant prioris, secunde quoque causa fuerunt captiuitatis. Dicunt etiam quod, templo existente, multi erant homines bone uite, qui prophete debuerant esse, si tempus fuisset prophetie. Multi etiam preter usum faciebant noua miracula, ueluti dicunt Ioannem filium Zachai tante sanctitatis fuisse quod, cum in  cathedra sua ad legendum libros suos sederet, Deus ad ostendendam meritorum eius uirtutem, omnes aues super eum uolitantes, concremari et in terram ruere fecit. De alio quoque, Hunni uidelicet, tale aliud miraculum astruunt. Temporibus quidem eius terram dicunt siccitatem pertulisse. Qui circulo de lapidibus fabricato ingressus est ipse in eum, et ait ad Deum: »Iuro per nomen tuum, Deus, quod non hinc egrediar, nisi pluuia in terram descendat.« Cepit ergo minutim pluere, sed ipso maiorem pluuiam postulante, tantus imber descendit ut pene terras omnes uastauerit. Sed eodem mediocriter petente, pluuia temperata descendit, et terra bonis omnibus redundauit. Aiunt etiam de Annania filio Dosa quod uox quotidie de monte Horeb sanctitati eius tale  afferebat testimonium, dicens: »Propter bonitatem Annanie filii Dosa totum mundum guberno, cui tamen parum quid satis de ipso sufficit mundo.« De quo et aliud tale miraculum astruunt. Cum enim ipse et uxor eius ambo pro Deo uitam pauperrimam ducerent, omni die ueneris clibanum calefieri iubebat, ut proximi et uicini eius eum cibis affluere, et bene crederent uiuere. Quadam igitur die cum solito more clibanum succendi precepisset, et quedam uicinarum quare hoc fieret animaduertisset, ad clibanum subito uenit, ut eorum facta reuelans tam uiro quam mulieri uerecundiam inferret. Ut igitur ad clibanum uenit et introspexit, plenum panibus uidit, quod uelociter currens prefate mulieri nuntiauit.  Que eam hoc non ueritatis, sed improperii causa dicere estimans, credere noluit, donec ipsamet probauit. Iuit igitur, aspexit, sicut uicina dixerat esse inuenit, et ad uirum letabunda regressa, quomodo inique mulieris uoluntatem Deus commutauerit in honorem, ei ex ordine retulit. Ille indignum iudicans ut quod Deus ad miraculum fecerat in proprium suum sumeret usum, nichil ex eo se gustaturum esse respondit, sed totum dari pauperibus fecit. Aiunt preterea eisdem temporibus Nicodemum Guirionis filium ualde laudabilis uite fuisse uirum. Cuius diebus siccitas tanta terram pressit, ut euntes ad templum orationis causa, nichil quod biberent in uia habere potuissent. Erat autem in itinere illic euntibus cisterna quedam cuiusdam principis gentilium.  Ad hunc principem accedens Nicodemus ait: »Cisternam tuam mihi ad totius populi opus, si placet, concede, et usque in diem illum cisternam cum aqua, uel eque ualens pretium reddam.« Quid multa? Quod postulauit impetrauit, et populi sitim compescuit. Sed cum statuto die creditor ille pretium quesiturus adesset, et pre nimia siccitate nichil aque cisterna haberet, Nicodemus, oratione ad Deum fusa, pluuiam de celo impetrauit super totam terram, et cisternam, sicut acceperat, plenam domino suo restituit. Sed quia in hora qua eadem pluuia descendit, iam dies inclinata erat ad uesperum, ait princeps ad Nicodemum: »Aquam quidem oratione tua recipio, sed tamen quoniam constitute diei tota transiit hora, pretium ex debito mihi soluere debes.«  Ille igitur facta iterum oratione, solis cursum detinuit, et toto mundo eius lumine illustrato debiti questionem euasit. De Achiba etiam scriptum habetis quod quodcunque postulasset a Deo impetrabat. De cuius sanctitatis magnitudine hoc legitur. Quod cum Moyses in montem pro suscipienda lege subisset, et omnia post eum futura tempora, et omnes seculorum generationes Spiritu sancto dictante prenouisset, et inter homines Achiba humanam excedere uitam, et magnis meritis pollentem uidisset, ait ad Deum: »Cum tam probabilis uite futurus sit homo, quare, Domine, per me et non magis per eum legem tuam populis placet ministrare?« Ad hec Deus: »Quoniam, inquit, lex in presenti est mundo necessaria, Achiba autem post  longa futurus est tempora.« In his datur intelligi quod Moyses illum de quo talia dicebat, longe se meliorem preuidebat. Hi et alii similes his erant uobis maiores et iudices, qui minoribus bona agere imperabant, et quorum monitis ceteri libenter obtemperabant. Quorum si uel unus similis in prioris captiuitatis tempore fuisset, nequaquam, ut supra Deum dixisse per Ieremiam ostendimus , captiuitas facta fuisset. Et quod magis mirandum est, his diebus quibus meliores horum pollebant, iidem destructo templo captiuati sunt Iudei. Dic ergo, o Moyses, quenam huius captiuitatis fuerit causa, quia quam dixeras supra, nulla ratione stat firma.


MOYSES. Quid aliud dicam non habeo, nisi quod  longo tempore subsistente templo peccata multa paulatim succreuerunt cum illo, quod nostri doctores dixerunt, sed multiplicato delicto.


PETRUS. Quod dicis templum substitisse tempore longo, decem profecto tantum annorum curricula substitit, supra quod alterum scilicet Salomonis ante subsisterat. Quod autem dicis quia peccata sunt cumulata peccatis, ratio non recipit. In prima enim captiuitate ideo peccata sunt addita peccatis, quia reges iniqui exemplum mali prestabant aliis, scilicet Deum postponebant, idola adorabant, et populum idem facere cogebant, uelut fecit Ochozias, Achas, Manasses, Amon, Sedecias . Principes autem secundi temporis omnino contrarii erant, quia bonam agentes  uitam etiam populum exemplo sui bene uiuere cogebant. Qua ergo ratione ostendi potest tot peccata succreuisse, ut propterea sit captiuitas facta? Quod autem dicis propter maleuolentiam quam ad inuicem habebant captiuitatem illam factam fuisse, recte rationis non innititur anchora. Hoc enim peccatum pars una fuit eorum que in prima fecerant captiuitate, nec propter illud tamen captiuari deberent, nisi cum eo et alia maiora eo succreuissent. Maiorum enim et minorum criminum quantitatem nos nescimus discernere, nisi secundum modum ultionis a Deo indicte. Huius autem uindicta, non est nisi quadraginta flagella. Alia sunt crimina, quorum est maior uindicta, scilicet cum quis precipitur uel capite plecti, uel laquei suspensione necari,  uel lapidibus obrui, uel etiam igne cremari. Quomodo ergo uerum esse potest maleuolentie crimen maioribus equari debere? Rursum ratio refugit credere crimen hoc temporibus illis in tantum regnasse, cum Aggei prophete uerba testentur constructo templo Deum dixisse: Magna erit gloria domus istius nouissime plus quam prime, dicit Dominus exercituum, et in loco isto dabo pacem .


MOYSES. Quoniam omnes mearum rationum sunt aditus obstrusi, tu mihi, queso, huius questionis tue solutionis claue ianuam solue.


PETRUS. Cum captiuitatis originem et causam ignores, quare eadem tam dura fuerit, tam crudelis et intolerabilis, respondere non potes. In prima etenim captiuitate cum aliorum more captiuorum in  Babylonem ducti fuissent, nullam preter seruitutem penam sustinuerunt. Colebant enim agros, plantabant uineas, edificabant domos, cum uxoribus et filiis secure uiuebant. In secunda autem tot et tanta eis opprobria, et tam inaudita intulerunt, quibus similia uel equalia non sunt uisa unquam nec audita. Occisi quidem sunt, sunt et cremati, et captiuorum more uenditi, adeoque creuit illa uenditio, donec pro uno argenteo triginta darentur captiui, nec tamen inueniebatur qui emeret, sicut promisit Moyses dicens: uenderis inimicis tuis in seruos et ancillas, et non erit qui emat . Naues etiam ipsis implete, sine ullo remige uel gubernaculo uagari per pelagus sunt dimisse, ad ipsorum dedecus et uilitatem.  Preterea postquam in hac captiuitate deiecti estis, intolerabilia uobis dabantur mandata, ne legem uidelicet legeretis, nec uestros eam filios doceretis. Quod si quis legens eam aut docens filios inuentus fuisset, aut cremabatur, aut pectinibus ferreis acutissimis pectebatur. Preterea nec Sabbatum nec Pascha celebrare permissi estis. Si uero quis hoc faciens inuentus fuisset, acerrime puniebatur. Prohibiti super hoc estis uestros pristino more filios circumcidere, multumque transiit temporis, quo nemo nisi in occulto suum ausus est filium circumcidere. Circumcidens autem inuentus quiuis penis afficiebatur grauissimis. Edictum preterea durissimum uobis promulgatum est, ut si quis uestrum puellam uirginem uxorem duceret, prius eam ad prouincie principem  duceret, ut cum ea dormitaret, et sic demum ad Iudeum rediens nuberet. Qua de re adeo contriti estis, ut nemo uirginem desponsare uellet. Sic per omnium successiones temporum diuersa uobis indicebantur mandata malorum, ut ipsis uestrorum testimoniis probatur librorum.


MOYSES. Omnia procul dubio malorum genera concedo, sed iam dudum inhianter tante tribulationis causam audire desidero.


PETRUS. Quia malorum causam ignoras, idcirco quare tam longa sit nescis. Ecce enim iam in ea mille quadraginta annos expletis, et adhuc quanto durare debeat tempore, nullo scripto certum habetis; forensis autem iustitia exigit ut, punitis aut mortuis his qui facinus aliquod commisere, sequaces  a captiuitate liberi debeant esse, quemadmodum habetur scriptum in lege, quod exploratores qui ad considerandam repromissionis terram missi erant, cum Dei uoluntati rebelles uoluissent existere, ne peccatum eorum inultum existeret, quadraginta annis morati sunt in solitudine, et in eorum dierum spatio, omnes illi preuaricatores obiere . Quibus tali morte punitis, filii qui a patrum erant insontes crimine, terram patribus promissam introiere. In transmigratione quoque Babylonis septuaginta anni sunt demorati, donec defunctis omnibus quorum peccatis captiuitas fuerat facta, filii qui nichil commeruerunt de iugo sunt liberati. In hac uero captiuitate que a Tito facta est, innumerabiles  iam transierunt generationes, nec adhuc finem habet. Hoc autem factum est contrarium ei sermoni quem ait Dominus ad Moysen: Non occidentur patres pro filiis, nec filii pro patribus, sed unusquisque pro peccato suo morietur . Ezechiel quoque ait: uiuo ego, dicit Dominus Deus, si erit ultra parabola hec in prouerbium in terra Iuda. Ecce omnes anime mee, ut anima patris, ita et anima filii mea est. Anima que peccauerit, ipsa morietur .


MOYSES. Et si his exemplis contraria est longeuitas nostre captiuitatis, sed tamen aliis legis concordat Scripturis. In Exodo enim dicit Dominus: Ego sum Dominus Deus tuus, fortis, zelotes, uisitans iniquitatem patrum in filiis in tertiam et quartam generationem, in his qui oderunt me . Ieremie  quoque uerba sunt hec: Patres nostri peccauerunt et non sunt, et nos iniquitates eorum portauimus .


PETRUS. Aliter res se habet quam dicis. Si enim ita essent uerba prophete, sibimet contraria essent. Sic autem utrumque dissoluitur. Quod enim dicitur, quia filii non portabunt iniquitatem patrum , ita intelligitur si filii non fecerint iniquitatem patrum. Quod autem dicitur, quia filii portant iniquitatem patrum , hoc modo dicuntur portare, si scelera fecerint patrum.


MOYSES. Quod loqueris sapientibus rationabilem et iustam parit intelligentiam. Hoc autem ex tuis uerbis intelligi datur quod omnes sequacium generationes idcirco in patrum captiuitate permanent,  quod patrum suorum, in quantum possunt, opera exsequuntur. Quod si patrum opera dimitterent, et de captiuitate exirent.


PETRUS. Ita utique sentio.


MOYSES. Iam si placet tanti reatus magnitudinem aperi.


PETRUS. Quia Christum Dei Filium occidistis, dicentes eum magum, et de scorto natum, et quod totam gentem in errorem induxit. Maiores uestri hec et his similia protestati sunt, donec totam plebem sue praue uoluntatis efficientes consortem, uirum iustum iniuste in iniustum ualde iudicium adduxerunt, crucifixerunt et occiderunt. Tanti igitur reatus magnitudo tam longinque captiuitatis causa existit. Dumque uos in paterna manseritis tam uoluntate  quam fide, in eadem procul dubio existetis damnationis tribulatione.


MOYSES. Utrum ille homo Filius Dei fuerit, latius postea disputare oportebit, quia tante questionis auctor ualidissimi argumenti uehiculo indiget. Nunc interim hoc modo ostendi uolo quonam modo aut auctoritate coneris asserere quod is de quo loqueris homo nostre tribulationis causa exstiterit.


PETRUS. Quam, queso, a me super hoc exigis auctoritatem, cum iam superius mihi concesseris tam inaudite afflictionis inauditum omnino peccatum causam fuisse? Cumque illud tu nullo prorsus modo ostendere ualeas, a me iudicii equitas iubet ut audias, nec unde comprobem querere debes, sed destruere quoquo pacto si potes, aut concedere quod  denegare non uales. uerum licet non me iudicii censura constringat, non unam, sed multas super hac re auctoritates inducam.


MOYSES. Id est quod toto desidero animo.


PETRUS. Nosse debes quia, quadraginta annis post Christi mortem expletis, Hierosolymorum a Tito ciuitas fuit destructa. Item quadraginta annis antequam destrueretur, portenta et signa in eadem sunt uisa, liquido indicantia quod hec templi et urbis destructio esset futura, quemadmodum uestre doctrine libri testantur. Aiunt enim quod quadraginta annis antequam subuerteretur, rubra lana que hedi cornibus annectebatur, nequaquam more solito albescebat, candela quoque candelabri que ad  occidentem respiciebat, ante consuetum tempus exstinguebatur. ualue preterea templi, nullo tangente, cum magno strepitu sponte sua reserebantur. Quas cum quidam doctorum uestrorum, nomine Ioannes, filius Zachai, sic aperiri sepe uidisset, ualde commotus tandem clamauit: »Quiescite;« et adiecit: »Templum, templum, profecto cognoui quod nouissima tua concrematio possidebit, sicut et propheta ait: Aperi, Libane, portas tuas, et comedat ignis cedros tuas .« Cum igitur ista prodigia quadraginta annis ante destructionem fuerint uisa, et quadragesimo a Christi morte anno ciuitas fuerit destructa a Tito, liquido concluditur quod hec signa a tempore mortis Christi sint facta. Sed et hoc cum aliis doctoribus uestris Ioannes intellexit, quod mors  Christi captiuitatis uobis causa exstitit. Non autem eam, sed maleuolentiam hominum et inuidiam causam, scilicet cause, captiuitatis causam esse dixerunt, sed ueram causam tacuerunt. Inuidia quippe Iudeorum et malitia causa mortis Christi fuit, mors autem Christi, causa captiuitatis.


MOYSES. Si illum hominem talem, ut dicis, fuisse constaret, et eius mortem nostre tribulationis causam fuisse, nullus ex nobis dignus esset uiuere. Tale enim peccatum maius est quam Deum negare. Qui enim Deum negat, fidem tantum quam acceperat a se alienat; qui uero Dei Filium necat, preter hoc quod deitatem que est inuisibilis denegat, etiam illud superaddit peccatum, quod rem uisibilem quam corporeis conspicit oculis, eam etiam ab animi fide  sequestrat, cum id quod uidetur maiorem debeat menti credulitatem afferre quam quod non uidetur. Preterea autem eum nostri patres sputis illitum, colaphis cesum, multis et uariis iniuriis affectum, mortique innocenter addictum cruci affixerunt. Unde non immerito hoc scelus maius fuit eo quod commiserunt in eremo, cum uitulum scilicet aureum adorarent pro Deo. Tunc uero legimus Deum uoluisse Isrel omnino delere, nisi Moyses pro eis interueniens multo fletu et ieiunio, et oratione, Domini iram auertisset, quadraginta diebus et quadraginta noctibus assidui ieiunii maceratione se pro eodem peccato affligens , sicut lex perhibet dicens: Procidi ante Dominum sicut prius, quadraginta diebus panem non comedens et aquam non  bibens, propter omnia peccata uestra que gessistis contra Dominum, timui enim iram et indignationem illius, qua aduersum uos concitatus, delere uos uoluit . Nisi igitur Moysi oratio interuenisset, de toto populo nullus superesset. Cum autem hoc aliud facinus quod criminum quantitatem excedit, Dei scilicet Filium occidere presumpsissent, nec ullus esset qui pro eis interueniret, nullus itaque debuit uiuere. uides autem quia ita non est, sed Deus nos et uiuere permittit, et quotidie quantum amat ostendit, cum nobis in conspectu inimicorum nostrorum gratiam prestat, et opibus locupletat, et honoribus exaltat, sicut nobis per os Moysi prophete pollicitus est dicens: Cum essent in terra hostili non penitus  abieci eos, neque sic despexi ut consumerentur, et irritum facerem pactum meum cum eis. Ego enim sum Dominus Deus eorum .


PETRUS. Non rectam de hac re intelligentiam concipis. Neque enim Deus ideo reliquias de uestro uiuere patitur populo, quod de eorum aliquid cogitet commodo, sed ideo tantum ut uniuersis gentibus seruiatis, et in omnium oculis improperium et fabula et maledictio sitis, sicut uobis promisit lator legis, dicens: Eris perditus in prouerbium ac fabulam omnibus populis, ad quos te introduxerit Dominus , et ut sitis toti populo in parabolam, et prouerbium querentibus omnibus ad inuicem. Quid putas cause est propter quod Deus gentem hanc ubique terrarum dispersam perpetue seruituti  subiecit, et tot malorum multatione damnauit? Respondebitque alter: Ob tale peccatum, quod Dei Filium inuidie tantum causa occiderunt, ideo in hec mala deuenerunt. Quod si in ipso tempore quo peccatum a uobis est commissum, totam Iudaicam progeniem funditus deleuisset, multis temporum circulis transactis, culpa obliuione deleta, a nullo mortalium sciretur, sicque et infamie opprobrium, et malorum euitaretis periculum, sicut et de multis contigit gentibus et regibus, quorum gesta temporum sunt uetustate deleta. Est et alia causa, propter quam Deus Iudaicam noluit perdere gentem. uidebat enim quosdam de semine uestro quandoque in se credituros, atque saluandos, et ideo propter eos noluit omnino uestram disperdere stirpem,  sicut dicit Isaias: Quomodo si inueniatur granum in botro, et dicatur: Ne dissipes illud, quoniam benedictio est; sic faciam propter seruos meos, ut non disperdam totum . Testimonium autem diuine circa uos pietatis quod Moysi promissum de legis libro protulistis, non ad presentem, sed ad preteritam respicit Babylonis captiuitatem, quoniam de ea quandoque uos erat educturus.


MOYSES. Qua comprobas auctoritate promissum illud ad solam Babylonie captiuitatem pertinere?


PETRUS. Quoniam in loco ubi promissum hoc fecit Deus ad Moysen, si paulisper attendas superiora, eumdem Moysen premisisse inuenies: Tunc placebunt terre sabbata sua, cunctis diebus solitudinis sue, quando eritis in terra hostili, sabbatizabit, et requiescet  in Sabbatis . Hoc autem eis in Babylonem ductis completum esse Ezras in libro Temporum comprobat, dicens inter cetera: Ductus est Isrel in Babylonem, et seruiuit regi et filiis eius, donec celebraret terra Subbata sua. Cunctis enim diebus desolationis egit Sabbatum . In his uerbis liquido apparet quia de prima captiuitate loquatur.


MOYSES. Auctoritas ista mee non sufficit dubitationi, quia non monstrat nos propter hominem illum in hanc decidisse captiuitatem.


PETRUS. Quod euidentius testimonium queras uos propter Christi mortem hanc subisse captiuitatem, quam id quod scriptum apud uos legitis, quia  scilicet in ipso adhuc captiuitatis exordio, quidam terre uestre princeps decem de melioribus totius Isrelitici populi, Ananiam scilicet Terradionis filium, Simeonem Gamalielis filium, Ismel Elisei filium, et Achiba ceterosque captos in carcerem misit, sciscitans ut quid iustum uendidissent. Lex enim, inquit, discernit ut quicunque Iudeum uendiderit, mortis muitetur sententia. Et uos igitur secundum iudicium legis mori debetis. »Dicto decreto, uario dat corpora leto.« Non enim omnes una cercuit pena, sed singulis singula sunt genera mortis proposita. Alium uidelicet ignis cremauit, alter ferrei pectinis unguibus laceratus exspirauit, alium uero mors queuis diuersa consumpsit, quemadmodum mortes illas uestre doctrine liber exposuit. Doctores autem  uestri huius iusti pro quo illi ita puniti sunt nomen mutantes, in hoc facto de Christo prorsus conticuerunt. Dixerunt enim quia princeps ille iustum nomine, Ioseph filium Iacob, quem in Aegyptum uendiderant fratres , intelligebat, eiusque sanguinem ab eis exigens, propter eum talibus illos affecit suppliciis. Absurdum autem rationi uidetur, ut id ab eis exigeret quod ad minus ante mille quingentorum erat factum annorum curricula, maxime cum temporibus quibus Ioseph uenundatus fuit, nulla lex esset qua princeps ille eos mortis reos conuincere posset.


MOYSES. Rationes tue non mihi sufficiunt, quoniam non aliqua eas auctoritate confirmas, sed proprio fingis arbitrio, nec inest eis ulla necessitas  qua me ad credendum tibi cogere debeas. uolo autem, ut, si uales, aliquam de prophetis auctoritatem in medium deferas, qua captiuitatem istam propter hominem illum, et eum Christum esse necessario monstres, nec nobis in hac tribulatione posse certum terminum esse.


PETRUS. Isaias propheta ait: A finibus terre laudes audiuimus, gloriam iusti . Hec uerba, iusti huius laudes ubique terrarum fuisse ostendunt. Nullius autem hominis iusti laudes tantas fuisse unquam audiuimus, ut usque ad fines terre peruenirent. Cui iusto quia tribulationes quas sine causa passurus erat preuidebat, his compatitur uerbis, dicens: ue mihi: preuaricantes preuaricati sunt, preuaricatione transgressorum preuaricati sunt (Isa.  . Preuidens enim propheta quas prophetis Dei aduentum prenuntiantibus tribulationes illaturi essent, ait: Preuaricantes preuaricati sunt, intuitus autem, quia nec membris contenti, ipsum etiam caput inuidia pleni quibuscunque possent modis essent oppressuri, et secundum corporis passibilitatem occisuri, preuaricationis nomen ingeminauit, ita subiiciens, preuaricatione transgressorum preuaricati sunt. Sed quia pro hoc peccato pena plectendi essent, dictante spiritu presciens, illico subiungens ait: Fortitudo et fouea, et laqueus super te qui habitator es terre . Inter cetera quoque de eadem gente ait: Grauabit enim iniquitas sua, et corruet, et non adiiciet ut resurgat , ubi uidelicet certum  uobis terminum euadendi captiuitatem funditus depressit. His consona Dominus per eumdem prophetam in alio loco posuit dicens: Nunc ingressus scribe super buxum, et in libro diligenter exara illud, et erit in die nouissimo in testimonium usque in eternum: Populus enim ad iracundiam prouocans est, et filii mendaces, filii nolentes audire legem Dei, qui dicunt uidentibus: Nolite uidere, et aspicientibus: Nolite aspicere nobis ea que recta sunt. Auferte a me uiam, declinate a me semitam, cesset a facie nostra sanctus Isrel . Buxus lignum durum est, et imputribile. Ideo autem in buxo scribi, et in libro diligenter precepit exarari, ut in eternum duraret, et usque in nouissimum diem in testimonium incredulitatis sue et opprobrium permaneret. Per  hoc etiam quod ait, erit in nouissimo die, etc., innuit quia usque in nouissimum diem perseueraret error Iudeorum. Quid autem et quare scribi debeat, utrumque in uno uersu insinuat cum dicit: Populus enim ad iracundiam prouocans est, et filii mendaces, filii nolentes audire legem Dei. De qua lege Dei dixit? Si enim de lege Dei quam per Moysen dederat dicere uellet propheta, nolentes audire legem Dei, cum iam illam frequenter audissent, utique non diceret hoc, sed nolentes implere. De lege ergo quam daturus erat Christus intelligebat, de qua quod eam audire nollent, propheta iam presciebat. Quod autem intulit, qui dicunt uidentibus: Nolite uidere, et aspicientibus: Nolite aspicere nobis ea que recta sunt. Auferte a me uiam, declinate a me semitam, hoc  quidem addidit propter Ioannem filium Zacarie Christi precursorem , et ceteros qui Christum non solum uenturum predixerunt, sed etiam digito ostenderunt, quibus Iudeos non esse prenoscebat credituros, sed huiusmodi uerba dicturos. Quod autem in sequentibus dicunt pretereundum non est. Dicunt enim: Cesset a facie nostra sanctus Isrel. Quisnam est iste sanctus Isrel? Nunquid Deus uisibilis est, ut de eo dicerent, cesset a facie nostra, aut de re inuisibili dici potest, quod ab humana facie cesset, cum ab ea uideri non possit? Si ergo queras Deum qui possit uideri, non inuenies nisi Christum. Ipse enim et unus cum Patre est Deus , et tamen per humanitatem apparuit mundo uisibilis . Cum  autem tot eorum preuaricationes premisisset, uindictam ipsius peccati subintulit dicens: Pro eo quod reprobastis ueebum hoc, et sperastis in calumniam et tumultum, et innisi estis super eo, propterea erit uobis iniquitas hec sicut interruptio cadens, et requisita in muro excelso, quoniam subito dum non speratur ueniet contritio eius, et comminuetur sicut conteritur lagena figuli contritione preualida et non inueniebam de fragmentis eius testam, in qua portetur igniculus de incendio, aut hauriatur parum aque de fouea . uerbum Dei Christus est . Qui ergo reprobat Christum, utique reprobat et uerbum e conuerso. Puniti itaque, quia Dei reprobauerunt uerbum, puniti concluduntur quod reprobauerunt Christum, et confisi sunt in uerbis doctorum suorum.  Contritio autem pro isto eis euentura peccato, quam sit dura considera. Eueniet enim, inquit, eis interruptio subita, ideoque magis nociua, et de muro excelso, quia quodlibet tanto magis conteritur in imo, quanto de celsiori ceciderit loco. Comparatur etiam lagene figuli comminute contritio ista, tantaque ut dicitur erit, quod de eius confractione nec testa remanebit. Omnis quippe uasis fractura, solidari, et in aliquod opus utile potest redigi, testule autem uas si confringatur, contritione ualida partes eius ad nichil utiles esse possunt: et quo magis testa quassata durat, tanto semper augetur fractura. Cum itaque tali teste eorum contritio comparetur, que nec ad ignem de incendio tollendum, nec ad aquam  de fouea hauriendam ualeat, aperte datur intelligi, quia uestra captiuitas in tantam uenit deiectionem, quod nunquam in pristinam redibit libertatem. Quod autem propter quosdam qui quandoque in Christum credituri sunt, ideoque saluandi. Deus uestrum seruare uoluit semen, ideo propheta sub descriptione gratiam benedicti subintulit dicens: Quomodo si inueniatur granum in botro, et dicatur: Ne dissipes illud quoniam benedictio est , eodem modo se minime uos dispersurum promisit cum dicit: Sic faciam propter seruos meos, ut non disperdam totum . Quare autem hoc promiserit illico aperit dicens: Educam, inquit, de Iacob semen, et de Iuda possidentem montes meos, et hereditatem meam, electi mei et serui mei habitabunt ibi , montes  uidelicet apostolos appellans, qui ut montes excelsi toti mundo sunt conspecti, licet in sequentibus montem sanctum singulari numero prolatum intelligat Christum; electos autem et seruos, sanctos quoslibet alios uocans, propter quorum futuram saluationem uos estis reseruati. De his autem qui non sunt credituri, quam subiiciat sententiam audi: uos, ait, qui dereliquistis Dominum, qui obliti estis montem sanctum meum, qui ponitis fortune mensam, et libatis super eam, numerabo uos in gladio, et omnes in cede corruetis, pro eo quod uocaui et non respondistis, locutus sum et non audistis . Increpata uero eorum iniquitate hoc modo condemnat eos et aliter scilicet laudando suos fideles, et increpando infideles his uerbis: Propter hoc hec dicit Dominus  Deus: Ecce serui mei comedent, et uos esurietis; ecce serui mei bibent, et uos sitietis; ecce serui mei letabuntur, et uos confundemini; ecce serui mei laudabunt pre exsultatione cordis, et uos clamabitis pre dolore cordis, et pre contritione spiritus ululabitis, et dimittetis nomen uestrum in iuramentum electis meis . Et quia omnibus his malis transactis aliqua adhuc spes euadendi captiuitatem non posset esse residua, adiicit aliud quod eis totum fiducie tollat solatium. Dicit enim: Interficiet te Dominus Deus tuus . Qui interficitur nequaquam ulterius quod fuerat reparatur. Qui igitur in infidelitate permanebunt, reparari non poterunt. Hoc de infidelibus dicto, de credituris subiicit ita: Et uocabit seruos suos nomine alio . Cum enim serui fuerint  Christi, a Christo dicentur Christiani  Quod autem sequitur, et dimittetis nomen uestrum in iuramentum electis meis, tale est ac si diceret: Iurabunt electi mei in nomen uestrum, sicut hodie usque a Christianis iurando dicitur, cum aliquid quod nolunt facere rogantur: »Iudeus sim ego, si faciam.« Idem ipsum Amos propheta aperte comprobat dicens: Audite uerbum istud quod ego leuo super uos planctum, domus Isrel. Cecidit, non adiiciet ut resurgat uirgo Isrel. Proiecta est in terram suam, non est qui suscitet eam . Item ipse alibi: uenit finis super populum meum Isrel, non adiiciam ultra ut pertranseam eum . Quod utrumque uobis spem euadendi captiuitatem funditus  tollit. Ipse etiam hoc malum uobis propter Christum euenisse confirmat, dicens: Hec dicit Dominus Deus: Super tribus sceleribus Isrel, et super quatuor non conuertam eum, pro eo quod uendiderit iustum, et pauperem, pro calceamentis . Hoc in loco quatuor pro quarto posuit, idemque fuit dixisse super quatuor, quam si dixisset super quarto. Huic simile Salomon perhibet. Ait enim, secundum quod Hebreorum libri testantur: Tria sunt difficilia mihi, et quatuor, que penitus ignoro . Si tria hic per se, et quatuor per se intelligere uelis, septem fient. Ipse autem non nisi quatuor numerat, que se ignorasse insinuat. Ergo oportet ut quatuor pro quarto accipiamus. Sic et in hoc propheta est accipiendus. Hoc autem quartum scelus est, ut illico  subdit, quia uendiderunt argento iustum . Quem scilicet iustum, Christum intelligi conuenit.


MOYSES. Idonea et digna laude huc usque dixeras omnia, nisi hanc introduxisses auctoritatem, que nulla consistit ratione, precipue cum multa contra hoc obiici possint aduersa. Plures enim ante te ueteres hunc eumdem uersiculum contra Iudeos in testimonium protulere frequenter, sed nulla tutari potuerunt ratione. Sed te prudentem uirum maxime miror tam uilem introduxisse rationem, que nullius firmitatis fundamento insidat, presertim cum omnia que contra hoc dici ualeant, ipse optime scias.


PETRUS. Considerans omnes qui ante me hanc in Iudeos recte quidem induxisse auctoritatem, sed Iudaicas obiectiones non sufficienter nec aperte destruxisse  dicuntur, ex industria in presenti loco eamdem induxi, ut omnes que fieri possunt obiectiones ut melius poteris facias, et earum destructionem mutata uice suscipias.


MOYSES. Hoc primum uerbis recte obiici potest, quia dicens propheta, super tribus sceleribus, statim subiunxit, ostendens quod Isrel tria illa peccata commiserit, Christum autem quem uos intelligere uultis, non Isrel, sed Iuda occidit.


PETRUS. Nullum tua obiectio ingerit impedimentum mihi, cum omnia frequentissime testentur uolumina pro Iuda Isrel poni.


MOYSES. Ut asseris ita esse non ambigo. Sed cum peccatum Iuda supra retulerit, et consequenter Isrelis peccatum subiunxerit, satis innotescit quod  peccatum Isrel a peccato Iuda aliud sit.


PETRUS. Nec hoc mee obstat rationi. Peccatum enim quod tantummodo Iuda fecerat, peccatum Iuda appellat, quod autem Iuda simul fecit et Isrel, peccatum uocatur Isrel.


MOYSES. Cum Isrelis populus totus per omnes terras diuisus, Hierusalem terram nequaquam incoleret illis temporibus, quonam modo mortis Christi haberi potuit reus?


PETRUS. Nunquidnam negas cum Iuda magnam filiorum Beniamin et Leui partem tunc Hierosolymis fuisse?


MOYSES. Quod certum omnibus est, negare quis audeat?


PETRUS. Iure igitur pars totius debet suscipere nomen. Est et alia non inferior causa quia uidelicet Isrel populus licet tunc morti non corpore presens adfuisset, audito tamen quod eorum fecerant socii, consortes culpe, laudatores et consentanei, et participes omnino facti sunt uoluntatis. uoluntas itaque eis pro facto est reputanda.


MOYSES. Et sicut dicis ita esse concedam, tamen quod liber ait quod pro iusto uendito hoc eis acciderit, ad Isrel posse pertinere non uideo. Ipsi enim Christum quem dicis, non uendidisse, sed tantum a Iuda Iscariote leguntur emisse .


PETRUS. Obiectio tua nulla rationis innititur anchora, quia qui ut Christus uenderetur consensum  auxiliumque adhibuerunt, non minus quam si ipsi uendidissent scelus incurrerunt . Neque enim et Salomon idola fabricauit, sed quia uxoribus et concubinis fabricantibus assensum prebuit, eum fabricasse littera dicit .


MOYSES. Licet in supradictis uerum fatear te dixisse, nulla tamen necessitas me cogit concedere hunc iustum Christum intelligi oportere, cum Ioseph sano intellectu debeat accipi, quem fratres sui triginta argenteis uendidere .


PETRUS. Si Ioseph uoluisset intelligi propheta, per iustum, non quartum, sed potius primum dixisset peccatum. Illud enim prius commisere delictum, propter quod postea Pharaonis sunt passi durissimum iugum . Sed cum penitentia peracta,  iam sint liberati a pena, quare de indulto rursus criminentur peccato?


MOYSES. Et si defendere nequeo de Ioseph hoc dictum fuisse, attamen de alio quolibet iusto dictum esse possum asserere.


PETRUS. Indignum nec rationabile esse uidetur, ut cum tantum crimen sit quod indulgentia nulla sequatur propter quod diuina sententia in totum Isrelis deseuiat, populum, illius celetur ac ignoretur persona in quem illud fuit admissum, insuper cum reatus iste in Hebreo sermone tali describatur uocabulo, quale imponitur illi qui negauerit Deum. uenditio autem Iudei non equatur negationi Dei. Sed ipsi talem ac tantum uendiderunt hominem Christum uidelicet Filium Dei, quod in culpa sunt  pares Deum negantes.


MOYSES. Quatuor uolo ostendas peccata, que omnia pateant ad Deum negare esse equalia.


PETRUS. Quod liber tacuit ego nescio aperire, sed forsitan primum fuit peccatum, cum in eremo uitulum conflatilem pro Deo adorarunt , in quo facto satis uerum Deum negauerunt, et quia hoc peccatum ab omnibus est perpetratum, ideo commune fuit omnium. Secundum est in quo et Deum similiter negauerunt, et omnes communiter peccauerunt, quando uidelicet Ieroboam uitulos similes fabricauit, et ab omnibus adorari constituit . Tertium autem cum Dei prophetas uniuersi eadem uoluntate occiderunt, et eorum dicta  contempserunt . Quartum uero, quod maius omnibus est et grauius, quod nec ueniale dicitur esse, quando Christum Dei Filium et hominem ab omni peccati contagione alienum , inique uendiderunt, et iniusta condemnauerunt nece. Ecce in hac auctoritate quam aduersum te induxi, cuncta que obiicere potueris nullo stare uigore probaui, et Christo rationabiliter conuenire conclusi. Hac igitur et omnibus supradictis auctoritatibus in inconuulsa firmitate fundatis, probatum indubitanter arbitror esse tam longeuam hanc captiuitatem ob Christi mortem et maleuolentiam euenisse. Concluso autem quod propter Christum sit captiuitas facta, consequitur quod et uos de ea non exibitis, donec patrum uestrorum in uobis peccatum  emendabitis, idem quod non crediderunt credetis. Mundata uero mente cuiusquam a culpa, confestim eum consequetur pietas diuina. Quod etiam quidam doctorum uestrorum subtilius et occultis uoluit exprimi uerbis, si uestre illud penetrasset duritia mentis. Interrogatus enim quando filius Dauid esset uenturus, »hodie, ait, si uerbis credideritis eius.« His enim uerbis intelligi dedit quod quicunque quauis hora mandatis Christi obediens et credulus fuerit, illico Dei Filius ad eum accedit. Manifeste etiam et liquido tibi credo patere quecunque ego uestrorum librorum probaui testimonio. Mecum igitur, frater, eiusdem Christi misericordiam implora, ut totius falsitatis errore sublato tue mentis oculis uere fidei et totius bonitatis splendorem  pariter et amorem infundat, et rectam fidem in futuro digna mercede compenset, ut per eam de captiuitate exeas. Amen.



TITULUS III. De stulta Iudeorum confutanda credulitate super mortuorum suorum resurrectione, quos credunt et resurrecturos esse, et iterum terram incolere.


MOYSES. Quod ad presentem pertinuit titulum, que scilicet nostre tam longe captiuitatis fuerit causa, quoue modo eam ualeamus effugere, cuncta que de ea oportuit duci, inexpugnabilibus et euidentissimis probasti rationibus, nec quid de ea ulterius aut dubitandum, aut querendum sit uideo, unde ut ad alia transeamus, prout superius sunt in ordine digesta exopto.  Quod igitur in libri nos exordio errare dixisti, eo quod post captiuitatis euasionem, inusitatum nobis miraculum, scilicet mortuos qui denuo terras inhabitarent resuscitari a Deo crederemus, quare in hac fide errare tibi uideamur, precor, aperias.


PETRUS. Hoc miraculum uosmet asseritis esse preter usum. Quidquid autem preter consuetudinem euenit, sine auctoritate aut ratione, antequam eueniat non debet credi. Errorem igitur iudico credere, quod nulla potes auctoritate probare.


MOYSES. Hoc sane multis auctoritatibus probare ualemus. Moysi enim hoc probatur testimonio dicentis ad populum Isrel: uidete quod ego sim solus, et non sit alius Deus preter me. Ego occidam et ego uiuere faciam, percutiam et ego sanabo .  Cum ergo Deus se occisurum promittat, et uiuificaturum, quare tibi fides nostra super hac re uidetur abiicienda


PETRUS. Auctoritas ista a rationis exorbitat semita. Hoc enim uerbum ad ostendendam suam omnipotentiam dicit, non quod ipse uestros mortuos suscitaturus sit.


MOYSES. A Die qua Deus hoc se facturum promisit, usque in presentem diem, concedis eum aliquando hec fecisse miracula?


PETRUS. Omnia utique fecit. Ipse enim Mariam sororem Moysi prophete, Iob, Ezechiam, Naaman, et alios quamplures cum uoluit percussit, cum uoluit sanauit . Item ipse in una nocte omnia primogenita Aegypti  interfecit , et sub unius noctis spatio in castris Sennacherib centum octoginta quinque millia occidit . Sed idem e contrario in manu Elie filium uidue , in manu autem Elisei Sunamitis filium suscitauit .


MOYSES. Quandoquidem eum iam fecisse hec credis miracula, quid te credere prohibet eum adhuc quandoque facturum eadem ipsa?


PETRUS. Omnipotentem mortuos suscitare posse non nego , quin omnes homines in die iudicii ab eo resuscitandos , et confiteor et credo, sed quod adiicitis, quia scilicet denuo terras inhabitaturi sint, non credo.


MOYSES. Nec hoc tibi contra fidem esse debet uideri, cum ab Elia uel Eliseo resuscitatus, postea  longam uitam duxerit, uxorem habuerit, filios genuerit, et pristina humane uite cuncta officia impleuerit.


PETRUS. uerum est et bene potuit esse, uel per miraculum uel per precem sancti uiri, quia corpus nondum erat dissolutum, quamuis etiam nequaquam crederemus, nisi testimonium super hoc propheticum haberemus. uerum ea que contra usum contingere solent, fides hominum suscipere facile non solet, nisi talium confirmentur auctoritate prophetarum, quibus omnium fauor applaudat auditorum, et ut ea ipsa apertissime loquantur prophete. Hoc autem nullus aperte pronuntiauit propheta. Sed cum uestri hoc dixerint doctores, nemo tamen ex his qui ante Christum fuerunt  istud predixit. Sequaces autem errorem hunc inuenere ut Iudeorum gens in sua persisteret infidelitate.


MOYSES. Et si doctores nostros seducendi causa finxisse hec astruis, quid de prophetis idem facientibus respondebis? Ait enim Isaias: uiuent mortui tui: interfecti mei resurgent. Expergiscimini et laudate qui habitatis in puluere .


PETRUS. uerba hec nequaquam ostendunt mortuos uestros ad inhabitandam terram resuscitari, quoniam si diligenter quod dicitur attendamus nec mortuorum resurrectionem ibi patenter presignatam inueniemus. Alioquin sibimet propheta contrarius esse uidebitur, cum in superioribus dixerit: Morientes non uiuent, gigantes non resurgent . Quod igitur  et a nature usu dissentit, et ipsi prophete contrarietatem ingerit, nequaquam secundum libitum uniuscuiusque ad sensum nature contrarium debet exponi, cum aliter sano sensu possit intelligi, nisi necessaria ratio ita cegerit accipi.


MOYSES. Audire delectat quonam alio modo uersus huius sententie iuste queat intelligi.


PETRUS. Duobus modis uerbum hoc intelligi potest, uidelicet ut uel de extremi iudicii suscitatione dictum credatur, uel resuscitationis nomine captiuitatis euasionem significauerit. Hic autem sensus magis ad literam pertinere uidetur, cum paulo superius propheta sue gentis captiuitatem et afflictionem defleuerit, statimque diuine promissionis et pietatis solatium intulit dicens: uiuent mortui, et reliqua.  Nec hanc euasionem quolibet incerto tempore, sed post modicum tempus euenturam insinuat dicens: uade, populus meus, intra cubicula tua, claude ostia tua super te, abscondere modicum ad momentum, donec pertranseat indignatio . Hec ad captiuitatem congruenter referuntur.


MOYSES. Nunquidnam aliquid tale in uerbis Danielis obiicere poteris? Ait enim: Multi de his qui dormiunt in terre puluere uigilabunt, alii in uitam eternam, alii in opprobrium ut uideant semper .


PETRUS. Tanto longius auctoritas hec a tua discrepat intentione, quanto euidentius de ultimo iudicio intelligitur dicta fuisse. In illa enim resurrectione, ibunt uel in uitam eternam uel in eternum opprobrium  .


MOYSES. Inueniesne aliquid quod contra Ezechielem prophetam dicere possis? Qui cum plures mortuos diuina suscitasset uirtute, de futuris quoque his uaticinatus est uerbis: Hec dicit Dominus Deus: Ecce ego aperiam tumulos uestros, et educam uos in terram Isrel . Et post pauca: Et requiescere uos faciam super humum uestram . Ecce et mortuos suscitandos, et terras suas inhabitaturos apertissime propheta atque indubitanter ostendit.


PETRUS. Hoc prius debemus discutere, ut scilicet quali eos suscitauerit modo ualeamus agnoscere, uidelicet utrum post suscitationem omnia humani corporis  officia expleuerint, necne. Nam et hoc plerisque in dubium uenit.


MOYSES. Ut nostri testantur doctores, non per somnium sed uigilans eos exsurgere fecit. Et ut hoc magis uerum esse innotescat, ipsos omnes mortuos quos ipse suscitauit de Ephraim tribu perhibent fuisse, quos in egressione populi de Aegypto dicitur obiisse in Philisthinorum regione. Hec autem suscitatio signum fuit future, ut quemadmodum illi omnes sunt per eum suscitati, sic et reliqui uniuersi quandoque credantur suscitandi.


PETRUS. Quomodo illis ueram et perfectam contulit resurrectionem, cum animam nequaquam illis reddiderit rationalem?


MOYSES. Qualiter eos non rationalem recepisse  animam contendis, cum idem propheta ex Dei precepto ad spiritum uaticinetur talibus uerbis? Hec dicit Dominus: A quatuor uentis ueni, spiritus, et insuffla super interfectos istos et reuiuiscant. Et prophetaui sicut preceperat Dominus, et ingressus est in ea spiritus, et uixerunt, steteruntque super pedes suos exercitus grandis nimis ualde .


PETRUS. Spiritus hic qui a quatuor uenire uentis iubetur, nequaquam rationalis est anima, sed que ex quatuor elementorum fit coniunctione.


MOYSES. Ex uerbis tuis intelligitur aliud esse spiritum corporalem, aliud animam rationalem: quod si ita est, tunc et eorum opera sunt diuersa.


PETRUS. Ita esse nemo sapiens dubitat.


MOYSES. Utriusque differentiam audire desidero.


PETRUS. Spiritus corporalis corpus quidem leuissimum est et subtilissimum, quod in hominis corpore ex quatuor elementorum fit coniunctione, et ex eo loco in omnes spargitur uenas, ipsique corpori tribuit uitam, et halitum, et arteriis assiduum pulsum, et naturalem hominis motum, hoc cum corpore quod uiuificat simul corrumpitur. Est autem rationalis anima substantia per se subsistens incorporea uoluntario motu moueri faciens corpus, ipsa tamen immobilis permanens, corpore quoque cui inheret corrupto, incorruptibilis existens, generi etiam adiuncta speciem hominis ipsa perficiens.


MOYSES. Memini multos ante nos dixisse animam rationabilem ex quatuor elementorum coniunctione creari. Que coniunctio, cum subtiliter fit, nichil densitatis  habens in se, dixerunt animam subtilem esse; si uero obscuritatis aliquid habeat et spissitudinis, dixerunt animam segnem esse et obtusam tali illud argumento probantes. Ex adiunctione, inquiunt, quarumdam rerum talia gigni sepe uidemus, colores scilicet, uirtutes et opera que de nulla illarum si disiuncte sigillatim accipiantur proueniunt. Similiter quoque igne et ere, aqua, terra pariter iunctis, rationalis producitur anima, que tamen si queratur in singulis, non inuenitur manifesta.


PETRUS. Si ex corpore quatuor elementorum coniunctione perfecto rationalis nascitur anima, debet ergo deficiente corporis robore anime uirtus deficere. Si autem uirtus anime, cum corporis deficit  robore, sequitur ergo ut inchoante corporei uigoris dissolutione, pariter dissoluatur et uirtus anime. Quod si concedatur corrupto corpore, anima etiam corrumpi concluditur.


MOYSES. Rectus ordo consequentie sic euenire demonstrat.


PETRUS. Sed argumenti conclusio oculorum fidem impugnat. Sepe enim contingit, quanto magis corpus debilitatur et morti appropiat, ut tanto magis conualescat anima, ueluti aliquoties multis infirmis solet accidere, ut quanto morti proximior est, tanto perspicaciori mentis acumine plus solito recordetur, et cuncta prouideat, et in ipso quo melius anima uigeat, momento homo intereat. Cum autem tanta ut dixi perspicacia uigeat anima, tunc omnia languentis  corporis plus decrescunt officia. Inuenimus preterea senes plerosque cum ad talem peruenerint senectutem, ut nulla sit in eis fortitudo corporea, tunc pollere consilio animam et omni sapientia. Hinc itaque euidens colligitur ratio, quod nequaquam de elementorum copula rationalis prodeat anima, sed sicut superius diximus, sit per se subsistens substantia. Quidquid enim unum numero existens et in sui natura immutabile permanens, contrariorum est susceptibile, substantia est utique per se subsistens. Quoniam igitur anima una est numero, ueluti Platonis, Socratis, siue cuiuslibet unius hominis anima, nec in sui natura ullatenus permutatur, sed boni malique est susceptibilis, restat necessario ut sit per se subsistens substantia. Hoc autem  modo probatur quod non sit corporea. Omnis corporis qualitas humanis subiacet sensibus. Cuiuscunque autem rei qualitates nulli corporeo subiacent sensui, nec corporea est ipsa dicenda. Qualitates autem anime bonum sunt et malum, que nullo corporeo percipiuntur sensu. Anima igitur non est corporea. Item idem alio sic probatur argumento. Omne corpus aliquo corporeo percipitur sensu. Anima autem nulli subiacet corporis sensui. Non est ergo corporea. Hec etiam anima corrupto corpore non corrumpitur. Corporis namque corruptio tribus modis fit, uel cum quid marcessit et arescit, ut in arboribus uidemus et herbis, uel cum detrimentum sui patitur, ut sal uel fenum cum de loco ad locum mouetur, uel cum dissoluitur, ut domus cum destruitur,  uel aliquod uas cum frangitur. Nulla autem harum fit nisi uel in corpore, uel in re que corpori accidit. Sed anima nec corpus est, nec fundatur in corpore. Nullo itaque horum modo corrumpitur. Preterea hec ipsa rationalis anima hominis speciem complet, quoniam ipsa rationalem efficit hominem.


MOYSES. Quid Spiritus corporalis a rationali differat anima patenter agnoui. Sed quoniam philosophi dicunt in homines tres esse animas, postulo ut quenam he sint aperias.


PETRUS. Tres ille quas dicunt anime, sunt anima uegetabilis, anima bestialis, anima rationalis.


MOYSES. Harum singularum opera et officia ut  dicas expostulo.


PETRUS. Ab imis ad superiora gradatim ascendere libet. uegetabilis anime duo sunt officia. Facit enim rerum incrementum, et corporibus ipsis prestat nutrimentum. Hoc autem utrumque non facit nisi per quatuor nature uirtutes, appetitiuam scilicet, retentiuam, digestiuam et expulsiuam. Et hec anima in omnibus inuenitur uirgultis de terra nascentibus, et uniuersis animalium speciebus. Officia autem bestialis anime, uere sunt corporis sensus, motus etiam de loco ad locum. Hec autem in animalibus tantum reperitur, et hec anima cum spiritu corporali quasi quibusdam nexibus counitur. Rationalis autem anime hec sunt officia, meditari, meditata recordari, discernere,  fixum aliquid ac certum firmare, memoriam habere, et uelle rerum causas discutere, et discussis ad rei ueritatem peruenire. Hec in nulla animalis specie, nisi in solo permanet homine.


MOYSES. Quali modo iste tres anime in uno conuenerint homine: due uero in irrationalibus animalibus. Tertia autem sola in omnibus de terra nascentibus, et ignoro, et uehementer admiror.


PETRUS. In quorumdam philosophorum libris legi, quod cum rerum placuit creatori animantium omnium atque uirentium procreare corpora, quatuor in unum commiscuit elementa, et eorum qualitates aliam sua temperauit contraria, et ex illa commixtione procreata sunt corpora supradicta. Ex qualitatum uero temperantia quatuor prouenerunt  nature, quas prediximus uirtutes, appetitiua scilicet, retentiua, digestiua et expulsiua. Corporibus autem huiusmodi procreatis omnibus quidem uegetabilis adhesit anima et sua in eis exercuit officia, crescendo scilicet, nutriendo et generando. Subtilioribus autem bestialis iuncta est anima, ut sua in eis exhibere posset officia, prestando scilicet sensum et motum de loco ad locum. Quod autem ex eis omnium subtilissimum, leuissimum fuit et temperatissimum, et ad suscipiendam rationem aptissimum illi se rationalis anima sociauit et illa sua que prediximus officia ibi exhibuit. Hoc itaque modo iuxta uoluntatem Dei ac dispositionem, tres ille anime omnes conuenerunt in homine, in animalibus irrationalibus solummodo due.  Tertia autem sola in arboribus et herbis que nascuntur de tellure.


MOYSES. Bene tui gratia quod ignorabam ostendisti, sed unum restat quod mihi postulo aperiri. Cum enim corpora omnia de quatuor sint elementis composita, uehementer admiror quare alia aliis existant leuiora.


PETRUS. Hoc contingit siue ex diuersitate quantitatum elementorum, in corporum creatione inequaliter adiunctorum, et ex diuersitate temperantie qualitatum eorum. Quod si largius nosse desideras, in libris inuenies philosophorum, quia ad presens de huiusmodi re explananda, nec tempus habemus, nec locum, ad uestrum potius est nos redire  propositum.


MOYSES. Huc usque satis philosophice tractasti, que distantia sit inter spiritum corporalem et animam rationalem. Sed quoniam minus doctorum simplices mentes subtilium rationum profunda non penetrant, eamdem differentiam legis aut prophetarum queso, si uales, testimonio proba, ut quorum profundarum rationum grauitas non illustrauit mentem, eis saltem auctoritas faciat fidem.


PETRUS. In exordio libri Geneseos Moyses ait propheta: Formauit Deus hominem de limo terre, et inspirauit in faciem eius spiraculum uite, et factus est homo in animam uiuentem , per spiraculum scilicet uite spiritum corporalem, per animam uero uiuentem, rationalem intelligens animam.


MOYSES. Per spiraculum uite rationalem animam nos intelligere possumus.


PETRUS. Quod dicis stare non potest. In eodem enim lib. in sequentibus scriptum est: Consumpta est omnis caro que mouebatur super terram, uolucrum, animantium, bestiarum atque reptilium que reptant super terram, uniuersi homines, et cuncta in quibus spiraculum uite est, in terra mortua sunt . Ecce enumeratis uolucribus, animantibus bestiarum atque reptilibus, siue hominibus, subito intulit, cuncta in quibus est spiraculum uite mortua sunt. Si igitur per spiraculum uite animam intelligi uoluisset rationalem, iam cuncta rationalem animam habent. Sed cum nulla creatura preter hominem rationalem habeat animam, constat quia per spiraculum uite nequaquam  rationalem significauerit animam. Salomon quoque sapientissimus idem sentiens ait: Quis nouit si spiritus filiorum Adam ascendat sursum, et si spiritus iumentorum descendat deorsum?  Ecce spiritum hominis quoniam post corpus incorruptibilis permanet, sursum ascendere, spiritum uero iumentorum qui cum corpore simul corrumpitur et interit, deorsum descendere perhibet.


MOYSES. Aliud rationalem animam, aliud spiritum corporalem esse ex omnibus partibus manifeste cognoui, ipsumque spiritum corporalem de quatuor elementorum coniunctione fieri. Spiritum ergo quem Ezechiel propheta a quatuor mundi partibus ex Dei iussu uenire precepit , spiritum corporalem intelligi debere cognosco, et de mortuis  quos suscitauit quod rationalem animam receperunt, licet sic a multis credatur, nullam, confiteor, auctoritatem reperio. Ipsam tamen quoquo modo facta fuerit resurrectionem, signum future resurrectionis, et dico et credo fuisse, quod Deus scilicet nostros quandoque qui denuo terras inhabitent resuscitaturus sit mortuos, quemadmodum idem propheta superius ostendit dicens: Et scietis quia ego Dominus cum aperuero sepulcra uestra, et eduxero uos de tumulis uestris populus meus, et dedero spiritum meum in uobis, et uixeritis, et requiescere uos faciam super humum uestram .


PETRUS. Hoc sane potuit dici de mortuorum resuscitatione in die iudicii.


MOYSES. Si de illo intelligi uolebat iudicio, non debuerat in sententie fine dicere requiescere uos faciam super humum uestram. Tunc enim nemini super terram suam requiescere licitum erit.


PETRUS. Requies ista hoc modo accipi potest, ut animam significet requiescere in corpore, quod non immerito terre nomine de qua sumptum est exprimitur, teste insuper Scriptura, que frequenter illud nomine terre appellat. Ait enim Moyses: Formauit Deus hominem de limo terre . Ecce homo cum quatuor elementorum fit conionctione perfectus, de terra tantum que est unum elementum dicitur factus, sed non inconuenienter, quia terre nomine significat corpus. Intelligere possumus ergo quod dicit, faciet eos requiescere super humum suam,  quod anima redibit ad corpus, et iudicabitur utrumque . Hic autem sensus in illius prophetie explanatione sano intellectu concipi potest, ita ut nec Scriptura aliqua uel ratio ulla eis uideatur contraria. Quidquid autem in tenebrosis dictis prophetarum, multis accipi potest modis, ita ut quis eam exponens, nec a Scripture testimonio, nec a rationis exorbitet semita, nichil est inconueniens si quis eam diuerso, sed iusto exposuerit sensu. Si cuius autem talis sit expositio, que uel a Scriptura uel a ratione aut sit aut uideatur extranea, ea iusto iudicio carere uiribus est estimanda. Quoniam ergo tua explanatio tam Scripture quam rationi inuenitur contraria, equitatis iudicio est repellenda.


MOYSES. Quonam modo sententia mea sit Scripture contraria, audire delectat.


PETRUS. Dauid propheta de mortuis taliter inquit: Sepulcra eorum domus illorum in eternum; tabernacula eorum in progenie . Item de eadem re: Introibit usque in progenies patrum suorum, et usque in eternum non uidebit lumen . Item alibi: Sicut uulnerati dormientes in sepulcris, quorum non es memor amplius, et ipsi de manu tua repulsi sunt . Iob etiam idem sentiens dicit: Memento quia uentus est uita mea, et non reuertetur oculus meus ut uideat bona, nec aspiciet me uisus hominis. Oculi tui in me, et non subsistam. Sicut consumitur nubes et pertransit, sic qui descendit ad inferos non ascendet, nec reuertetur ultra in domum  suam, nec cognoscet eum amplius locus eius . Idem alibi: uadam et non reuertar ad terram tenebrosam . Item idem: Homo cum dormierit non resurget . Salomon etiam his consona sentit dicens: uiuentes sciunt se esse morituros, mortui uero nichil norunt amplius, nec habent ultra mercedem, quia obliuioni tradita est memoria eorum. Amor quoque et odium et inuidia simul peribunt, nec habent partem in hoc seculo et in opere quod sub sole geritur . Ecce Salomon sapientissimus, ceterorum auctoritatibus concors existit, quod mortui scilicet ad hoc ut terras inhabitent, resuscitandi non sint, et tamen quod quandoque resurgent perhibet dicens, quod non habent partem in his que sub sole geruntur, id est in terrenis, per hoc uidelicet  innuens, quod in his partem sint habituri, que supra solem fiunt, id est in celestibus.


MOYSES. Introductarum rationum aut auctoritatum medietas sapienti cuilibet satis sufficeret. uerumtamen quoniam expositionem nostram tam Scripture quam rationi contrariam esse dixisti, restat ostendas in quo a ratione dissentiat.


PETRUS. Nonne creditis quia, cum uestri resurrexint mortui adueniente uncto, Adam quoque et Seth, Mathusalem, Abraham, Isaac et Iacob, Moyses et Aaron, ceterique patriarche et prophete, et omnes iusti qui ante aduentum eius obierunt, pariter cum eis sint resurrecturi, et omnia humani corporis officia agentes et patientes, pristinosque ritus  recolentes, antiquo more terras denuo sint inhabitaturi, et Aaron ac filii eius sacrificium ut olim oblaturi, et a Moyse sacerdotalibus uestimentis induendi sint?


MOYSES. Ita nostros doctores cuncta dixisse negare non ualeo.


PETRUS. Quisnam rogo tunc maximus erit pontifex?


MOYSES. Quis Aaron maior esse poterit?


PETRUS. Quid igitur de Eleazaro multisque aliis tunc fiet, qui olim omnes summi fuere pontifices? Eruntne simul uno tempore maximi, an illius ordinis dignitate priuabuntur? Si dixeris uiuente Aaron eos summo sacerdotio fungi non posse, quid ergo eis proderit resurrectio? Plus enim ad dedecus et  incommodum, quam ad decus et utilitatem erit eis resurgere, meliusque eis fuisset in morte permanere, quam erumnosam ducere uitam, licet et Moysi lex in hoc facto destruatur, qua preceptum habetur, ne quis maiori sublimatus ordine ulterius ad minorem reducatur. Si autem omnes in summi sacerdotii ordine equales futuros esse concesseris, honorem suum Aaron adimis, quia nullus inter complures equales, excellentem habere potest honorem. Preterea multis pontificibus multa necessaria sunt templa. Ex hoc ergo aliud inconueniens itemque legis destructio sequitur, precipientis, nec plus quam unum sacerdotem, nec plus quam unum existere templum.


MOYSES. Argumentum quod tue obstet rationi non  habeo. uideo enim aut nouam nos legem habituros concedere: aut Moysi legem nequaquam totam consistere posse.


PETRUS. Gaudeo quia ueritatis lumen ex parte iam animo tuo illabitur. Dic ergo, nunquid plures reges babituri estis, an unum?


MOYSES. Unum utique habere debemus, sicut propheta Ezechiel perhibet dicens: Unum pastorem omnes habebunt . Si enim fuerint plures, cum concordes esse non poterunt, regni pacem destituent.


PETRUS. Sapienter respondere inchoasti. Sed quisnam ille rex erit potes edicere?


MOYSES. Unctus, in cuius aduentu captiuitatem  sumus euasuri, mortuique nostri sunt suscitandi, nostrique merito moderamen habere debet imperii.


PETRUS. Bene quod dicis esse posset, si unctus ille homo et Deus esset. Si uero ut creditis homo tantum futurus sit, quid tunc Abraham, Isaac et Iacob sunt facturi, Moyses etiam ceterique prophete? Nunquid eius subiicientur ditioni?


MOYSES. Non mirum uideri debet, si eius subiecti fuerint potestati. Sic enim et Samuel subiectus est Sauli, et Elias Achab regi, et Eliseus Ioram et alii multi prophete regibus suis.


PETRUS. Rerum presentium similitudo non conuenit. Nam, etsi prophete, qui minime reges fuerunt, regibus subditi fuerint, non ideo conuenit aut est necesse ut rex propheta cuiquam terreno regi subiiciatur,  uelut Abraham et Dauid, et Iosue, quorum quisque fuit rex atque propheta, Moyses etiam qui et rex, et propheta et legislator totius exstitit populi, cui legis liber tale testimonium perhibet dicens: Non surrexit propheta ultra in Isrel, sicut Moyses, quem nosset Dominus facie ad faciem, in omnibus signis atque portentis que misit super eum . Nonne cum isti tanti talesque uiri resuscitati illius uncti fuerint iuri subiecti, nonne, queso, melius fuisset eis ne resuscitarentur? Preterea duo inde inconuenientia proueniunt. Si enim minor eo est Moyses, Scriptura ergo mentitur; si autem maior, tanto plus uilificatur.


MOYSES. Ipsum ergo Moysen regem esse proponamus.


PETRUS. Quid ergo unctus ille facturus est? Quid etiam Abraham, Isaac et Iacob sunt facturi, quos Moyses ipse dum uiueret in tanto pretio habebat , quod cum aliquid a Deo implorabat, pro eorum amore se adepturum esse orabat? In magno si attendas discrimine estis. Sed uolo ut dicas, si nosti, nunquidnam illi qui tunc suscitandi sunt mortui, naturam et potestatem habebunt filios generandi?


MOYSES. Ut quid responsurus sis audiam, illos generaturos negabo.


PETRUS. uolo prius respondeas, si generationis officium in eis natura negabit, aut legis iussum prohibebit.


MOYSES. Legis precepto eos constringendos respondeo.


PETRUS. Cum igitur Moysi lex filios procreari precipiat, nouam uos legem habituros demonstras, quod est contra fidem uestram.


MOYSES. Natura eis non lege generationem inhibitam esse mutata uice probabo.


PETRUS. Stare quod dicis non potest. Auditus enim abhorret, et mens credere refugit, aliquod animal modo esse cui sit naturale generare non posse, nisi aliquo interueniente, uim generandi amittat. Quod si naturam ipsam esse dixeris nouam, non debes dicere eos resuscitandos, sed nouam creaturam futuram similem prime in forma tantum, non in natura tota, comedent quippe et bibent, sed non  generabunt.


MOYSES. Quidquid hactenus mutata altercatione locuti sumus, non tam ex ueritatis defensione quam ex syllogismorum ambagibus diximus. Fides enim nostra est, quia quemadmodum cetera humanitatis officia, sic et generandi naturam habebunt, adeo ut mulierem quotidie concepturam, quotidie parituram credamus.


PETRUS. Quod dicis uix humane aures possunt audire. Ut enim que dicis uera fatear esse, scilicet ut in unctum et credituri sunt omnes et resuscitandi: at cum quotidie filios procrearent, profecto, nec terra eos caperet etiam si dupliciter maior esset, aut pontus etiam terra fieret et adeo loci coarctarentur  angustia, quod non haberent que colere possent arua, imo inde semper esset inter eos pro terre angustia certamen et rixa. Cum item suscitentur omnes, redibit quisque uir ad uxorem suam quam habuit, aut aliam nouam habebit?


MOYSES. Quisque sane rehabebit suam. Hec namque erit letitie consummatio.


PETRUS. Illa igitur mulier que post tres aut plures habitos maritos est mortua, in resurrectione quem ex his est habitura?  Nam, si primum habituram responderis, lex Moysi destruetur dicentis, quod post secundum non debeat ad primum redire maritum; si uero alium quam primum babituram responderis, in eo etiam est destructio legis, eadem namque iubente, primo  uiro uiuente, nec eam repudiante, cuiquam non poterit nubere . Sed ecce cum tot suscitati, totque post eos fuerint nati, quilibet horum erunt quandoque morituri?


MOYSES. Immortales exinde permanebunt.


PETRUS. Ratio stare non posse quod dicis demonstrat. Cum enim homo comederit, biberit, generandi usum habuerit, necesse est quod ex quatuor elementis compositus sit. Quidquid autem taliter compositum est, id etiam corrumpi necesse est. Ergo et eos mortis corruptioni cum taliter compositi sint, subiacere necessitas concludit. Rursus, si immortales fuerint, iam nequaquam speciali, que nunc est hominis, subiiciuntur diffinitioni. Diffinitio enim hominis est animal rationale, mortale. Sed de immortalibus  hominibus diffinitio ista predicari non potest. Quare nec specialis homo. Unde per hoc medium colligitur recte, ut quos homines uocas, homines non sint, quod est inconueniens. Iterum sicut superius diximus, multitudini eorum spatium totius terre non sufficere posset, si ipsam maximam multitudinem immortalem asseramus, cum supra sine intermissione eos generaturos esse dixerimus, et si ad lapidum modum sibimet superponerentur, nullatenus in duplicato terre spatio concluderentur.


MOYSES. Cum immortales eos esse defendere nequeam, saltem mortales concedam.


PETRUS. Cum morituros eos esse concedas, uolo dicas, illa resurrectio utrum erit eis ad penam an  ad coronam.


MOYSES. Ad gloriam et honorem illa erit resurrectio, ut uncti gloriam et regnum conspiciant, et perfectam corporis et cordis habeant letitiam.


PETRUS. De statu interim bonorum donec resurgant, audire uolo quid sentias, scilicet utrum in penis an in quiete usque ad resurrectionis tempus permaneant.


MOYSES. Quietis eos beatitudine cum Deo perfrui certissimum est.


PETRUS. Quandoquidem ut asseris ita est, resurrectio illa ad penam potius quam ad coronam futura est. Cum enim nunc eterne uite munere glorientur, cur iterum in corporum ergastulis retrudentur, ubi fame, siti, uigiliis, et uariis atque innumeris  denuo cruciatibus agitentur? Quin insuper secundum tuam sententiam secunde mortis timorem et penam sustinebunt. His omnibus satis cuilibet patet, resurrectionem illam magis illis ad dedecus quam honorem et gloriam fieri.


MOYSES. Et si nunc in quiete et deliciis permanent, de quibus ad corporum sint redituri angustias, sed tamen tanta eis erit exsultatio unct presentiam cernere, et eius regno exsultare, Hierosolymis ut olim habitare, in templo ueterum ritu sacrificare, ut et corporum pena sit eis nulla, et quam modo habent, requies habeatur postea pro minima.


PETRUS. Quod dicis a ueritatis exorbitat semita. Nullus enim presentis mundi honor et gloria eterne  uite deliciis et quieti comparatione conuenit aliqua quia nec uno momento quisquam huius mundi poterit sine labore et pena uti deliciis. Illius autem beate uite gloria, nulla intercedente molestia permanet perpes et continua, precipue cum uestri testentur doctores, omnem huius mundi honorem et gloriam idem esse ad illius uite delicias, quod est unum ad sexaginta. Patet insuper cuilibet, nisi quis totius rationis sit expers, incomparabiliter maius esse gaudium cernere Deum, quam talem, qualem uos dicitis.


MOYSES. Quecunque hactenus locuti sumus, ratiocinandi et argumentandi causa diximus. Hec enim est nostre fidei certitudo, quia resuscitandi sint,  comedendi, et bibendi, siue generandi et naturam et usum sint habitaturi, et post mille annorum transacta curricula, in perpetue beatitudinis et immortalitatis regnum sine aliqua morte transferendi.


PETRUS. Si immortales concedis, ad pristinum inconueniens redis. Intra mille etenim annos, in tantum multitudo propagabitur eorum, ut nullo modo intra terre concludi ualeant ambitum. Multo minus igitur ad incolendos agros ullum supererit spatium. Insuper etiam illud quod supra diximus est in questione, quia patriarche, prophete et omnes iusti, qui iam fulgebant in gloria, nouis denuo penis subduntur reducti ad corpora. Item aliud: Omne enim quod comedit, bibit et gignit, delectatur  etiam ac tristatur, procul dubio ex quatuor elementis compositum non dubitatur. Quomodo autem quod ex eis componitur, et passionibus predictis afficitur, cum eisdem affectibus sine mutatione in regnum illud transferetur? Sed ut omnia concedamus, quidnam de his qui adueniente uncto et post nascituri sunt es dicturus? Moriturosne esse asseris necne?


MOYSES. Morientur sane in Christi regni fine.


PETRUS. Quid igitur facient parentes eorum in morte ipsorum? Melius namque illis foret non resurgere, quam tantum dolorem ex eorum morte sustinere.


MOYSES. Dicamus ergo eos non esse morituros.


PETRUS. Tunc mentitur Scriptura que dicit, Dauid scilicet in psalmo: Quis est homo qui uiuet et non uidebit mortem?  Undique igitur, si perpendas, sunt tibi semite rationis et diffugii clause, quod nullatenus eo quo dicis modo fieri possit mortuorum resurrectio, propter quod idem superius destruxeramus legis testimonio. Quomodo ergo, frater, anima tua huiusmodi fabulis auscultans potest indulgere? Mecum itaque Domini misericordiam precare, ut sicut me, sic te quoque ab huius infidelitatis absoluat errore. Amen.



TITULUS Iu. Ad ostendendum Iudeos de tota lege Moysi, nisi parum obseruare, et illud parum Deo non placere.


MOYSES. Cordium Illuminatori non immerito gratias ago, qui tante cecitatis tenebras, etsi sero, a nostro depulit animo. Tibi quoque non iniuste maximas grates rependo, qui et apertissimarum et inexpugnabilium luce rationum, huius a me infidelit tis errorem tulisti. Nunc si placet ceptum ex ordine prosequens, sequentem propositorum nostrorum aperi partem. Dixisti enim nos de preceptis legis minimum quid agere, et id ipsum Deo non placere. Quod quare uel qua intentione dixeris, inhianter audire desidero.


PETRUS. Quod dixi uos de legis mandatis minimum quid obseruare, nec auctoritatis, nec rationis, cum liquido pateat, indiget probatione, ut in ipsis sacrificiis probari potest, que nequaquam celebratis.  Nam nec agni uictimam prout olim matutino et uespertino immolatis tempore, nec neomeniarum, Sabbatorum, ceremoniarumque holocausta celebratis, nec panis, uini et olei que similiter postposuistis libamina , aut quotidianum etiam apparatum mense, in qua septimo semper die panes propositionis ministrare uestri patres consueuerant . Luminaria quoque matutino tempore preparata, uespertino accendebant, eisdemque temporibus thymiama thuribulis impositum in templo cremari faciebant, ordinationes etiam atque unctiones sacerdotum, uariasque uestimentorum mutationes , nec multimodas in sumendis cibis uarietates, ministeriorum quoque per singulas hebdomadas uicissitudines, secundum legis  precepta seruabant , Leuitas etiam secundum legem electos ordinabant , et musicis instrumentis prout Moyses instituerat psallere faciebant . Primogenitum autem hominis atque immundorum animalium pretio redimebant , primitiuosque arborum fructus, in esum Domini offerebant altario , qui in esum sacerdotibus credebant . Trium annorum fructus in arboribus permanens, nichil conferebant utilitatis. Quarto anno omnis fructus earum sanctificabatur laudabili Domino. Primitias quoque fructuum sacerdotibus offerebant , et ex duabus decimis unam dabant Leuitis, alteram Hierusalem in loco sancto comedendam  deportabant. Leuite etiam decimam decime quam accipiebant eisdem sacerdotibus persoluebant. Septimus autem annus Sabbatum erat terre, quinquagesimus uero iubileus . Lex etiam omnis lepre et lepre percussure uestigium , et domorum cicatricis, et erumpentium papularum lucentes macule, et in uarias species colorum mutatorum, ut posset sciri quo tempore mundum quid uel immundum esset sacerdotum erat iudicio subdita. Lex quoque eius qui fluxum seminis patiebatur et mulieris que menstruis temporibus separabatur , sacrificiaque purificationis eorum, sacerdotum constituebantur arbitrio. Si quis hominis mortui tentorium introiret, aut cadauer occisi tetigisset, siue os illius aut sepulcrum tam ipse quam uniuersa uasa  tentorii, immunda erant, donec combuste uitule cineribus aspersa mundarentur . Preterea alia quamplurima in lege precepta sunt , que a uobis iam dudum omnino pretermissa sunt.


MOYSES. De legis preceptis que minime obseruamus nequaquam redarguendi sumus, cum et patria nostra exules simus, temploque et legitimis careamus.


PETRUS. Excusationis causam inualidam protulisti. Nam si Deo uestra sacrificia accepta essent, non uos ita de terra eiecisset, ut hec que iusserat minime possetis implere.


MOYSES. Absit ut nos ideo de solo paterno expullisset, ne eius preceptis obsecundari ualeremus quoniam non esset opus sapientis et iusti aliquid iubere, quod idem postmodum fieri prohiberet. Et  iterum cur ea non fecerimus, rationem habeat a nobis exigere, sed quia deliquimus in conspectu eius, iratus aduersus nos, eiecit de terra ubi eius non possumus implere precepta. Nostra itaque impossibilitas non erit inculpanda, donec tempus adueniat, quo ad terram habitationis nostre reuertamur, et tunc ea que iussit nobis Dominus opere complebimus, eique sacrificium nostrum acceptabile erit, quemadmodum propheta testatur Malachias dicens: Et placebit Deo sacrificium Iuda et Hierusalem sicut dies seculi, et sicut anni antiqui .


PETRUS. Huius prophetie testimonium, nichil ad nostrum attinet propositum. Nam, si precedentem et sequentem discusseris historiam, de sacrificiis templi quod Esdre temporibus edificatum est, dictum  esse inuenies . De exilio autem uestro quod dixi idem confirmo, scilicet quod ideo uos de terra eiecit, ne sacrificia faceretis, neomenias, uel quaslibet festiuitates coleretis pristino more, nec templi limina tereretis. Cum enim Deus per Moysen sacrificia fieri precepit, ideo utique fecit, ut in eum recte credentes, et tota eum mente diligentes, legis sue precepta cum quanta decebat sollicitudine et munditia custodirent, non quod furta, homicidia, rapinas, et cetera exercendo uitia, nec non idolis sacrificando, Dei legem indigne tractarent, et multis polluti contagiis, Deo uero sacrificaturi, sanctum eius templum indigni ingrederentur, quemadmodum propheta Hieremias testatur dicens: Ecce uos confiditis  uobis in uerbis mendacii que non proderunt uobis, furari, occidere, adulterari, iurare mendaciter, libare Baalim, et ire post deos alienos quos ignorastis, et uenistis et stetistis coram me in domo hac, in qua inuocatum est nomen meum, et dixistis: Liberati sumus, eo quod fecimus omnes abominationes istas . Abominatus est itaque Deus opera uestra, et uictimas, cum canticis, expulitque uos de templo suo, et terra sicut Isaias propheta apertissime talibus uerbis insinuat: Quo mihi multitudinem uictimarum uestrarum, dicit Dominus? Plenus sum, holocausta arietum et adipem pinguium, et sanguinem uitulorum, et agnorum, et hircorum nolui. Cum ueniretis ante conspectum meum, quis quesiuit hec de manibus uestris, ut ambularetis in atriis meis? Nec offeratis ultra sacrificium  frustra. Incensum abominatio est mihi. Neomeniam, Sabbatum et festiuitates alias non feram. Iniqui sunt cetus uestri. Kalendas uestras et solemnitates uestras odiuit anima mea, facta sunt mihi molesta. Laboraui sustinens. Quod et Hieremias confirmat dicens: Ut quid mihi thus de Saba affertis, et calamum suaue olentem de terra longinqua? Holocaustomata uestra non sunt accepta et uictime uestre non placuerunt mihi . Item alibi: Cum ieiunauerint non exaudiam preces eorum, et si obtulerint holocaustomata, et uictimas, non suscipiam ea . De hoc etiam Amos propheta ait: Odi et proieci festiuitates uestras, et non capiam odorem cetuum uestrorum. Quod si attuleritis mihi holocaustomata, et munera uestra non suscipiam, et uota pinguium uestrorum  non respiciam. Auferam tumultum carminum tuorum, et cantica lyre tue non audiam . De hoc iterum Malachias ait: Non est mihi uoluntas in uobis, dicit Dominus exercituum, et munus non suscipiam de manu uestra . Et Psalmista: Sacrificium et oblationem noluisti, aures autem perfecisti mihi . Per Osee quoque Prophetam sic ait: Cessare faciam omne gaudium eius, solemnitatem eius, neomeniam eius, Sabbatum eius, et omnia festa temporum eius , et multa alia; que enumerare longum est. Hec sunt precipua et maiora legis uestre precepta, que, sicut prophetica auctoritas et presentium temporum indicat etas, Deus nequaquam uult de manu suscipere uestra.


MOYSES. Omnia, que induxisti prophetarum uerba,  de Babylonie captiuitate et dicimus et credimus fuisse predicta, et in eadem completa. Nam post ipsam et diuinitas nos respexit, et sacrificia nostra suscepit.


PETRUS. Explanationi tue meus optime intellectus concordat. Cum enim Deus uos de captiuitate eductos ad templum patriamque reduxit, patet quia prophetarum minas compleuit, et culpis indultis uictimas uestras acceptabiles habuit. Sed cum postea in pristina scelera redissetis, pristinis denuo penis multati estis, et quanto secunda captiuitas maior grauiorque fuit, quam prima, tanto maiorem in hac quam in illa Dei super uos liquet indignationem fuisse.


MOYSES. In hoc uerbo tibi ipsi contrarius ostenderis, cum superius dixeris homines illius temporis religiosos et iustos fuisse, et legis precepta fideliter custodisse, nunc autem eorum opera Deo displicuisse confirmas.


PETRUS. Secundum quod legislator Moyses a Deo legem acceperat, et eis proposuerat, eos digne seruasse non denego. Sed postquam Christus aduenit, qui prophetarum arcana reuelauit, et legis sublato uelamine, spiritualem qui latebat sensum aperuit , ex tunc non secundum litteram occidentem, sed secundum spiritum uiuificantem  legalia debuerunt instituta seruare, quoniam qui legem dederat, melius eam quam prophete qui auditores fuerant intelligebat. Quod quia facere neglexerunt,  ideo eorum antiquas obseruationes Deus suscipere renuit, quemadmodum et ueteres ritus quos ante susceptam per manum Moysi legem excolebant , post eamdem susceptam prohibuit exercere, duas uidelicet sorores simul ducere uxores, uel amitam uxorem accipere, omnibus animalibus uesci . Hec et similia ante legem agentes, rei non habebantur, sed postea nemo sine peccato facere potuit.


MOYSES. Legem nostram prout Moyses dedit, et omnis patrum nostrorum generatio antiquitus coluit, et sic etiam a nobis per omnia seruandam et credo et censeo.


PETRUS. Si ueteres legis obseruationes Domino acceptabiles fuissent, dum eas opere compleretis,  nequaquam uos de templo et patria eiecisset. Sed ut tuis acquiescam sermonibus, tuo te redarguendum esse ostendam iudicio, cum, sicut dixi, nichil nisi pauca de legis obseruetis preceptis, et nec ipsa prout lex precipit ex toto custodiatis, quandoquidem nec in Sabbatis, nec in solemnitatibus, aut ieiuniis uestris, aut uictimas aut alia que necessaria sunt et precepta habeatis. Orationes etiam quas loco sacrificiorum Domino funditis, non ut exaudiantur ad eius aures ascendunt. Nec hoc maleuolentie mee potes aut audes ascribere, cum ipsimet uestri doctores testentur Deum ab illo tempore preces uestras non suscepisse, quo templum destructum est. Quod etiam Hieremie prophete firmant auctoritate dicentis: Cum clamauero et rogauero, exclusit orationem meam  . Et iterum: Opposuisti nubem tibi, ne transeat oratio . Et Isaias: Et cum extenderitis manus uestras, auertam oculos meos a uobis et cum multiplicaueritis orationem, non exaudiam . Preterea omnes uos secundum Moysi legem immundi estis. Nullus enim in uobis est, qui mortuorum attactu pollutus non sit . Que scilicet macula, nisi conspersione cineris uacce rufe non deletur , quam cum ad presens habere non possitis, ab immunditia liberari nequitis. Mulieres etiam uestre omnes fluxu pollute creduntur, cum pristini desint sacerdotes, quorum erat relictum iudicio inter menstruam et sanguinis fluxus pollutam discernere, et filii de pollutione. Omnes  quoque cibi uestri legis iudicio polluti probantur. Cum igitur, o Moyses, tota gens uestra probetur polluta, mulieres omnes pollute, et ideo omnes filii de pollutione sint pati, cibique uestri uniuersi immundi, et eorum orationes nequaquam ad aures perueniant Dei, nec opera placeant ei. Quomodo, queso, ullam possunt securitatem habere, quod uel malorum finem sint habituri, uel apud Deum sint ullius pretii? Ipsa quia me de eorum liberauit errore debitas ago gratias, et ut te etiam liberet deuotus exoro. Amen.



TITULUS u. De Sarracenorum lege destruenda, et sententiarum suarum stultitia confutanda.


MOYSES. Hactenus Iudaice gentis fides quam  inanis et inconstans in omnibus esset, eorumque obsequium quam irrationabile Deo atque ingratum existeret, uel cur ab eiusdem fide recesseris, et euidentissimis edidisti probastique rationibus, et mihi in quanto permanserim hactenus monstrasti errore. Sed cum paternam reliqueris fidem, miror cur Christianorum et non potius Sarracenorum cum quibus semper conuersatus atque nutritus es delegeris fidem. Libet enim mihi, quemadmodum in Hebraica ita et hac secta quecunque potero inferre obstacula, ut sicut de nostra, sic et de hac rationem pretendas, qua destrui ualeat. Semper enim ut dixi cum eis conuersatus et enutritus es, libros legisti, linguam intelligis, ut enim in me eorum personam suscipiam, hanc utique pre ceteris debuisses  eligere, quam constat reliquis honestiorem et habiliorem existere. Lex est si quidem larga, de presentis uite deliciis multa seruans mandata, in quo ostenditur diuina circa eos fuisse dilectio maxima, pariterque suis cultoribus gaudia repromittit ineffabilia. Cuius uidelicet legis radicem si queras, inuenies super inconuulse fundamentum rationis fundatam. Cuius rei uidelicet quod Deus eos dilexit, et multis preceptis eos onerari noluit, sed pepercit, signum est quod quinquies tantum in die orare eos precepit, quin etiam semper antequam orent, ut perfectam munditiam habeant, culum, ueretrum, manus, brachia, faciem, os, nares, aures, oculos, capillos, decentissime, et ad ultimum pedes lauant.  Hoc facto, publica uoce preconantur, unum confitentes Deum, qui nullum uel similem habeat uel equalem, eiusque Mahometh esse prophetam. In anno quoque integrum mensem ieiunant. Ieiunantes autem nocturno comedunt tempore, diurno abstinent, ita ut ab ea diei hora qua nigrum ab albo distinguere per uisum poterunt filum, usque ad solis occasum, nemo comedere, bibere, aut uxoris commistione se presumat fedare. Post solis autem occasum, donec ad sequentis diei crepusculum, semper eis cibo et potu, propriisque uxoribus prout cuique libet, liceat uti. Si tamen aut infirmitate fuerit pregrauatus aut in uia erit, quandiu aut languoris aut itineris durauerit tempus, ei quibuscunque uoluerit et uesci simul et uti, sic tamen ut quod uel egritudinis uel uie necessitate  minus impleuit, postea emendet quando licuerit. Semel autem per singulos annos propter solam recognitionem precipiuntur omnes ire ad Dei domum, que est in Mecha uidendam, et ibi adorare eamque inconsutilibus tegumentis induti circuire, et lapides prout lex precipit, per media scilicet femora iacere retro pro lapidando diabolo. Hanc autem domum dicunt Adam cum de paradiso exsulasset, Domino exstruxisse, et omnibus filiis eius donec ad Abraham aduenit locum orationis fuisse. Abraham autem fidelis Dei seruus, eam roborauit, et instaurauit et in ea Domino uota uouit, et sacrificia obtulit, filioque suo nomine Ismeli post mortem reliquit, eique et omnibus filiis eius per multa annorum curricula, donec Mahometh natus est, orandi domus permansit;  quo nato, eamdem Deus sibi, cunctisque suis generationibus, hereditariam ut ipsi perhibent, promisit. Aduersarios preterea Dei et eorum prophete predari, captiuare, interficere, et omnibus modis persequi atque delere iubentur, nisi resipiscere et ad eorum fidem conuerti uoluerint, aut seruitutis indictum censum persoluerint. Absoluta etiam eis est omnis caro, preter porci carnem et sanguinem nec non morticinum ad uescendum. Respuunt etiam, quidquid in alicuius rei nisi Dei fuerit nomine consecratum. Licet preter hoc eis eodem tempore quatuor legitimas habere uxores, et qualibet repudiata aliam semper accipere, ita tamen, ut nunquam quaternarium transeat numerum. In repudio quoque hoc obseruatur, ut usque tertio ei quamlibet  repudiare et eamdem rursus recipere liceat. Emptitias uero atque captiuas quotcunque uoluerit habere licitum erit, sed et easdem uendendi denuoque emendi liberam potestatem habebit, sic tamen, ut, postquam semel grauidam fecerit, nequaquam se alterius seruitutis iugo astringere possit. Conceditur insuper eis de propria cognatione habere uxores ut sanguinis proles accrescat, et fortius inter eos amicitie uinculum uigeat. De possessionibus repetendis iudicia talia sunt apud eos, qualia esse apud Hebreos ipse optime nosti, ut petitor testibus comprobet, et negator iuramento semel expurget. Testes autem nullos nisi ualde idoneos probatasque personas suscipiunt et quibus sine iuramento credere  possint. In quibusdam etiam aliis Mosaice legis morem custodiunt, ut qui hominis sanguinem fuderit, eadem pena plectatur , et quisquis in adulterio deprehensus fuerit, cum adultera pariter lapidetur . Qui autem cum qualibet alia fornicatus fuerit, LXXX flagellis subiacebit. Furti talis indicta est pena, ut prima et secunda uice octoginta flagella sustineat, tertia manum, quarta pedem amittat, et qui cuilibet homini membrum abstulerit, digno pretio redimet. Hec uniuersa precepta idcirco sunt a Deo proposita, ne si nimis larga quelibet faciendi esset licentia, totius gentis fieret cito ruina. A uino semper abstinere iubentur, quoniam fomes est et seminarium omnis peccati. Hec sunt precipua legis mandata, quoniam longum  esset morari in singulis. Promisit itaque Deus sibi et Mahometh suo fideli prophete credentibus, legisque eius mandata complentibus, paradisum, id est, hortum deliciarum, preterfluentibus aquis irriguum, in quo sedes habebunt perpetuas. Proteget eos arborum umbra, nec frigore affligentur, neque calore. Omnium fructuum, omnium ciborum uescentur generibus. Quidquid appetitus cuique suggeret, coram se confestim inueniet. Sericis induentur uestibus omnicoloribus. Accubabunt in deliciis, et angeli pincernarum ministerio inter eos cum uasis aureis et argenteis deambulabunt, in aureis lac, in argenteis uinum offerentes, et dicentes: Comedite et bibite in omni letitia, et quod uobis Deus promisit ecce completum est. Iungentur uirginibus, quas  nec humanus, nec demoniacus uiolauit contactus, hyacinthi coraliique splendore forma prestantioribus. Hec bona dabuntur credentibus, non credentibus uero Deo et prophete eius Mahometho, erit infernalis pena sine fine. Quantiscunque autem peccatis quisque obligatus fuerit et in die mortis sue Deo et Mahometho crediderit, in die iudicii Maometho interueniente saluus erit. Hec et alia quamplurima, que enumerare longum est, cum tu nichilominus a puero noueris scripta, et ab omni Sarracenorum gente maxima celebratione habita, cur potius Christianam quam Musalmiticam sectatus es religionem, et presentis uite melius et future pariter felicitate fruiturus?


PETRUS. Quamuis orationis tue contextus, plurimum  decoris et dulcedinis habens, apud eos qui delicias corporis summum bonum putant, non minorem quam si ipse Mahometh adesset, captare beneuolentiam ualeat, de me tamen id sperare te mirum est, ut ad hoc persuadendum institeris, in quo me nullatenus falli posse credideris. Certus enim es mihi non incompertum esse quis Mahometh fuerit, quomodo callida simulatione prophetam se confinxerit, et ad hoc machinandum quis eius consiliarius exstiterit. Unum, reor, tibi incertum manet, ipsam Mahomethi quam dicunt doctrinam quam inanem iudicem. Dum igitur uitam moresque eius mea narratione digesta audieris, tunc me scire de eo quod uerum est aut nescire, facile internoscere poteris.


MOYSES. Illud inhianter exspecto audire abs te.


PETRUS. Mahometh igitur utroque parente orbatus, sub auunculi sui Panephi patrocinio, pueritie annos agebat, idolorum tunc temporis cultui cum uniuersa gente Arabum inseruiens, quemadmodum ipse in Alcorano suo testatur, dicens Deum sibi dixisse: Orphanus fuisti, et te suscepi, in errore, et te direxi, pauper, et locupletaui. Post aliquantum uero annorum spatium, mercenarius apud nobilissimam quamdam uiduam nomine Chadigiam, breui ita domine sue animum obtinuit, ut iure coniugii rebus omnibus et rerum pariter dominatrice potiretur. Cuius opibus de pauperrimo ditissimus effectus, in tantam prorupit mentis superbiam, quod regnum Arabum sibi sperandum polliceretur, nisi  suos timeret contribules, quia eum pro rege non tenerent, cum sibi et equales fuissent et maiores. uiam tamen excogitans qua rex effici potuisset, uoluit se prophetam confingere, ea uidelicet fretus facetia eloquentie, quam apud diuersas nationes, dum negotiationi desudaret, ingenii susceperat leuitate, et hoc etiam quod tunc temporis maior pars milites erant atque agricole, et ipsi fere omnes idololatre, preter quosdam qui Moysi legem secundum Samaritanos tenebant heretice et alios Christianos qui Nestoriani erant et Iacobite. Iacobite autem sunt heretici, a quodam Iacobo dicti, circumcisionem predicantes, Christumque non Deum, sed hominem tantum iustum de Spiritu sancto conceptum, ac de uirgine natum, non crucifixum tamen  neque mortuum credentes. Fuit etiam eo tempore, in regione Antiochie, archidiaconus quidam amicus Mahometh, et hic Iacobita, unde ad concilium uocatus est, et damnatus. Cuius damnationis pudore contristatus, de regione aufugit, et ad Mahometh deuenit. Huius igitur nixus est consilio Mahometh, quod cogitabat et per se tamen adimplere non poterat, ad effectum perduxit. Fuerunt quoque duo Iudei ex illius Arabie quos diximus hereticis, Abdias et Cahbalahabar dicti, et hi quidem Mahometho se adhibuerunt, et ad complendam stultitiam eius auxilium prebuerunt. Et hi tres legem Mahomethi quisque secundum heresim suam contemperauerunt, et talia eum ex parte Dei dicere monstrauerunt, que et heretici Iudei et heretici Christiani  qui erant in Arabia uera esse crediderunt, qui uero sponte credere noluerunt ui tamen et gladii timore crediderunt. Et eius quidem nec aliam prophetiam nec miracula ulla scimus sicut de Moyse, Iosue, Samuele, Helia et Elyseo audiuimus, quos multa fecisse miracula legimus.


MOYSES. Plerosque prophetarum credimus, quorum nulla miracula legimus, ut Hieremiam, Abdiam, Amos, Osee, et alios.


PETRUS. In illis ideo querenda miracula non sunt, quomodo neque nouitatem aliquam legis induxerunt, neque Mosaice doctrine ullatenus contradixerunt, et que predixerunt ex parte completa cognoscimus.


MOYSES. Ne et Abraham Patriarche noua diuinitus dedisse mandata dubium non est, sicut sacrificiorum, comedendarum carnium, circumcisionis, et aliorum rituum. Cur ergo eis absque miraculorum luce fides exhibita a posteris est?


PETRUS. Ideo eis ueraciter creditur, quoniam is eis propheta attestatur, de cuius testimonio a nemine dubitatur, Moyses uidelicet. Mahomethus igitur qualiter inter prophetas recipiendus sit, qui nulli prophetarum aliqua probabilitate comparabilis est?


MOYSES. Quare nulla probabilitate demonstratum prophetam dixeris, quem satis miraculis denotatum frequenter audieris? Nonne prophetam eum brutum animal bos uidelicet Doregele nuncupauit? Nonne  per utramque manicam ingressa luna de sinu redintegrata progrediens, prophetam eum mirificum designauit? Nunquid ad hoc innotescendum illius manu demulsa omni populo affluentem mamilla ouis haustum lactis prebuit? Mirum etiam fuit, quod cum ficum arborem ut ad se ueniret uocauit, uenit quidem arbor ad eum, et ipse de fructu eius comedit, et brachium ouis quod inuenenatum sibi erat in scutella appositum cum eo locutum est et dixit. Ne comedas, quia sum inuenenatum.


PETRUS. Friuola sunt que prosequeris, neque omnium uestrorum iudicio fide digna probantur, maxime cum ipse Mahometh in Alcorano suo nichil tale retulit, sed potius quidquid in Alcorano de eo scriptum non fuerat, omnino uerum credi prohibuerit.  De omnibus, inquit, multi multa mentiti sunt, quod ne mihi contingat, illud solum de me uerum teneatur, quod Alcorani fultum auctoritate probatur. Qui cur miraculum non faceret ostendere uolens, loquentem ad se Dominum introducit dicens: Dixit Dominus ad me: Ideo te facere miracula non permitto, quia, ne tibi sicut aliis prophetis in miraculis contradicatur timeo. Suo ergo testimonio nullum fecisse uirtutis signum monstratur; quibus aliis indiciis uerus propheta probatur? Indicia namque ueri prophete sunt probitas uite, miraculorum exhibitio, dictorum omnium firma ueritas. Bonitas uite in Mahometho uiolentia erat, qua se prophetam Dei predicari ui faciebat, furto et rapacitate gaudens, et igne libidinis in tantum feruens, ut et alienum  thorum fedare adulterio tanquam Domino precipiente non erubesceret, sicut de Zanab filia las uxore Zet legitur. Dominus, inquit, tibi Zet uxorem dimittere tuam precipit. Quam dimissam ipse sibi continuo copulauit. Cuius euidentius prophetiam quam nulla sit Iasse uxoris eius turpitudo patefecit, quando in adulterio deprehensam, eam multorum testimonio non deprehensam, eo quod nollet eam dimittere, falso Gabrielis nuntio confirmauit. De cuius uitii potentia, libidinis scilicet laudasse Deum legitur, eo quod in eo quadragies supra humanum modum abundaret, congratulans sibi, eo quod suauis odor et speciositas mulierum dante Deo plurimum eum oblectaret. De miraculis iam dictum  est. De bellis autem que Domino precipiente et uictoriam promittente se iniisse fatebatur, dentes eius contriti in bello, faciesque collisa, multa etiam cedes et fuga suorum, ueritatem testantur; que si angelus Domini ut dicis eum custodiret, minime sibi acciderent, sicut de Elia et Eliseo legimus , quos ab inimicis suis semper eripuit Deus, quem etiam si talis esset ut dicit, semper uictoria sequeretur, ut Moysen, Iosue et Dauid, quos diuino iussu prelia committentes, semper uictoria comitabatur . Si uero etiam propheta uerus, ut ais, esset, prelia commissurus utrum sibi male eueniret sciret. Quomodo ergo mea lege dimissa illius me legem dicis potius quam Christianam insequi debere?


MOYSES. Hec pro certo ratio, quam qui perspicue inspexerit uera uidetur.


PETRUS. Quod superius me libros legisse, linguam scire, nutritum fore semper inter Sarracenos dixisti, non idcirco conuenit ut illorum assequar legem.


MOYSES. Quoniam credebam eam bonam esse, ideo te eam debere recipere dixi.


PETRUS. Dixisti etiam legis illorum radicem in inconuulse rationis fundamento constructam, unde in alterne disputationis campum, uerba uerbis, mandata mandatis, discurramus, si eam bene fundatam inuenire poterimus.


MOYSES. Placet.


PETRUS. Quod quinquies Mahumetum in die orandum  precipere dicis, ideo utique fecit, quia consilio doctorum suorum mediatricem Iudeorum et Christianorum legem effici uoluit suam, non probitate sui, neque adiutorio Dei. Iudei enim secundum legem ter in die orant, Christiani uero septies, sed iste nec ter nec septies, sed quinquies orando terminum inter utramque posuit. Quod antequam orent illos manus et brachia et cetera corporis membra abluere laudas, non ad orationem pertinet. Ad orationem quidem pertinet mundari, intrinsecus non extrinsecus. Munditia autem de ablutione membrorum pertinebat cultoribus stelle ueneris, qui uolentes eam orare, ad modum femine se aptabant. Quia uero puncto stelle ueneris rex effectus est, ideo hec precepit. Tempore orationis publica uoce eos  preconari fateris, quod non conuenit orationi, nisi quia aliud nouum nequit imponere signum. Ieiunare per mensem integrum eos, ut ais, quod restringant uitia carnis precepit, quod est initium penitentie. Sed dic, queso, mihi, quid prodest diem ieiunare, et nocte ter uel quater comedere, et bonis carnibus optimisque cibis frui, et mulieribus uti? Hec non debilitant, sed potius corroborant carnem. Quod semel in anno dicis eos ad domum Dei, que est in Mecha, ire propter recognitionem, et ibi orare quam dicunt fuisse Ade et Abrahe, non ex auctoritate habent, sed quasi commentum aliquod fingunt. Antequam enim legem predicasset, domus hec idolis plena erat. Sed si tu, o Moyses, scires qualis esset  domus illa, et quod secretum ibi inesset, et cur illuc Mahomethus iret, et que in lege inueniuntur iussit facere, ualde mirareris inde.


MOYSES. Istud rogo mihi quod dicis insinues. Licet enim hanc legem tibi predicem, quare iter illud et cetera que lex precipit ibi facere iussit, nescio.


PETRUS. Breuiter quidem uolebam tibi notificare, sed modo rogatus monstrabo aperte. Deo filii Lot Amon et Moab, hanc domum honorabant, et duo idola ab eisdem ibi colebantur, alterum ex albo, alterum ex nigro lapide paratum. Nomen quidem illius quod ex nigro erat lapide Mercurius, nomen uero alterius Chamos. Alterum quod ex nigro lapide est, in honore Saturni, alterum quod ex albo in honore Martis edificatum est. Bis in anno cultores eorum ad  ipsa ascendebant adoranda, ad Martem quidem quando sol in primum gradum arietis intrat, quia aries honor est Martis. In cuius discessione, prout mos erat, lapides iaciebantur. Ad Saturnum uero, quando sol in primum gradum libre intrat, quia libra honor est Saturni. Quod thurificabant nudi tonsisque capitibus, usque in hodiernum diem in India, ut dixi, celebratur. Arabes uero cum Amon et Moab idola adorabant. Mahomethus autem post longum tempus ueniens, pristinam consuetudinem nequiuit auferre, sed quasi quodammodo more mutato inconsutilibus tegumentis coopertos domum circuire permisit. Sed ne uideretur idolis precipere sacrificare, simulacrum Saturni construxit in pariete, in angulo domus, ne facies appareret, dorsum uero tantum  exterius est positum. Alterum Martis scilicet idolum quia sculptum undique, erat subtus terram et lapidem suprapositum misit, hominibus uero qui ad adorandum ibi conueniunt, lapides istos osculari precepit, et humiliatis tonsisque capitibus inter crura lapides retro iactare, qui humiliantes se dorsa denudant, quod est signum legis pristine. Dic ergo, Moyses, qua intentione ista precepit, nisi ea qua dico?


MOYSES. Dixi tibi intentionem me nescire, quia nusquam reperi scriptum, unum tamen de lapidibus iaciendis scio, quia ad effugandum demones ista se dicunt facere. In libris illorum scriptum uidi quia Bomar quidam ex decem sociis Mahomethi more solito lapides deosculans sic exorsus est. uobis, inquit,  lapidibus dico, quod nec adiuuare nec nocere potestis scio, sed, quia Mahomethus fecit, illius morem exsequor.


PETRUS. Quod dixisti lapidibus iaciendis demones effugare, non consequens ratio uidetur esse, quia quod non aliquo percipitur sensu corporeo, effugare leuiter nequaquam potest. Nomine uero diuino effugantur demones.


MOYSES. Quoniam quosdam audiui dicentes demonia uidisse et ea audisse, ac collocutos fuisse, miror te dicere sensu non corporali percipere.


PETRUS. Licet angelus corporeo sensu non percipi possit, illis tamen qui secundum mandata Dei incedunt, uisibiles fiunt. Similiter diabolus amicis suis uisibilis apparet.


MOYSES. Istud quidem uellem scire, quo magisterio, quaue arte illos uidere, uel colloqui possem.


PETRUS. Quare quod ad te minime pertinet scire desideras?


MOYSES. Non ut opera exercerem, sed scientiam tantum uellem.


PETRUS. Quomodo quod errorem tuum augeat uis addiscere?


MOYSES. Bene me Deo gratias correxisti, in uerbis tuis sensum didici.


PETRUS. Iam satis dictum est, ad inceptum redeamus. Quia Dei aduersarios Mahomethus predari, captiuare et interficere iussit, donec uel credere, uel censum persoluere uoluissent, non est hoc ex Dei operibus, neque prophetarum cuilibet iussit  cogere aliquem credere, sed ipse hoc cupiditate precepit pecunie, et ut inimicos suos destrueret. Hoc autem ut nosti non debet fieri, imo si quis aliquem conuertere uelit, non per uiolentiam, sed diligenter et dulciter hoc facere debet, sicut ipse Mahometh in suo testatur Alcorano, sub persona Domini ita idipsum dicentis: Si uellet Dominus Deus tuus, totius seculi gentes crederent. Cur ergo ut credant cogis? quia nullus nisi uoluntate Dei credit. Et in alio loco, uobis, inquit, gentibus ueritas Dei iam uenit. Qui crediderit, pro semetipso fecerit, qui uero errauerit, pro semetipso fecerit, et ego non sum super uos baiulus. Sequere uero, Deus, inquit, quod reuelatur tibi, et exspecta donec Deus iudicet, qui super omnes iudex est. Item in eodem, Dominus,  inquit, Deus tuus sub una lege cunctos si uellet sine discordia poneret. Fingit item in alio loco tanquam sibi Deus loquatur. Non, inquit, uiolentia in lege debet esse, iam ueritas et iustitia apparet, qui uoluerit sponte sua credat. Item in Alcorano, uos increduli non quod oratis oro, nec quem oro oratis, et quem adoratis non adoro, mihi lex, et uobis lex discors. Et in alio loco ait: Non altercetis cum alterius legis gentibus, nisi mollibus uerbis. Quare ergo predari, captiuare, et gentes ui cogere ad credendum iussit, et hec omnia semitas Dei esse fatetur? Dic mihi, Moyses, legem que secum dissidet, quare ergo credere iubes.


MOYSES. Liber Alcorani talis est, quod et posterior primum destruit ordinem.


PETRUS. Alcoranus non manu Mahometh scriptus est, si enim hoc faceret ordinatus esset. Post mortem uero ipsius, socii eius qui secum morati fuerant, quisque, ut ita dicam, lectionem suam renuntians, Alcoranum composuerunt, unde nescimus quis prior quis posterior fuit ordo. Ideo autem Mahometh predari, captiuare, et gentes interficere iussit, quod Arabes qui Deum ignorantes in deserto manebant, in predationibus delectarentur, et ut maxime illi crederent.


MOYSES. Aestimo uerum esse quod dicis.


PETRUS. Quod dicis illis absolutam esse omnem carnem, preter porci carnem et sanguinem, et morticinum ad uescendum, nobis quoque absoluta  est omnis caro. In hoc tantum scilicet in porci carne discordamus. Hoc autem fecit Mahomethus, ut in eo a lege sua nos Christiani differremus. Quod de uxoribus dixisti licere quatuor accipere et qualibet repudiata aliam accipere, hoc nulla quidem precipitur ratione, neque enim nisi causa filios procreandi, preceptum est uxorem accipere . Quod autem emptitias et captiuas quotlibet possunt habere, hoc quidem quantum ad nos adulterium est, quia multoties pater emit aliquam stupratam a filio, et contra filius uel frater a patre corruptam.


MOYSES. In uerbis tuis uerum creditur. Ut uero talis dissensio inter hec precepta erat, quare Mahomethus qui tam sapiens uidetur fieri iussit.


PETRUS. Mahomethus ualde feminas diligebat, et  pernimium luxuriosus erat, et sicuti ipsemet professus est, uis luxurie quadraginta hominum in eo manebat. Et maxime quia Arabes ualde luxuriosi erant, uoluntati eorum ut crederent satisfecit. Quod de propria cognatione habere uxores dixeris, mos erat omnibus tunc temporis, ut inter eos amicitie uinculum uigeret. De iudiciis unde supra dixisti, in quibusdam sane Moysi consentiunt legi, in quibusdam uero dissentiunt, quod Mahometh fecit ut aliquantulum diuersa esset lex sua a lege Moysi. A uino ideo semper abstinere iubentur, ne forte socii inebriati patefacerent ruinam populi. Que de paradiso predicasti pretermittenda sunt, quia ratione non possunt comprobari. Separata quippe anima a corpore et quatuor elementis a se inuicem separatis,  non utetur homo his rebus secularibus, eo modo quo prius, quod supra damnauimus in titulo tertio, ubi locuti sumus de resurrectione mortuorum. Sapiens minime huiusmodi paradisum credit, nec talibus decipitur uerbis. Homines autem temporis Mahomethi, sine lege, sine scriptura, totius boni inscii, preter militiam et aratrum, appetentes luxuriam, deditique gule, facile secundum uoluntatem eorumdem predicari poterant. Si enim aliter faceret, non ad legem suam eos impelleret.


MOYSES. Absque Dei adiutorio talis namque magna gens non in eum crederet.


PETRUS. Si cum Dei adiutorio cuncta peregisset, non multoties deuictus fuisset, nec ut supra diximus, dentes illius in bello crepuissent, qui ut ceteri  reges uincebatur, et uincebat aliquando. Sed post mortem ipsius omnes ab eius lege discedere uoluerunt. Ipse enim dixerat tertio die corpus suum deferendum esse ad celum. Ut uero illum mendacem cognouerunt, et cadauer fetere uiderunt, inhumato corpore maxima pars discessit. Alius autem Abitharii filius, quidam ex decem Mahomethi consociis, post mortem ipsius regnum adeptus est. Qui blande predicauit, et callide admonuit ad credendum gentes, et dixit illos non bene intelligere Mahomethi sermonem. Mahomethus, inquit, non dixit, quod ante sepulturam uel uidentibus hominibus subleuaretur ad celum. Dixit quippe quod post sepulturam corporis, angeli eum nescientibus cunctis  delaturi essent ad celum, unde, quia statim non eum sepelierunt, idcirco fetere incepit, ut statim sepeliretur. Hac ergo causa gentem in errore pristino parumper detinuit. Duo fratres scriptores Mahomethi, nomine Hazan, et Hozain, ieiuniis et uigiliis fortiter corpora macerantes, pene ad mortem deuenerunt. Pater uero eorum sepe filios admonebat, ne per tam longam macerationem sua fatigarent corpora. Ipse autem uidens illos stultos esse, et ad mortis ostium pre nimio labore iam deuenisse, de Mahometho uti erat rem patefecit. Cognita autem nequitia illius a patre, ceperunt comedere, et uinum bibere, et sicut in sua lege fortiter antea perstabant, ita denique legem quamuis non ex toto dimittere ceperunt. Sed quedam pars  gentis istos in consuetudine insecuti sunt. Omnibus ergo modis, o Moyses, possumus agnoscere eum neque uerum prophetam esse, neque dicta illius uora fore. Licet multa que de eo dicere possumus pretermittamus, unum tamen quod nos et uos credimus intromittamus, Christum scilicet quem equaliter credimus mortuum et crucifixum, ipse denegat. Ait enim ipse: Christum non occiderunt neque crucifixerunt, sed uisum est illis. Non solum autem in hoc mendacem eum inuenies, sed omnes libros et prophetarum dicta relege, et in cunctis que de ipsis dixit, mentitum reperies. Quomodo ergo illum mendacem me credere hortaris, cum in omnibus fallacem inueneris? Dei omnipotentis deprecor pietatem, ut me ab illius errore liberet et quam cepi  legem implere perficiat. Amen.



TITULUS uI. De Trinitate.


MOYSES. Satis hucusque contra sectam nostram et sectam Sarracenorum disputatum est. Utramque enim, tum ex ratione, tum ex auctoritate confutasti. Nunc autem qualis sit tua fides expone, et modum tue credulitatis sub capitulis distingue.


PETRUS. In mei principio libri, mee iam modum credulitatis sub titulis tibi predixi. Nunc autem quere sub quolibet titulo in eodem disputando, et liceat tibi si potueris que a me dicta fuerint destruere.


MOYSES. Hoc desidero, si potero. Nunc itaque incipiam querere de prima tue credulitatis parte, scilicet quomodo Deus est unus, et tres persone, ita  ut nulla harum anterior naturaliter alia tempore sit, nec alia substantialiter separetur ab alia, quas uidelicet Christiani Patrem et Filium et Spiritum sanctum dicunt. Deinde de aliis tue partibus credulitatis disputabimus, donec omnes compleamus. Explana ergo quid sint he tres persone, et hoc primum rationabiliter.


PETRUS. uolo tres personas, substantiam, sapientiam, et uoluntatem dicere. Ideo autem personam primam substantiam appello, quia in ipsa et de ipsa sunt sapientia et uoluntas, et ipsa de nullo, quamuis tres persone omnes sint una substantia.


MOYSES. Possuntne ratione inueniri hec tria?


PETRUS. Possunt. Nam in prima parte mei libri de substantia quidem satis firmiterque, quia sit  tractauimus, nec ultra de ea querere indigemus. Sed utrum sapientia et uoluntas ipsi insint substantie, restat explanandum.


MOYSES. Hoc interrogo ego.


PETRUS. Cum igitur constet uere substantiam esse, et ipsam creatricem omnium rerum, et initium initiatarum, et factricem facturarum, necesse est ut habeat sapientiam et uoluntatem, ut scilicet sciat quid facere uelit, antequam facere uelit quia faciat, et ut etiam antequam opus in demonstratione prodeat, prius in animo imaginando formatur, et hec imaginatio est sapientia. Cum autem sic sapit, aut facit, aut non facit. Non autem facit, si non uelit. Si uero facit, et uult, et hec est uoluntas.  Ergo apparet in nostro sermone, opus preiri sapientia et uoluntate. Mundi ergo Creator, creare aliquid nequiuit, antequam in eo sapere esset et uelle.


MOYSES. uerum est.


PETRUS. Ergo Deus est substantia, sapientia, et uoluntas.


MOYSES. uerum est. Sed adhuc probare habes, quia hec sapientia et uoluntas, eternaliter in Deo sunt, et ab eo sint inseparabiles, nec per tempus ipsis anterior est ut credis.


PETRUS. uerificabo. Cum enim constet, quia Deus sapientiam habeat et uoluntatem scire debemus, si hec sapientia et uoluntas in eo existentes, et non separentur ab eo, aut extra eum, an aliquando cum  eo sint, aliquando non.


MOYSES. uerum est quia in eo sunt, et non separantur ab eo, quia nisi sic esset, tunc Deus esset non sapiens, postquam esset sapiens, et esset sine uoluntate, postquam habuisset uoluntatem, quia fieri non potest, ut postquam in eo sint separentur ab eo, nisi per accidens, et accidens non inuenitur in eo.


PETRUS. Benedicat te Deus, quia bene intellexisti ueritatem et concessisti, et bonam fidem te habere monstrasti. Sed adhuc debes inquirere, utrum hec sapientia et uoluntas sint eterne, uel initium habuerint.


MOYSES. Ponatur modo quia initium habuerint.


PETRUS. Tunc uerba tua sibi sunt repugnantia.  Dixisti enim, quia Deus non potest esse non sapiens, postquam esset sapiens, nec sine uoluntate, postquam habuisset uoluntatem. Deinde, quia posuisti easdem habuisse principium, tunc aliquando in eo sunt, aliquando non.


MOYSES. Hoc assertioni mee minime est contrarium. Dixi enim superius. Deum non posse sapientia et uoluntate carere, postquam habuerit. Quia uero easdem principium habere concessi, nequaquam contradixi eum posse habere, quod non habuerit.


PETRUS. Sane, si exordium habuerunt, aut Deus eas creauit, aut ipse se.


MOYSES. Procul dubio Deus eas creauit, quia nulla res seipsam creat.


PETRUS. Ergo, si Deus eas creauit, cum initium habuerint, indiguit ipse Creator alia sapientia, et uoluntate, quibus eas crearet, et, ut dictum est, necesse est operatori sapientiam habere et uoluntatem, antequam quid operetur, et sic in infinitum. Necesse ergo est ut sapientia et uoluntas eternaliter in Deo sint, et ab eo inseparabiles, nec anterior illis sit tempore. Et hoc est quod cupimus explanare.


MOYSES. uerum est, rectum enim est et utile ueritati nos annuere.


PETRUS. Sed restat dicendum, que harum, scilicet sapientie et uoluntatis, dicatur Filius, et que Spiritus sanctus.


MOYSES. Cum ergo nulla earum anterior alia sit  tempore, neque substantia anterior ipsis, potestne aliquod horum trium anterius esse aliquo locutionis ordine.


PETRUS. Potest equidem, et est ordine nominum, non natura. In substantia enim sunt sapientia et uoluntas, et ideo est prima. Sapientia uero ideo prior est uoluntate, quia, priusquam creator aliquid uelit, oportet eum sapere quid uelit. Hac itaque nominum ordinata ratione, substantia, sapientia et uoluntate anterior est, et sapientia anterior uoluntate. Simili etiam modo in his nominibus, Pater scilicet, Filius et Spiritus sanctus. Ideo autem de huiusmodi re tecum egimus ita crasse, ut tu, qui subtiliora non percipis, isto saltem modo quidquam inde posses percipere. Quod si, cum aliquo inde loqueremur  Christiano, multo inde subtilius cum eo disputare possemus.


MOYSES. Cum igitur ratione ostenderis Deum sapientiam et uoluntatem habere, potestne in alicuius authentici libri reperiri serie, Creatorem ipsum in mundi creatione, sapientia et uoluntate usum fuisse.


PETRUS. Etiam. De sapientia enim Salomon in Prouerbiis ait: Dominus fundauit sapientia terram, stabiliuit celos prudentia . De uoluntate uero Dauid in Psalmo: Omnia quecunque uoluit fecit .


MOYSES. Et quid est quod tu secundam Trinitatis uestre personam nomine isto, quod est sapientia nuncuparis, cum uerbum appelletur ab aliis.


PETRUS. In hoc sane contrarietas est nulla. uerbum  namque Dei perfecta eius est sapientia: quod et Psalmista ostendit cum dicit: uerbo Domini celi firmati sunt . Patet igitur quia sapientia Dei et uerbum eius, idem est.


MOYSES. Hactenus de explanatione Trinitatis satis philosophice tractasti, sed uellem una saltem Scripturarum auctoritate approbari in Deo plures esse personas.


PETRUS. Non una probabo sed pluribus, nec obtectis, sed apertis intelligentibus.


MOYSES. Pande ergo.


PETRUS. Que est res apertior, et ad hoc comprobandum ualentior, quam nominum Dei explanatio, ut Elohim et Adonai? Elohim enim pluralitatem demonstrat,  cuius singulare est Eloha. Cum autem dico Elohai, tale est ac si dicerem Dei mei, pluralitatem deorum, et unam tantum dicentis personam, cum uero Elohemi dico, quasi dicerem Dii nostri, pluralitatem utrorumque signando, et deorum et ipsorum dicentium. Quod etsi Elohi dicatur, tale est ac si diceretur, Deus meus. Sed hoc in nulla Hebraica inuenitur scriptura, quod aliquis homo Deum unquam Elohi appellaret, quamuis, secundum ipsius Hebraice lingue regulas, dici possit.


MOYSES. Nam in uestro inuenitur Euangelio Christum in cruce Elohi appellasse .


PETRUS. Hoc quidem mihi nullum esse noui contrariom. Christus enim Deum Patrem inuocabat una  scilicet tantum de tribus personis, unam tantum alia. Simili modo in nomine quod est Adon, id est Dominus. Nam cum dicimus Adon, singularitatem demonstrat, cum Adonai, quasi dicam Domini mei, pluralitatem signando dominorum, et dicentes unitatem: cum autem dico Adonemi, quasi dicam Domini nostri, et plures Dominos, et plures signando dicentes: cum uero dico Adoni, quasi dicam Dominus meus, et Dominum unum, et dicentem notando unum. Hoc uero nomine homo tantum ab homine, sed Deus nusquam sic appellari inuenitur. Cum itaque in Scripturis sacris reperiatur Deus appellari Eloha, et Adon, quod singulariter Deus uel Dominus interpretatur, ergo est unus. Et alias cum iterum reperiatur appellari Elohim, et Adonai, quod pluralitatem  significat, plures demonstrantur dii. Quod uidetur contrarium. Aut enim unus erit Deus, aut plures. In Deo autem non est hoc contrarium. Quod enim se singulari nomine appellauit, ad unam profecto respicit substantiam, quod uero plurali, ad plures personas. Est enim unus Deus in pluribus personis.


MOYSES. Quod hec nomina Dei Elohim scilicet et Adonai pluralitatem significant, secundum regulas artis litteratorie contingit. Quod uero Deus se ita appellauit, nullis coactus regulis, sed iuxta placitum suum fecit, et placitum quidem suum nullis debet regulis subiacere.


PETRUS. uerum quippe est nomina illa nullis debere regulis supponi, sed hoc, si propria sint, non  appellatiua. Sunt autem hec appellatiua, et ideo regulis recte debent supponi, sicut superius explanauimus. Itaque, ubi singulariter proferuntur, singularitatem, ubi uero pluraliter, pluralitatem significant, quemadmodum inuenimus in Genesi, Lot angelos appellasse Adonai , hoc est Domini mei, quia angeli duo profecto erant. Et alias in eodem libro Laban increpans Iacob, ait: Cur furatus es Elohai , hoc est, deos meos? Et in Psalmis inuenitur scriptum: Ego dixi Elohimatem , id est, dii estis. Et ad Isreliticum populum Dominus per Moysen loquens, ait: Non habebis Elohim Mermi , hoc est, deos alienos. Similibus quoque testimoniis libri prophetarum  satis abundabunt.


MOYSES. Licet ostensum sit Elohim et Adonai pluralitatem significare, cum tamen de Deo dicuntur, significant singularitatem, quod per actum cui adiunguntur notatur, cum singulari uoce dicatur. Dicit enim de Deo, fecit, dixit , uel aliud aliquid tale, et non dicitur, fecerunt, siue dixerunt.


PETRUS. Hec est mea auctoritas, quod nomen Dei pluraliter dicitur, et actus singulariter, ac per hoc patet, quia Deus unus est in pluribus personis. Et tamen ut omnes tuas obiectiones precidam, possum quidem demonstrare, et nomen Dei et ipsum etiam actum pluraliter proferri. Quod licet ita sit, cum iam superius multis ostensum sit rationibus unum  tantummodo Deum esse, ad plures deos illud referre non possumus. Ad unum ergo Deum, et plures personas illud referri necesse est.


MOYSES. Si hoc quidem ostenderis, iam optime quod proposuisti probatum erit.


PETRUS. Quod si Deo opitulante hoc tibi ostendero, credes unum et plures personas?


MOYSES. Nullum sane tecum super hac re feriam pactum, sed tantum attente uellem audire.


PETRUS. Noui certe cordis tui duritiam, sed tamen iam illud tibi ostendam, per hoc enim forsitan boni alicuius memor eris. In lib. itaque Samuelis scriptum est, quia cum Philisthiim arcam Domini contra se uenire uiderent, dixerunt. Elehem Elohim , id est, hi sunt dii qui percusserunt  Aegyptum omni plaga in deserto. Hic enim et nomen Dei et actus pluraliter profertur.


MOYSES. Ego sane per hoc quod proposueras te probasse non concedo. Hec enim dicebat gens non unum, sed plures deos credens, et opinabatur quia plures essent dii Isrel, quemadmodum et sui erant.


PETRUS. Quandoquidem hoc non concedis, iam tibi consimilem in prophetarum libris ostendam sermonem. Est enim scriptum in Genesi: Locutus est Dominus ad Iacob: Surge, et ascende Bethel, et habita ibi, facque altare Deo, qui apparuit tibi quando fugiebas fratrem tuum . Hic quippe et nomen Dei et actus, singulariter profertur. Deinde scriptum est in eodem libro preceptum Domini  Iacob implesse. Sequitur enim: Aedificauitque ibi altare, et appellauit nomen loci domus Dei. Ibi enim apparuit ei Deus, cum fugeret fratrem suum. Hic autem et Deus et apparuit, in Hebraico pluraliter profertur. Habetur quippe ibi Elohim et Niglu, quod pluraliter apparuerunt significat. Si enim singulariter apparuit dicere uellet, Nigla posuisset. Item etiam in libro Samuelis Dauid laudans Deum, ait: Que est autem, ut populus tuus Isrel, gens in terra, propter quam iuit Deus, ut redimeret eam sibi in populum?  Hic etiam similiter et Deus, et iuit, in Hebraico plurale est. Hic enim similiter habetur Elohim, et Halcu, quod est iuerunt, cuius singulare est Halac. Redimeret autem, et sibi, singulare.  Item in Hieremia legitur: Dominus autem Deus est uerus, Deus uiuens, et rex sempiternus . Hic iterum et Deus, et uiuens, in Hebraico pluraliter dicitur. Cum igitur in Scripturis Dei nomen et actus, quandoque singulariter, quandoque etiam pluraliter proferatur, utrumque patet, quia et Deus unus est, et plures persone.


MOYSES. Cum ex nominibus Dei ostensum sit, unum esse Deum in pluribus personis, restat querendum cur tres tantum sint persone sicut credis, et non due, uel quatuor uel plures.


PETRUS. Illud sane iam superius ostendimus, tres scilicet esse personas, cum de hoc per rationem ageremus, quod si tu dissentias cum iam ex nominibus Dei plures esse personas concesseris, dic ergo  quot personas numero credere uolueris, et ego si possum rationes tuas debilitabo.


MOYSES. Ego certe neque duas neque tres, nec ullum credo numerum personarum, hoc uero quesiui, ut tuis rationibus contrairem.


PETRUS. Trinitas quidem subtile quid est et ineffabile, et ad explanandum difficile, de qua prophete non nisi occulte locuti sunt et sub uelamine, quoadusque uenit Christus, qui de tribus una personis, fidelium illam mentibus pro eorum reuelauit capacitate. Si tamen attendas subtilius, et illud Dei nomen, quod in secretis secretorum explanatum inuenitur, inspicias, [Figure: [Hebrew Text] 1Kb] , nomen inquam trium litterarum, quamuis quatuor figuris, una namque de illis  geminata bis scribitur, si inquam illud inspicias, uidebis quia idem nomen et unum sit et tria. Sed quod unum est, ad unitatem substantie, quod uero tria, ad Trinitatem respicit personarum. Constat autem nomen illud his quatuor figuris, [Figure: [Hebrew Text] 3Kb] et [Figure: [Hebrew Text] 3Kb] et [Figure: [Hebrew Text] 3Kb] et [Figure: [Hebrew Text] 3Kb] : quarum si primam tantum coniunxeris et secundam, [Figure: [Hebrew Text] 3Kb] scilicet et [Figure: [Hebrew Text] 3Kb] , erit sane nomen unum. Item si secundam et tertiam, [Figure: [Hebrew Text] 3Kb] scilicet et [Figure: [Hebrew Text] 3Kb] , iam habebis alterum. Similiter, si tertiam tantum copulaueris atque quartam, scilicet [Figure: [Hebrew Text] 1Kb] et [Figure: [Hebrew Text] 1Kb] , inuenies et tertium. Rursus si omnes simul in ordine connexueris, non erit nisi nomen unum, sicut in ista patet geometrali figura.
 [Figure: [Figura] 3Kb]

Perpende itaque o Moyses quam secretum sit et subtile nomen istud et ineffabile, et quod non nisi perspicaci mentis intuitu, et profunda ualeat agnosci indagatione, testante Moyse qui ait in Deuteronomio:  Scito hodie et cogita tu in corde tuo, quod Dominus ipse est Deus, in celo sursum, et in terra deorsum, et non sit alius . Ubi enim in Latino ponitur Dominus, in Hebreo quidem predictum nomen inuenies, ubi uero Deus in Latino, in Hebreo scribitur Elohim, quod pluralitatem significat. Ut autem patesceret eumdem esse Deum qui et singulari proprio et plurali appellatiuo nuncupatur uocabulo, sed et ne plures deos fore putarent, adiunxit, et non sit alius. Quod uero dixit Moyses, scito et cogita tu in corde tuo , reuera insinuat quia nominis huius arcana subtilitas, neque uisu, neque auditu, neque de corporeis sensibus  aliquo, nisi tantum mentis intellectu perspicuo, et miro possit perpendi ingenio. Potest etiam in multis aliis Trinitas denotari, sicut in fimbriis quas Dominus filios Isrel in uestimentis suis per Moysen habere precepit dicens: Loquere filiis Isrel, et dices ad eos, ut faciant sibi fimbrias in angulis palliorum, ponentes in eis uittas hyacinthinas, quas cum uiderint, recordentur omnium mandatorum Domini . Fimbrie quippe ille quatuor erant filorum, sed duplicatorum, in superiori quidem sui parte tres nodos habentes, in inferiori uero duos. Sed per fila quatuor, quatuor anni tempora designantur, per filorum uero duplicitatem dies et noctes, uidelicet ut quatuor anni temporibus, iidem toto anno, nocte quoque et die, Dei mandatorum memores essent.  Nam per tres nodos superiores, Trinitas personarum, per duos autem inferiores, duo insinuantur Testamenta, lex scilicet Moysis, et Euangelium. Notatur quoque Trinitas in tribus benedictionibus, quibus Aaron et filii eius benedicebant filiis Isrel ex precepto Domini dicentis ad Moysen: Loquere Aaron et filiis eius: Sic benedicetis filiis Isrel, et dicetis eis: Benedicat tibi Dominus, et custodiat te, ostendat Dominus faciem suam tibi, et misereatur tui, conuertat Dominus uultum suum ad te, et det tibi pacem . His quippe benedictionibus sacerdos alicui benedicens, protensas ante uultum suum palmas utrasque tenebat. Cum uero dicebat Dominus quem Hebraice illo quod supra diximus trino et uno nomine exprimebat, tres digitos priores,  pollicem uidelicet, indicem, atque medium manus utriusque rectos altius erigebat, et dicto ita Domino, digitos ut prius remittebat. Sed dic mihi, o Moyses, quid trium digitorum elatione melius quam Trinitatis excellentia poterit allegorizari? Quod si quid aliud super his notare tu noris et ualeas, mihi, queso edisseras.


MOYSES. Sane neque illud quod dixistis, neque quidquam aliud super hec unquam notauimus. Sed nec doctores nostri quidpiam notandum esse dixerunt.


PETRUS. Quid etiam nisi trinitas personarum in eo quod dicit Isaias propheta notari potest, trina  uidelicet angelorum uoce laudantium Deum et dicentium: Sanctus, sanctus, sanctus, Dominus Deus Sabaoth?  Cur enim ter tantum sanctus dicunt magis quam semel, uel bis, uel decies, uel centies, uel alio numero aliquo? Cur si breuiter laudare uellent semel sanctus non dicerent? Si uero multum, cur non centenam uel millenam, uel innumeram laudem exhiberent?


MOYSES. Nos quidem in angelorum laude causam nullam uocis illius trine, nisi placitum scimus ipsorum.


PETRUS. Si ad singula que proposuero nescimus responderis, quid aliud quam te uictum et contraire nescientem fateris? Testatur sane et Dauid personarum  trinitatem cum dicit: Querite Dominum [et confirmamini, etc.] et uirtutem eius, et querite factem eius semper . Quid est enim quod dixit: querite Dominum et uirtutem eius, et querite faciem eius, nisi querite Patrem, et Filium, et Spiritum? Qui namque per uirtutem Domini nisi Filius eius, qui uero per faciem, nisi Spiritus sanctus intelligitur? Quod si tu aliud intelligas, edissere. Hec itaque sanctarum testimonia Scripturarum de trinitate personarum, satis intelligentibus sufficere poterunt. Si enim cuncta que possem super hec inducerem testimonia, liber ea magnus non caperet. De his igitur hactenus. Si quid autem aliud habes interrogare, ne moreris.



TITULUS uII. Quomodo uirgo Maria, de Spiritu sancto concipiens sine uiri commixtione peperit.



MOYSES. Iam de Maria uolo edisseras, qualiter eam sine uiri copula peperisse  credas, et ego si potero contraibo.


PETRUS. Credimus sane Spiritu sancto in eam superueniente, uirtute Altissimi ipsam obumbrante, de ipsius membris, ut Deo placuit, uires in unum conuenisse, et ita eam sine uiri copula concepisse.


MOYSES. Mira quidem res et ad intelligendum difficilis, quemadmodum de matre filius sine patre carnali gigni potuerit. uidemus enim in ista hominum consueta generatione, quia nisi duabus naturis conuenientibus, uiri quidem ac femine, homo generari non possit.


PETRUS. Cur ista generatio mira tibi uidetur, et ineffabilis, cum iam consimilem audieris, quam credimus et nos et uos, Euam uidelicet sine matre de patre, hoc est de carne Adam procreari? 


MOYSES. Potuit sane generatio illa sicut et ista per miraculum fieri, sed de ista quidem quod fuerit auctoritatem habemus, Moysi uidelicet , cui nullus contradicit legitimus, de illa uero nullam puto auctoritatem inuenies, si tamen de libris prophetarum aliquam audieris profer.


PETRUS. Non unam quidem super huiusmodi re dicam auctoritatem, sed multas, cum de futura Christi natiuitate, multis in locis prelocuti sint prophete


MOYSES. Si quod dicis effeceris, tuam procul dubio fidem tutaberis.


PETRUS. In primis igitur recordare quid per Isaiam ad Achaz dictum est, regem Iuda: superuenientibus enim super eum hostibus suis, rege uidelicet Armenie, et rege Isrel, sic ad eum locutus est Isaias: Ne timeas, inquit, o Achaz, quia non destruetur Hierusalem, et ne dubites. Pete tibi signum a domino Deo tuo in profondum inferni, siue in excelsum supra; et dixit Achaz: Non petam et non tentabo Dominum . Cum autem cognouisset Isaias, quia non bona fide dixisset Achaz, imo quia Deum non timeret, aut amaret, respondens: Audite, inquit, ergo domus Dauid: nunquid parum  uobis est molestos esse hominibus, quia molesti estis et Deo meo? Propter hoc dabit Dominus ipse uobis signum: Ecce uirgo concipiet, et pariet filium, et uocabit nomen eius Emmanuel . Et hec quidam prophetia propter Christum dicta est, et ad beatam per angelum Mariam repetita.


MOYSES. Et quomodo hoc stare poterit, quod hec que ad Achaz nuntiauit Isaias, propter Christum ut asseris dicta sint et Mariam, cum ab Achaz usque ad Mariam multa, ut ipse nosti, annorum centena transierint?


PETRUS. Si propter Christum et Mariam dicta esse non credis, propter quem ergo prolata fuisse arbitraris?


MOYSES. Profecto propter uxorem Achaz, et  filium eius Ezechiam qui de ea natus est.


PETRUS. Falsum est quod dicis, et hoc per imperitiam astruitis, uel quia Deo nec reuerentiam nec honorem exhibetis, quin de eo mentiri et male sentire presumatis. Eo namque tempore quod hec ad Achaz dicta sunt, iam erat rex ipse, sed et filius eius Ezechias nouem iam annos transierat. Die etenim prima regni Achaz erat ipse uiginti annorum, et regnauit annis sexdecim. Ezechias autem filius suus, qui ei proximus in regno successit uiginti quinque annos habebat, quando regnare cepit. Nouem itaque annos habebat Ezechias, quando pater suus rex effectus est. Hec igitur de qua agimus prophetia, neque propter uxorem Achaz, neque propter filium suum Ezechiam dicta  est.


MOYSES. uolo igitur mihi ostendas et explanes qualiter propter Mariam, et eius filium dicta sit ista prophetia.


PETRUS. Multa certe in ipsis prophetie uerbis inueniam, quibus perfacillime conuincam ipsam non propter Achaz uel filium eius, imo propter Mariam et filium eius Christum fuisse prolatam. Licet enim ad Achaz loqueretur propheta, non solum tamen ad eum, uel de suo tempore dicta est prophetia. Propter hoc enim dictum est : Audite, domus Dauid, non, Audi, tu, Achaz. Item quod propheta: Dabit Dominus, inquit, ipse uobis signum, quia addidit, ipse, ac si diceret non alius, ex hoc potest intelligi ipsum Dominum  signum esse futurum. Quod etiam pluraliter ait, uobis, et non tibi, innuitur non propter Achaz, uel ad ipsum solum hoc fuisse dictum. Sed et quod sequitur: Ecce uirgo concipiet et pariet filium, et uocabit nomen eius Emmanuel, patenter insinuat non de uxore Achaz, uel filio eius dixisse prophetam. Nam neque mulierem maritatam uirginem uocasset, nec miraculum aliquod esset siue signum, mulierem uirum habentem concepturam, uel filium forte parituram. Quin et in hoc quod ibidem legitur, uocabit, duo sunt notanda, scilicet quod et Deus sic appellari Filium uolebat, et quod sine carnali patre uirgo foret puerum genitura. Propter hoc enim ait, uocabit, ac si diceret, ipsa tamen uocabit.  et non pater. Nouimus etiam quod neque aliquid Achaz filius neque quisquam alius homo temporis illius, hoc nomine quod est Emmanuel sit uocatus.


MOYSES. Miror sane super te, uiro lingue nostre tam perito, quod ita uerba confundis, et Scripturas peruertis. Neque enim, ut ipse nosti, posuit propheta nomen in Hebraico, quod uirginem reddat in Latino. Quod si facere uellet, utique bethula posuisset. Posuit autem halma, quod puellam tantum significat.


PETRUS. Iniuste profecto, o Moyses, contradicis, nec lingue usum Hebraice, uel naturam agnoscere uideris. Mulier namque siue iuuenis siue annosa; quandiu autem iuuenis est, uirgo, si  autem corrupta, potest nuncupari nahra. Halma uero uocatur nulla, nisi sit et iuuenis et intacta. Quod autem addidit propheta de puero dicens: Butyrum et mel comedet, ut sciat reprobare malum et eligere bonum, dic, queso, o Moyses, quid per mel illud intelligi uoluit et butyrum? uoluit ibi aliquam innuere allegoriam, uel mel simpliciter protulit et butyrum?


MOYSES. Nos quippe illud nequaquam, nisi simpliciter intelligimus, scilicet quia sapiens erit, bonique et mali discretionem habebit, ideo, inquit, mel comedet et butyrum, quod dulce est atque bonum.


PETRUS. Non ideo sane sapiens est reputandus, quod mel comedet et butyrum. Licet enim sint et  dulcia, cum salubria non sint, nec sunt bona, et qui illud quod nec salubre nec bonum est comedit, quomodo sapiens erit? Quod si alio modo ut possibile est, uerbum illud intelligas, scilicet, quod mel comedet et butyrum, propter hoc ut sciat reprobare malum et eligere bonum, id est, ut per mellis comestionem et butyri, boni habeat cognitionem et mali, id est, sapiens sit, si ita inquam intelligis, sapiens mihi non uideris, ubi enim in rerum innuitur naturis, quod sapientiam conferat butyri comestio siue mellis? Sane nusquam. Restat igitur ut illud allegorice intelligamus.


MOYSES. Et quam ibi potes intelligere allegoriam?


PETRUS. Potest quippe per hec duo uerba lex utraque intelligi, euangelium et lex Moysi. Multis siquidem in locis inuenimus in prophetis uerba Domini melli comparari et lacti .


MOYSES. Quid est igitur quod sequitur, antequam sciat puer reprobare malum et eligere bonum, derelinquetur terra, quam tu detestaris a facie duorum regum suorum . Quid inquam per huiusmodi uerba uoluit intelligi propheta? Innuunt enim uerba ista puerum de quo est prophetia tempore illo fuisse natum.


PETRUS. uis queso, o Moyses, prophetarum uerba ordine locutionis humane consueto accipere? Nequaquam potest hoc esse. Sunt enim ut somnium  uerba eorum, et sicut uerba hominum febri acuta laborantium, uel alio morbo delirantium, nullo ordine sunt connexa, sic et prophetarum uerba nulla sunt continuatione prolata, nec quid prius dicant respiciunt, siue posterius, nisi sicut eis sanctus reuelat Spiritus. Quare sic sunt uerba hec connectenda: Butyrum et mel comedet, ut sciat reprobare malum, et eligere bonum, quia ante subauditur quam comedat, sciet reprobare malum et eligere bonum. Hec enim est hebraica ueritas, et hic demum finitur illa que propter incredulitatem Achaz, ad domum Dauid dicta est prophetia. Nam, quod statim sequitur, terra derelinquetur, et cetera propter aliud dicitur, sicut et alibi inuenimus. Legitur enim in Exodo: Dixit Moyses ad Dominum:  Quis ego sum ut uadam ad Pharaonem, et educam filios Isrel de Aegypto? Qui dixit ei: Ego ero tecum, et hoc habebis signum quod miserim te. Cum eduxeris populum meum de Aegypto immolabis Deo super montem istum. Cum eduxeris populum meum , etc.; signum esse uidetur illius quod ait quod miserim te, sed non est. Educto enim populo de Aegypto et Moyse super montem illum immolante, iam cognoscebant omnes Moysen, et prophetam, et a Domino missum esse. Aliud igitur more prophete cepit ibi Moyses dicere quam quod prius dixisset. Quod si contradicas, et quod signum illud fuerit queras, scias esse signum illud quod ait: Ego ero tecum .


MOYSES. Si ita est, quid est quod in sequentibus  legitur, antequam sciat puer uocare patrem suum et matrem suam, auferetur fortitudo Damasci, et spolia Samarie coram rege Assyriorum? Nonne enim de eodem puero dicta sunt hec omnia, illo scilicet qui et ante destructionem natus fuit?


PETRUS. Non omnia sane de Christo intelligimus dicta esse. Potuerunt ista itaque dici non de eo, sed de puero illo qui eo tempore natus fuit, de quo Dominus ad prophetam: uoca inquit, nomen eius, accelera spolia detrahere, festina predari , uel de alio aliquo.


MOYSES. Illum certe puerum qui Emmanuel est uocat, ostendam ego tibi, quia illo sit tempore natus. Cum enim loqueretur propheta de aduentu regis Assur super terram Iuda, ait de eo: Et erit  extensio alarum eius, implens latitudinem terre tue, o Emmanuel . Hic namque ostendit, tempore aduentus eius iam esse Emmanuel.


PETRUS. Non sane per hoc conuinces, Emmanuel tunc temporis natum fore. Neque enim fuit hoc eius nomen secundum corpus, sed secundum deitatem, secundum quam et in eo tempore, et ante et post constat Emmanuel esse.


MOYSES. Iam ex his tuis uerbis intelligo tale quid, quod antea non dixisti, uideris enim innuere, puerum de quo loqueris Deum et hominem fore.


PETRUS. Ita procul dubio credo ego, quod et in mee fidei explanatione notaui et tibi ostendam, si quando illud quesieris.


MOYSES. De hoc non quero ad presens ego, imo prius uolo respondeas, si quam adhuc auctoritatem habeas de propheta, quod puer ille, filius Marie, de matre sit natus sine carnali patre.


PETRUS. Habeo utique. Ait enim: Rorate, celi, desuper, et nubes pluant iustum; aperiatur terra et germinet Saluatorem, et iustitia oriatur simul; et: Ego Dominus creaui eum . Per hoc namque quod ait: Rorate, celi, desuper, et nubes pluant iustum, notauit Spiritum sanctum de celo fore descensurum; per hoc autem quod sequitur: aperiatur terra et germinet Saluatorem, corpus uirginis accipimus, que, superueniente Spiritu sancto, et conceptura et Saluatorem fuerat paritura. Sed et per hoc quod est: Ego Dominus creaui eum, innuitur,  quod absque patris carnalis auxilio, Dominus eum progenuit . Unde et contra illos qui hoc non credunt intulit in sequenti: ue qui contradicit fictori suo, testa de Samiis terre, et nunquid dicet lutum figulo suo: Quid facis, et opus tuum absque manibus est? et: ue qui dicit patri: Quid generas; et matri: Quid parturis?  Sic enim inuehitur in illos, qui de hoc dubitant, et querunt quomodo Deus eum genuerit, et beatam causantur Mariam, quod absque uiri commistione peperit. Iterum contra incredulos loquens propheta, ait: Nunquid ego, qui alios parere facio, ipse non pariam, dicit Dominus? Si ego, qui generationem aliis tribuo, sterilis ero, ait Dominus Deus tuus?  Sic namque ostenditur quod Deus eum sine carnali patre  genuerit. Hec sane intelligentibus credo sufficere, quod de matre sine carnali patre natus fuerit puer ille.



TITULUS uIII. Quomodo in corpore Christi incarnatum est uerbum Dei, et fuit Christus homo, simul et Deus.


MOYSES. Satis hucusque per auctoritatem egisti de pueri generatione, et satis patitur ratio sic fieri potuisse, sed omnibus est mirabilius qualiter humano corpori quod est compositum, deitas que simpla est adiungi potuerit et uniri. Precor ergo, ut promisisti, edissere qua id fieri potuit ratione.


PETRUS. Nulla certe fieri debuit necessaria ratione, quod solo Dei nutu factum fuit atque bonitate  . Nisi enim ipse uoluisset, humane se nature non uniret. uerumtamen nulla ratione perhibetur fieri debuisse. Sicut enim anima, que simpla est, adiungitur corpori composito, et fiunt duo illa unus homo, et hoc absque rationis contradicto, ita nulla quoque obstante ratione, potuit Deus homini se unire.


MOYSES. Aliud quoque abs te, si placet, uolo audire. Cum enim Patrem et Filium et Spiritum sanctum dixeris et credas esse unum, dicas uelim quonam modo Filium solum credas incarnatum, et non Patrem uel Spiritum sanctum.


PETRUS. Tibi, puto, certe mirum est et impossibile, quod nos mirum non credimus esse. Licet enim ostendi nequeat hoc in Deitate, quia subtile quidem et  spirituale, in rebus tamen corporeis simile possumus inuenire, per quod et illud potes agnoscere, sicut in igne qui est substantia, semper inest claritas cum calore. Neque enim ignis substantiam absque claritate et calore, nec sine ignis substantia claritatem simul inuenies cum calore. uenit autem ad nos aliquando calor sine claritate, aliquando etiam claritas sine calore.


MOYSES. uerum est certe quod aliquando uenit ad nos claritas sine calore. Nam hoc possumus ex candela percipere, cuius uidemus claritatem, et non sentimus calorem. Sed non uideo de calore qualiter ad nos ueniat sine claritate.


PETRUS. Hoc facillime possum ostendere. Si enim de metallis aliquod acceperis, et illud sic calefeceris,  ut inde aliud corpus calefacere possis, si eidem te adhibueris, calorem quidem senties, et claritatem non uidebis.


MOYSES. Iam ex uerbis tuis uideris credere, quod sicut quandoque claritas absque calore, et calor prouenit absque claritate, et tamen non separantur ab igne, ita et Filius absque Patre et Spiritu sancto carnem suscepit, nec propter hoc tamen ab eis recessit.


PETRUS. Utique sic credo ego, et tu bene inellexisti, si crederes. Dixit enim ueritas ipsa: Ego sum in Patre, et Pater in me est ; et iterum: Ego et Pater unum sumus .


MOYSES. Concedo satis quod potuit homini Deitas se unire; uerumtamen, cum sic fieri necesse non  fuerit, cur credere debemus factum esse?


PETRUS. Nos sane qui prophetas mentitos esse non credimus, cum ipsi Christum Deum et hominem futurum fore predixerint, ueraciter eos et hoc dixisse credere debemus.


MOYSES. uellem modo mihi ostenderes quo loco hoc prophete perhibeant de illo. Nam ego certe super omnia illud abs te audire desidero.


PETRUS. Legimus sane in Genesi Dominum dixisse: Faciamus hominem ad imaginem et similitudinem nostram, et alibi: Creauit Deus hominem ad imaginem et similitudinem suam . Dic nunc mihi, queso, que est Dei imago ista uel similitudo? In quo enim consimiles sunt imago Dei et imago hominis?


MOYSES. Bonum est certe ueritatem agnoscere, et ego ueraciter dico in nullo illas consimiles esse. Nam et superius tum ratione, tum auctoritate ostensum est et nos concessimus Deum rei similitudinem habere nullius.


PETRUS. Mentitur ergo Scriptura que dicit, quod ad imaginem et similitudinem suam Deus hominem creauit.


MOYSES. Nequaquam.


PETRUS. Cui igitur duorum illorum credendum est prophetarum, an illi qui dixit Deum rei nullius habere similitudinem, an illi qui ait: Creauit Deus hominem? etc. Uter eorum ueraciter est locutus?


MOYSES. Neutrum sane eorum dicendum est esse mentitum.


PETRUS. Et duo contraria quomodo possunt in eodem esse, Deum scilicet et habere imaginem, et non habere?


MOYSES. Hoc certe uolo ego mihi edisseras quonam modo ea ipse intelligas.


PETRUS. Et hoc profecto uerum est, Deum scilicet ut prediximus rei similitudinem habere nullius, et Moysen ueraciter dixisse nouimus, quod ad imaginem et similitudinem suam creauerit homines Deus. ueridicus enim fuit ipse in omnibus. Sed per imaginem Dei de qua Moyses est locutus, imaginem illam, id est, formam humanam necesse est  intelligamus, quam assumpsit Dei Filius incarnatus.


MOYSES. Et quomodo hoc stare poterit, cum eo tempore, quo factus est Adam, nondum imaginem illam, quam Deum creditis assumpsisse, ipse assumpserit?


PETRUS. Et si imago illa nondum erat in opere, in eius tamen prouidentia iam fuerat atque uoluntate. Cum autem uoluntas eius non mutetur, quantum ad ipsum nil obstat, quin imago sua semper fuisse credatur. Et hoc quippe alibi inuenimus in prophetis  quod de futura re quasi preterita sint locuti, sicut Isaias sub persona Domini, ait: Dies ultionis in corde meo, annus retributionis mee uenit . Dies profecto uel  annus non uenerat, que tamen quia in corde suo iam erat, iam uenisse dicebat.


MOYSES. Habes adhuc aliquam aliam auctoritatem, per quam apertius possis ostendere puerum illum esse Deum debuisse et hominem?


PETRUS. Habeo utique multas. Ait enim de eo Isaias: Paruulus enim natus est nobis, et filius datus est nobis, et uocabitur nomen eius Admirabilis, Consiliarius, Deus fortis, Pater futuri seculi, Princeps pacis . Hec enim nomina omnia nonnisi Deitati conueniunt.


MOYSES. Tu male Scripturam intelligis. Neque enim ita legendum est, quod dicatur puer ille Admirabilis uel Consiliarius, etc., imo ita: Ille qui est admirabilis,  qui est consiliarius, qui est Deus fortis, qui est pater futuri seculi; ille, inquam, uocabit eum principem pacis. Sin autem, de quo igitur dictum est uocabit?


PETRUS. Hoc mihi sane nullum affert incommodum, quia Deus sic appellauit seipsum. Et hoc lingua bene patitur Hebraica, sicut in libro Numeri inuenitur: Ista est lex consecrationis: Cum dies quos ex uoto decreuerat complebuntur, adducet eum ad ostium tabernaculi federis . De eodem namque dictum est, et adducet, et eum. Sed et quod in eodem loco ait propheta: Multiplicabitur eius imperium, et pacis non erit finis: super solium Dauid, et super regnum eius sedebit, et, ut confirmet illud,  et corroboret in iudicio et iustitia, a modo et usque in sempiternum ; hoc, inquam, totum ostendit puerum illum Deum et hominem debuisse esse futurum. Quidquid enim hominis est, finem est habiturum, Deus autem et quod huius est, manet in eternum . Preter hec etiam omnia iniuste mihi contradicis de nominibus supradictis, uestri namque doctores, et Christum septem nomina habiturum esse dixerunt, et hec eadem posuerunt. Hoc autem in disputationis exordio pactum non firmaras, ut iniuste aliquid contradicas.


MOYSES. Recordor et uerum est, ita nostros dixisse doctores.


PETRUS. Adhuc et aliam dabo, si uis, auctoritatem, puerum illum Deum esse futurum et hominem. Ait  enim de eo idem propheta: Egredietur uirga de radice Iesse, et flos de radice eius ascendet, et requiescet super eum Spiritus Domini, Spiritus sapientie et intellectus, Spiritus consilii et fortitudinis, Spiritus scientie et pietatis, et replebit eum Spiritu timoris Domini. Non secundum uisionem oculorum iudicabit, nec secundum auditum aurium arguet, sed iudicabit in iustitia pauperes et arguet in equitate pro mansuetis terre et percutiet terram uirga oris sui, et spiritu labiorum suorum interficiet impium . Quod enim ait, non secundum uisionem oculorum iudicabit, et cetera que sequuntur, procul dubio nulli conueniunt, nisi soli Deo. Homo enim nisi quod uiderit, uel audierit, iuste aliquid iudicare non poterit.


MOYSES. Pars sane huius, quam tibi in auxilium adduxisti auctoritatis, ad hoc obstat ostendendum quod tu probare contendis. Legitur namque ibi: Et requiescet super eum Spiritus Domini, Spiritus sapientie et intellectus, Spiritus consilii et fortitudinis, Spiritus scientie et pietatis, et replebit eum Spiritu timoris Domini. Si enim Deus esset futurus, daturus utique esset hec et non accepturus.


PETRUS. Nihil est quod opponis. Dixi namque tibi in primis in mee explanatione credulitatis, tres ipsum esse substantias Christum, corpus scilicet, animam, et Deum. Et secundum Deitatem septem illa sibi sunt attributa uocabula, secundum animam uero septem munera potuit suscipere supradicta.  Hec quippe anima preter quod erat Deitati adiuncta, per se quoque omnium fuit animarum dignissima.


MOYSES. Cum itaque secundum Deitatem septem uocabula, et secundum animam septem illa susceperit munera, uelim mihi certe aperias quid secundum corpus ei attribuas.


PETRUS. Licet ridiculose hoc proferas, tamen, si uis, dicam quid secundum carnem ei attribuam. Dicit quippe idem Isaias: Dabo in solitudine cedrum, et sethim, et myrthum, et lignum oliue, et ponam in deserto abietem, pinum et buxum simul . Per has sane arbores septem, corpus Christi designatur. De aliquo namque hoc deserto cur diceret, cum  semper in deserto huiusmodi arbores commorentur? Per desertum ergo intelligitur mundus, qui, tempore Christi aduentus, omni bono uacuus erat et desertus.


MOYSES. Cum igitur corpus eius per arbores designauit, cur arbores, queso, fructiferas et pretiosiores in eius designatione non posuit?


PETRUS. Magno satis intuitu et ratione hoc fecit. Sicut namque semper uirent arbores ille, nec aliquando sua uiduantur fronde, sic et corpus Christi semper uiuum, semper totum manet et integrum. Habeo autem et aliud auctoritatis argumentum, ad comprobandum uniri potuisse hominem et Deum. Dicit namque Isaias: Et dicent in die illa: Ecce Dominus noster iste. Exspectauimus eum, et saluabit nos . Hunc certe uersum aliter non curamus  explanare, quam doctores uestri illum dudum exposuere. Per eum namque uenturum docuerunt fore tempus, quo et Deum mundus esset uisurus, et digito sibi ad inuicem populus ostensurus. Hoc uero fieri posset nullatenus, nisi corpus fieret quis et Deus. Hoc etiam quod ait propheta: uox speculatorum tuorum; leuauerunt uocem, simul laudabunt, quia oculo ad oculum uidebunt cum conuerterit Dominus Sion . Hunc, inquam, uersum doctores uestri eodem modo quo diximus, exposuerunt, propter illud: Oculo ad oculum uidebunt. Sed et aliud posuit propheta, per quod non minus comprobari possunt supradicta. Ait enim: Et reuelabitur gloria Domini, et uidebit omnis caro pariter quod os Domini locutum est . Potest quippe rei uox spiritualis  audiri, sicut filii Isrel uocem Domini audierunt in monte Sinai . Loquentem uero non uidebis, nisi fuerit res carnalis. Item aliud quod ait Zacarias: In die illa proteget Dominus habitatores Hierusalem, et erit qui offenderit in die illa quasi Dauid, et domus Dauid quasi Dei, et angelus Dei in conspectu eorum . Per hoc namque quod ait, et domus Dauid quasi Dei, uoluit utique intelligi quod de domo Dauid esset nasciturus, qui ab omnibus haberetur Deus. Quod etiam ait, quasi Dei, et non posuit simpliciter Deus, insinuat quod is qui de domo Dauid erat oriturus, in aliquo minor esset, quam Deus . Quod et Dauid in Psalmo testatur cum dicit: Minuisti eum paulo minus a Deo [ab angelis]  . Item Micheas: Et tu, inquit, Bethlehem Ephrata, paruulus es in millibus Iuda. Ex te mihi egredietur qui sit Dominator in Isrel, et egressus eius ab initio a diebus eternitatis . Hoc quippe, ex te mihi egredietur qui sit Dominator in Isrel, secundum corpus dictum est, secundum quod princeps ille aduenturus erat in tempore. Quod autem sequitur, et egressus eius ab initio a diebus eternitatis, perpetuitatem insinuat Deitatis. Hoc enim Deitati attribuit quod homini, puto, non conuenit. Item Dauid in Psalmo cum dicit: Sedes tua, Deus, in seculum seculi; uirga directionis uirga regni tui; et dilexisti iustitiam et odisti iniquitatem, propterea unxit te Deus, Deus tuus, oleo letitie pre consortibus tuis ; cum hoc, inquam, dicit, eum ad quem  loquitur Deum esse et hominem ostendit. Aiens enim: Sedes tua, Deus, in seculum seculi, uirga directionis uirga regni tui, nunquid non eum manifeste appellat Deum? Deinde cum dicit: Dilexisti iustitiam. et odisti iniquitatem, propterea unxit te Deus, Deus tuus, oleo letitie pre consortibus tuis, ad hominem eum loqui percipimus. Neque enim uel Deum, uel consortes habet Deus. Item Dauid alibi in Psalmo: Deus, iudicium tuum regi da, et iustitiam tuam filio regis , et quecunque alia sunt in psalmo, dic nunc quis est iste regis filius? Salomon an Christus, qui de ipso Dauid erat uenturus, et filius eius nuncupandus?


MOYSES. Nolo sane te super hoc fatigare. De Christo enim dictum est, ut doctores nostri docuere.


PETRUS. Cum igitur de Christo psalmum esse concesseris, uideamus utrum ista que in eodem leguntur: Et permanebit cum sole et ante lunam in generatione et generatione; et: Sit nomen eius benedictum in secula, ante solem permanet nomen eius; et illud: Et adorabunt eum omnes reges, omnes gentes seruient ei ; uideamus, inquam, si de puro homine dicta sunt hec omnia, sed nequaquam, imo de Deo. Sequitur ergo, ut Christum et hominem dicamus esse et Deum. Quod etiam, quia Dauid Spiritu sancto reuelante cognouit, et miracula que facturus erat preuidit, ideo huiusmodi finem psalmo fecit: Benedictus Dominus Deus Isrel, qui facit mirabilia solus, et benedictum nomen maiestatis eius in eternum et replebitur maiestate eius omnis terra. Item in libro  Dabreiamin, id est uerba dierum, legitur [Paralipomenon], quia cogitante Dauid domum Domino edificare, ait ad eum Nathan propheta sub persona Domini in hec uerba: Cum compleueris dies tuos ut uadas ad patres tuos, suscitabo semen tuum post te, quod erit de filiis tuis, et statuam regnum eius. Ipse edificabit mihi domum, et firmabo solium eius in eternum. Ego ero illi in patrem, et ipse erit mihi in filium, et misericordiam meam non auferam ab eo, sicut abstuli ab eo qui ante te fuit, et statuam eum in domo mea, et regno meo usque in sempiternum, et thronus eius firmissimus in perpetuum . Dic, inquam, o Moyses, ista de quo dicta est prophetia?


MOYSES. De Salomone.


PETRUS. Nequaquam potest hoc esse. Quod enim  ait, cum compleueris dies tuos, ut uadas ad patres tuos, quod est, cum mortuus fueris, suscitabo semen tuum post te, patet quod dictum non est de Salomone: rex namque iam erat Salomon uiuente adhuc patre suo. Quod si de Salomone uellet dicere, utique non dixisset, quod erit de filiis tuis, sed, quod erit de te. Quod etiam sequitur, et statuam eum in domo mea, et in regno meo usque in eternum, et thronus eius firmissimus in perpetuum, patenter agnoscitur non de Salomone esse dictum. Salomon namque nec in domo Dei siue regno est statutus, nec fuit in perpetuum firmissimus thronus eius. Et cum hoc conueniat Deo soli, tunc ille de quo hic agitur, homo futurus atque Deus fuerat.


MOYSES. Cum hec omnia, Petre, dicta esse intelligas propter Christum, qui est quod ait: Ipse edificabit mihi domum? Quenam fuerat illa domus, quam edificaturus erat Christus?


PETRUS. Sanctam sane Ecclesiam intelligimus per domum illam, quam edificauit Christus supra firmam petram.


MOYSES. Quid igitur respondit Nathan ad Dauid, de domo quam edificare se Domino uelle dixit?


PETRUS. Sane hoc quod Salomonem filium suum loquens refert ipse Dauid: Factus est, inquit, sermo Domini ad me dicens: Multum sanguinem effudisti, et plurima bella bellasti; non poteris edificare domum nomini meo, tanto effuso sanguine coram me. Ecce natus est tibi filius, uir quietissimus, faciam enim eum  requiscere ab omnibus inimicis suis per circuitum, quia Salomon uocabitur, et pacem et otium dabo in Isrel cunctis diebus eius. Ipse edificabit domum nomini meo, et ipse erit mihi in filium, et ego ero illi in patrem, firmaboque solium regni eius super Isrel in eternum . Et hoc quidem de Salomone concedo ego dictum esse propter illud: Ecce natus est tibi filius, et postea, Salomon uocabitur. Quod etiam testatur Dauid loquens ad filios Isrel de eodem in hec uerba. De filiis meis, filius enim multos dedit mihi Dominus, elegit Salomonem filium meum . Et hic quidem sermo Dauid ad Salomonem omnino diuersus est ab illo, quem dixit Nathan ad Dauid de Christo. Hic namque legitur, natus est tibi filius, et Salomon uocabitur: ibi autem,  quia suscitabo semen tuum post te, quod erit de filiis tuis; et nullum ei nomen attribuit. Ibi etiam ait, et statuam eum in domo mea, et regno meo usque in sempiternum, et thronus eius firmissimus in perpetuum. Hic uero solummodo, firmabo solium eius super Isrel in eternum. Per quod ostenditur, quia, quandiu regnum Isrel permaneret, de Salomonis progenie rex non deficeret, regnum uero Christi semper fine careret . Sed et Christi regnum sine conditione, Salomonis autem promissum est sub conditione. De eo quippe in libro Regum legitur, ubi Dauid ad filium suum Salomonem sic loquitur: Confirmet, inquit, Dominus sermones suos, quos locutus est ad me dicens: Si custodierint filii tui legem meam,  et ambulauerint coram me in ueritate, in omni corde suo, et in omni anima sua, non auferetur tibi uir de solio Isrel . Testatur quoque ipse Dauid illam quam prediximus prophetiam, scilicet cum compleueris dies tuos, etc.; testatur dico illam propter Christum fuisse prolatam. Audiens namque illam, et sicut explanauimus intelligens, sed et inde Deo gratias agens ait: Quis ego sum, Domine Deus, et que est domus mea, quia adduxisti me hucusque? Sed et hoc parum uisum est in conspectu tuo, Deus, nisi loquereris de domo serui tui etiam in longinquum, et uidisti me in lege hominis exaltati Domini Dei . Hoc quippe quod ait, quis ego sum, Domine Deus, et que est domus mea, quia adduxisti me hucusque, de se dixit et filio suo Salomone; quod autem  deinde intulit, sed et hoc parum uisum est in conspectu tuo, nisi loquereris de domo serui tui etiam in longinquum, hoc reuera dixit propter Christum, quem de domo sua uidebat esse uenturum. Sed et per hoc quod ait: Et uidisti me in lege hominis exaltati Domini Dei, cum id quoque de Christo dixerit, profecto innuit quod et exaltatus et homo esse debeat et Deus.



TITULUS IX. Quod in eo tempore Christus uenit, quo eum uenturum fore a prophetis predictum fuit, et quecunque de eo predicauerunt, in ipso et eius operibus patuerunt.


MOYSES. Cum igitur multis auctoritatibus ostenderis  illum quem dicitis Christum fore hominem, potuisse et Deum, qua, queso, auctoritate poteris ostendere eum, ut creditis, iam uenisse? Fortasse enim non diu uenit, sed uenturo ueniet in tempore.


PETRUS. Plura sunt profecto, o Moyses, que eum uenisse patenter ostendunt. Nam et tempus in quo eum predixerunt uenturum esse prophete quod et transactum est, et in eo ipsum nouimus aduenisse, et preter id alia multa, que in ipso et uerbis eius agnouimus, atque operibus, ut predictum est a prophetis.


MOYSES. In primis queso ostendas de tempore, ubi uidelicet et qualiter inde locuti sint prophete, et quomodo illud terminauere.


PETRUS. Legimus sane quia Iacob, filiis suis loquens,  et singulis ad se uocatis, benedicens ait: Non auferetur sceptrum de Iuda, et dux de femore eius, donec ueniat qui mittendus est, et ad eum congregabuntur gentes . Hanc autem prophetiam aliter non exponam, quam exposuerint uestri doctores antiqui. Dixerunt namque et ipsi: Non auferetur sceptrum, id est uirga, de regno Iuda, et dux de femore, id est, de filiis filiorum eius in secula, donec ueniat qui mittendus est, id est Christus, cuius est regnum, et ad ipsum congregabuntur gentes. Et nos quidem nouimus, quia, postquam uenit Christus, neque rex neque dux de Iuda fuit ulterius. Credere itaque debemus quod hic tempus Christi aduentus determinatum fuit, et quod is qui tempore illo uenit,  sine dubitationis scrupulo Christus exstitit. Item in libro Danielis de tempore Christi aduentus sic est angelus cum Daniele locutus: Septuaginta hebdomades constitute sunt super populum tuum, et super urbem sanctuarii tui, ut consummetur preuaricatio, et finem accipiat peccatum, et deleatur iniquitas, et adducatur iustitia seculorum, et impleatur uisio, et prophetie, et ungatur Sanctus sanctorum. Scito ergo et animaduerte. Ab exitu sermonis, ut iterum edificetur Hierusalem, usque ad Christum ducem, hebdomades septem. Et hebdomades sexaginta due erunt, et rursum edificabitur platea et muri in angustia temporum. Et post hebdomades sexaginta duas occidetur Christus, ciuitatem et sanctuarium dissipabit populus cum duce uenturo, et finis eius uastitas, et post finem  belli statuta desolatio. Confirmabit autem pactum multis hebdomada una, et in dimidio hebdomadis deficiet hostia et sacrificium, et in templo erit abominatio desolationis, et usque ad consummationem et finem perseuerabit desolatio . Prophetia sane ista, o Moyses, clausa est, et ad intelligendum difficilis, et sunt ibi termini multi designati, sed tamen omnes ad ostendendum Christi aduentum sunt positi. In primis igitur sciendum est, quia hebdomades iste annorum sunt hebdomades. Cum igitur ait: Septuaginta hebdomades constitute sunt super populum tuum, et super urbem sanctuarii tui, ut consummetur preuaricatio, et finem accipiat peccatum, et deleatur iniquitas, et adducatur iustitia seculorum, et impleatur uisio, et prophetie, et ungatur Sanctus sanctorum; cum  illud, inquam, ait, adnotari uoluit, quia septies septuaginta, id est, quadraginta et nonagintaanni erant constituti ab eiusdem anno prophetie usque ad destructionem Hierusalem et templi, que a Tito Romanorum imperatore fuit facta, cuius tempore destructionis iam Christus uenerat, qui et iustitia seculorum et sanctorum Sanctus erat, per quem etiam peccatum omne et iniquitas est deleta, et prophetia omnis impleta. Cetera autem que sequuntur omnia ad horum quadringentorum et nonaginta annorum diuisionem et determinationem sunt posita. Per hoc ergo quod est ab exitu sermonis, ut iterum edificetur Hierusalem, usque ad Christum ducem hebdomades septem, innuitur quod ab huius die prophetie usque ad Cyrum ducem Persarum qui ab ipso Deo per Isaiam Christus  est appellatus , fuerunt septem annorum hebdomades, id est quinquaginta et nouem anni, cuius Cyri precepto cepit Hierusalem reedificari. In cuius reedificatione et postquam consummatum est opus, usque ad aduentum Titi super Hierusalem quadringenti triginta et quatuor anni fuerunt, et hoc est quod dicit: Hebdomades sexaginta due, id est, quadringenti triginta et quatuor anni erunt, et rursum edificabitur platea et muri in angustia temporum, et post habdomades septem occidetur Christus, quod est post hebdomades septuaginta, et postquam occidetur Christus. Ciuitatem et sanctuarium dissipabit populus scilicet Romanus, cum duce uenturo, id est cum Tito, et finis eius uastitas, et post finem belli statuta desolatio.  Quod autem sequitur, confirmabit pactum multis hebdomada una, illa profecto hebdomada una septem sunt anni obsidionis. Septem enim annis obsessa est ciuitas ab exercitu Romanorum, et infra illos septem annos, adeo coacti fuerunt intus et afflicti, quod non haberent unde sacrificium facere possent, et hoc est quod ait: In dimidio hebdomadis, id est infra hebdomadem, deficiet hostia et sacrificium, et in templo erit abominatio desolationis. Quod etiam additur, usque ad consummationem et finem perseuerabit desolatio, insinuat quod captiuitas, et desolatio illa fine foret caritura. Septem ergo hebdomades usque ad Cyrum, et sexaginta due hebdomades a Cyro usque ad Titum, et hebdomada obsidionis una, profecto septuaginta sunt hebdomades.


MOYSES. Postquam de tempore aduentus Christi ex prophetarum testimoniis asseruisti, de quo satis esse patuit ut dixisti, uolo ut alia illa exsequaris, que in ipso et operibus eius patuerunt, atque uerbis, que et de ipso ut asseris predicta sunt a prophetis.


PETRUS. Legimus in Deuteronomio, quia Moyses morte sibi iam imminente sic ad populum Isrel est locutus: Prophetam, inquit, de gente tua, et de fratribus tuis sicut me suscitabit tibi Dominus Deus tuus, ipsum audies, ut petisti a Domino Deo tuo in Oreb, quando concio congregata est atque dixisti: Ultra non audiam uocem Domini Dei mei, et ignem hunc maximum amplius non uidebo, ne moriar. Et ait Dominus mihi: Bene omnia sunt locuti. Prophetam suscitabo eis de medio fratrum suorum similem tui, et ponam  uerba mea in ore eius, loqueturque ad eos omnia que precepero illi. Qui autem uerba eius que loquetur in nomine meo audire noluerit, ego ultor existam . Quis est autem, o Moyses, quis est ille quem dicit Dominus similem Moysi suscitandum, et ipsum esse precipit audiendum?


MOYSES. Utique de Iosue filio Nun dici potuit, qui post Moysen et in ipsius loco surrexit.


PETRUS. Profecto de Iosue mullatenus potest esse. De eo quippe patenter Scriptura loquitur, sicut in lib. Numeri legitur: Respondit Moyses ad Dominum: Prouideat Dominus Deus spirituum omnis carnis hominem, qui sit super multitudinem hanc, et possit exire et intrare ante eos, et educere illos uel introducere, ne sit populus Domini sicut oues absque pastore.  Dixitque Dominus ad eum: Tolle Iosue filium Nun uirum in quo est Spiritus Dei, et pone manum tuam super eum. Qui stabit coram Eleazaro sacerdote, et omni multitudine, et dabis ei precepta cunctis uidentibus, et partem glorie tue, et audiat eum omnis synagoga filiorum Isrel . Cum uero tam aperte de Iosue hic agatur, cur illa alia que adeo clausa est prophetia, illa scilicet prophetia, suscitabit tibi Dominus Deus tuus, et cetera; cur inquam, illa de ipso dicta intelligatur? Sed et per hoc quod legitur: dabis ei partem glorie tue, ac si diceret non omnem gloriam tuam, per quod ostenditur quia similis Moysi non fuerit, et in fine Deuteron.: Non surrexit propheta ultra in Isrel  sicut Moyses ; per hec, inquam, innuitur quia de Iosue dictum non sit: Suscitabit tibi Dominus Deus tuus, etc., cum sequitur in eodem, similem tui. Sed et aliter differunt, prophetia illa que est: Suscitabit tibi Dominus, etc., et ea que de Iosue sunt dicta. In illa namque habetur, qui uerba eius audire noluerit, ego ultor existam, de Iosue uero legitur, qui contradixerit ori tuo, et non obedierit cunctis sermonibus quos preceperis ei, morte moriatur. Patet igitur omnibus modis, quia prophetia illa de Iosue non est prolata.


MOYSES. De quo ergo?


PETRUS. De Christo, qui Moysi similis fuit, quia sicut Moyses et ipse legem dedit.


MOYSES. Nunc itaque singulas prophetie partes  ostende, quomodo uniuersas ad ipsum possis applicare.


PETRUS. Prophetia quidem ista petitioni filiorum Isrel respondet. Petierant enim, sicut scriptum est , in monte Oreb, ne ultra uocem Domini uisibiliter audirent, aut tantum ignem ne morerentur aspicerent. Contra quod dicit Dominus ad Moysen : Prophetam suscitabo eis de medio fratrum suorum similem tui, quasi diceret: Ille quem suscitabo, de ipsorum erit progenie Iudeorum, sed et tui similis erit, hoc est, sicut tu legem dedisti, ita et ipse dabit, quod etiam per hoc notatur, quod prophetam singulariter et per excellentiam posuit. Nisi enim et ipse legem daturus esset, prophetas sane, non prophetam suscitabo, dixisset. Prophetas quippe  plures suscitauit Deus, qui annuntiauerunt uerba eius, sed nullus eorum legem dedit ad similitudinem Moysi, nisi Christus. Et ponam uerba mea in ore eius, quod est, quia uocis mee impetum nequeunt tolerare, per ipsum loquar eis sub carnis uelamine. Loquetur ad eos omnia que precepero illi. Ac si aperte diceret: Preter id quod uolam et precipiam, nichil omnino dicet: Qui autem uerba eius que loquetur in nomine meo audire noluerit, ego ultor existam, id est, qui preceptis eius parere renuerit, non occidetur, nec alio modo carnaliter punietur, sed ego ipse iuxta placitum meum misericorditer uindicabo in ipsum. Cum igitur Christus et de Iudeorum natus progenie, et tanquam Moyses legislator exstiterit et  uerbum Dei sub eius carnis uelamine latuerit, nichilque aliud quam precepit Deus Pater, ipse docuerit, ipso attestante in Euangelio et dicente: Sermonem quem audistis, non est meus, sed eius qui misit me Patris , eum ipse nullum occidi uel corporaliter puniri uoluerit, sed misericordiam per omnia predicauerit, profecto nichil obstat quin tota de ipso prophetia dicta fuerit.


MOYSES. Adhuc restat unum, de quo mihi uolo respondeas. Cum enim Christus, ut credis, Deus simul et homo fuerit, quomodo eum prophetam appellauit?


PETRUS. Aestimare uideris quod propheta solummodo hominis nomen sit, sed nequaquam, imo propheta appellatur quisquis ea que porro sunt uentura  effatur. In Isaia quoque sic legitur: Ecce seruus meus, suscepi eum, electus meus, complacuit sibi in illo anima mea. Dedi spiritum meum super eum, iudicium gentibus proferet. Non clamabit, nec exaltabitur, aut audietur foris uox eius. Calamum quassatum non conteret, et lichnum fumigans non exstinguet, in ueritate iudicium educet, non deficiet aut effugiet, donec ponat in terra iudicium, et legem eius insule exspectabunt . Sed et hanc, o Moyses, prophetiam ad quem melius quam ad Christum applicare possumus? Ipse namque et Dei seruus, et electus fuit eius, in quo complacuit sibi Deus. Et hoc quidem de eo dictum est secundum corpus. Quod autem sequitur, dedi spiritum meum super eum, secundum animam est prolatum. Iudicium, id est legem, gentibus proferet.  Christus quippe legem que clausa erat et operta, et inter Iudeos tantum, protulit, id est enucleauit, patefecit, et medullam elicuit; ad hoc ut gentes illam possent accipere. Sequitur, non clamabit, nec exaltabitur, aut audietur foris uox eius. Et nos scimus quia Christus non clamosus, non arrogans, non inanis glorie appetitor fuit , imo super omnia humilitatem dilexit. Calamum quassatum non conteret, et lichnum fumigans non exstinguet. uidemus sane quod calamus quassatus leuiter potest perfringi: lichnum autem fumigans, id est linum combustum, sed tamen adhuc retinens fumi, id est ignis, perfacillime potest exstingui. Sed quid per calamum quassatum, uel lichnum pene exstinctum, melius quam peccatoris fragilitas, qui conquassatus  et pene in peccato est exstinctus, potest intelligi? Calamum autem quassatum Christus non contriuit, et lichnum fumigans non exstinxit, quia peccatores pene mortuos in peccatis, occidi non precepit, sed misericorditer tolerauit , et ad penitentiam reuocauit , quod et in consequentibus designauit propheta cum addidit: In ueritate educet iudicium. ueritas quippe et iustitia, idem est. In lege uero Moysi iudicium erat et preceptum, peccatorem occidi. Christus autem ad ueritatem et iustitiam iudicium adduxit, quando peccatores non occidi, sed quod iustius est, donec peniterent sustineri precepit, cum dixit: Nolo mortem peccatoris, sed magis ut conuertatur et uiuat . Non deficiet aut effugiet, donec ponat in terra iudicium.  Mortem sane Christi uoluit propheta notari per defectum, per effugium uero ascensum eius in celum. Ac si diceret: Non morietur aut de terra recedet, id est in celum ascendet, donec mittat legem in terra. Et Christus quidem antequam secundum carnem obiret, aut ad Patrem in celum ascenderet, iudicium in terra posuit, quando legem, id est Euangelium, nobis dedit. Ideo autem nequaquam non morietur, sed non deficiet dixit, quia mors Christi non reuera mors, sed quasi transitus quidam et defectus fuit. Qui enim moritur homo amplius iam non uiuit. Christus autem die tertia resurrexit et iam in eternum  uiuit, et legem eius insule exspectabunt. Per insulas gentes accipimus. Legem autem Christi  gentes exspectarunt, quia non ab ipso, sed a discipulis eius, id est ab apostolis eam acceperunt. Neque enim ipse, imo apostoli, gentibus predicarunt. Item in Isaia: Ego Dominus uocaui te in iustitia, et apprehendi manum tuam, et seruaui te, et dedi te in fedus populi, in lucem gentium, ut aperires oculos cecorum, et educeres de conclusione uinctum, de domo carceris sedentes in tenebris. Ego Dominus; hoc est nomen meum: gloriam meam alteri non dabo, et laudem meam sculptilibus . Et hoc quoque de Christo protulit Isaias. uocauit namque eum Dominus de utero uirginis in iustitia, hoc est, sine peccato et carnis concupiscentia; de sancte et iuste uirginis natus est Christus carne munda (Luc. I; . Manum eius apprehendit, quod signum  est protectionis et patrocinii, et seruauit eum, sicut de manu Herodis adhuc uagientem eripuit, in Aegyptum duxit ac reduxit , de manibus Iudeorum eum lapidare et interficere uolentium sepius liberauit , et in aliis aduersitatibus suis multis, eius custos et protector exstitit. Dedit eum Dominus in fedus populi Isrelitici, scilicet, id est ad hoc dedit eum, ut populo Isrel legis ueritatem ostenderet. Et in lucem gentium  dedit eum Dominus, quia gentes relicto errore, et expulsis tenebris incredulitatis sue, luce legis Christi sunt resperse. Et adhuc misit eum, ut aperiret oculos cecorum, et educeret de conclusione uinctum, et de domo carceris sedentes in tenebris. Et Christus oculos cecorum aperuit, cum infidelium  corda patefecit, et depulsa umbra legis lumen ostendit. De conclusione uinctum eduxit, quia in se credentes de captiuitate omni usque hodie liberat et emittit. Eduxit etiam de domo carceris sedentes in tenebris, quia eos qui in tenebroso carcere tenebantur inferni, descendens ad inferos ipse extraxit. Gloriam et laudem suam alteri quam Christo Dominus non dedit, quia deitatem suam nulli alii homini unquam couniuit, aut laudem tantam attribuit. Item Isaias: Querite Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationes suas, et reuertatur ad Dominum et miserebitur eius, et ad Deum nostrum, quoniam multus est ad ignoscendum. Non enim cogitationes mee cogitationes uestre, neque uie mee uie  uestre, dicit Dominus, quia sicut exaltantur celi a terra, sic exaltate sunt uie mee a uiis uestris, et cogitationes mee a cogitationibus uestris. Et quo modo descendit imber et nix de celo, et illuc ultra non reuertitur, sed inebriat terram, et infundit eam, et germinare eam facit, et dat semen serenti, et panem comedenti: sic erit uerbum meum quod egredietur de ore meo. Non reuertetur ad me uacuum, sed faciet quecunque uolui . Et dic, o Moyses, uerbum istud totum qualiter exponis? Quando inuenitur Dominus, et quando non inuenitur? quando est prope, et quando longe?


MOYSES. Deum quidem inueniri et prope esse, idem est. Prope autem est et inuenitur ab illis qui ei fideliter famulantur.


PETRUS. Propius sane uult esse Dominus, et magis offert se peccatoribus et eis qui longe esse uidentur, quam iustis et fidelibus ac prope, ut dicis, existentibus. Quod et alibi propheta testatur, ubi dicit: Pacem, pacem ei qui longe est, et qui prope est, dixit Dominus . Quid namque per longe Deo existentem nisi peccatorem, et per eum qui prope est, nisi iustum intelligimus? Et propheta prius qui longe est, et postea qui prope est dixit, et sic peccatori quam iusto Deum propius esse, monstrauit.


MOYSES. Possumus etiam dicere prope Deum esse decem diebus illis, qui sunt a prima die mensis septimi usque ad diem expiationis, sic namque dictum est a doctoribus nostris.


PETRUS. Et hoc quoque malum est. Si enim decem  illis tantummodo diebus prope est Deus et inuenitur, tunc, si alio tempore peccator conuerti uolens Deum quesierit, et eum quia longe existentem non inuenerit, iam Dei et non peccatoris culpa erit, quod conuerti ad Deum non poterit.


MOYSES. Dicunt etiam aliud doctores nostri, Deum scilicet prope fuisse et potuisse inueniri, quandiu stetit templum Domini, destructo autem templo se elongauit, et iam ultra se inueniri non uoluit.


PETRUS. Et in hoc quoque stulti fuerunt ipsi. Nam et contra hoc dicit Moyses ad filios Isrel, quod si quando Deum ad iracundiam prouocarent, ut eos inter gentes captiuos dispergeret, si tamen nouissimo etiam reuertentes eum quererent, procul dubio inuenirent .


MOYSES. Quandoquidem et hoc et illud contradicis, tu ergo quando et qualiter inueniri Deum uel prope esse asseris?


PETRUS. Inuentus est sane Dominus et prope, cum de sancta uirgine carnem assumpsit, et inter nos presentialiter habitauit, et tunc quidem propheta queri eum et inuocari precepit, cum dixit, querite Dominum, etc. Nam et hoc Spiritu sancto reuelante futurum esse preuidit, unde et in sequentibus addidit: Derelinquat impius uiam suam, et uir iniquus cogitationes suas, et reuertatur ad Dominum, uidelicet ne de eo inique cogitarent, aut Deum esse eum propter assumptam carnem dubitarent, imo fideliter crederent, nam et fides in sola cogitatione est . Et cogitatio hominis diuersa quidem  est a cogitatione Dei. Unde et sequitur: Non enim cogitationes mee cogitationes uestre, neque uie mee uie uestre, dicit Dominus, ac si diceret: Ne cogitetis quia quod uidetis et auditis, Filium scilicet sine Patre carnali, contra usum esse sciatis, aliter namque ego, et uos aliter cogitatis. uos enim non nisi corporaliter, ego uero spiritualiter. Aliter etiam incedo ego, et uos aliter inceditis. uos namque uiam nisi que in usu est non nouistis, ego uero quoque illam noui que est contra usum, et quecunque uolo efficere possum. Et hoc est: Sicut exaltantur celi a terra, etc. Quod autem sequitur: Quo modo descendit imber et nix de celo, et illuc ultra non reuertitur, sed inebriat terram, et infundit eam, et germinare  eam facit, et dat semen serenti, et panem comedenti: sic erit uerbum quod egredietur de ore meo, non reuertetur ad me uacuum, sed faciet quecunque uolui, hoc utique addidit, ut per uisibilium similitudinem rerum ostenderet, quod in deitatis subtilitate tam plane uideri non posset, et dixit: Sicut pluuia cum de celo descendit non reuertitur rursus in celum, priusquam terram molliat, fecundare et germinare faciat, sic et uerbum meum quod egredietur de ore meo, id est Filius meus, quem in mundum ut carnem accipiat sum missurus, ad me uacuus non redibit, quin, priusquam redeat, quecunque uolam efficiat, hoc est, sicut disposui, carnem assumat, flagelletur, moriatur, de inferno suos eripiat. ac resurgat, et legem que clausa est minus intelligentibus  aperiat. Quod si de uerbo suo, id est, de sermone suo, Deus se dixisse intelligi uoluit, quod ait, uerbum meum quod egredietur de ore meo, non utique addidisset, non reuertetur ad me, etc. Neque enim uerbum, id est sermo, postquam semel de ore egreditur, ad os ultra reuertitur. Per hoc igitur aperte ostendit, quod de Filii persona uerbum meum dixit.


MOYSES. Iam ex uerbis tuis innuitur quod nix et imber postquam de celo emittitur, in celum rursus reuertitur.


PETRUS. uerum est.


MOYSES. uellem modo mihi ostendi, qua id possit ratione comprobari.


PETRUS. Scrutari sane prius debes unde nubes proueniant atque imbres, et sic facilius quod modo  queris inuenies.


MOYSES. Illud precor mihi manifestes.


PETRUS. uidendum itaque tibi est, o Moyses, quia sole super mare et super terram recta linea existente, de mari quidem uapor humidus, de terra uero consurgit siccus, sed et sursum conscendit per calorem solis, sicut et fumus aque per feruorem ignis, qui uapores duo cum sursum ueniunt, altero alteri misto, ex se nubes densas conficiunt. Nubes autem cum circiter milliaria sexdecim in altum crepserint, erem ibi frigidum reperiunt, unde iam altius transire nequeunt, et sic rursus in terram decidunt, et ex illis imbres proueniunt. Fecit autem Deus montium concauitates, ut ibi quasi thesaurus  quidam receptarentur imbres. Fecit et in ipsis montium extremitatibus imis foramina quedam parua, per que paulatim deriuatur aqua, que sicut in thesauro tenebatur abscondita, et hi sunt fontes, ex quibus uniuersa proueniunt flumina. Quibus fluminibus uniuersi nutriuntur pisces, prata et uinee irrigantur, et segetes hominum et animalium adaquantur greges, uillule preterfluuntur et magne urbes. Huius autem argumentum rei est, quod deficiente pluuia, fontes siccantur et flumina, sicut in libro Regum tertio inuenimus, dicente Elia: Post dies autem aliquantos siccatus est torrens, non enim pluerat super terram . Flumina uero postquam super terram diutius cucurrerint, ad pelagus tandem deueniunt ac marinis fluctibus se componunt,  et sic uapor maris sursum ut supra diximus reascendit, et ex se iterum nubes conficit, et huius ascensus uel descensus finis non est nec unquam fuit, ex quo mundum Deus composuit, sed nec erit, quandiu rerum Creatori placuerit, teste Salomone, qui dicit in Ecclesiaste: Omnia flumina intrant mare, et mare non redundat. Ad locum unde exeunt flumina reuertuntur, ut iterum fluant .


MOYSES. Auctoritates quidem ex libris prophetarum multas adduxisti, et eas secundum uoluntatem tuam explanasti, sed uellem unam saltem mihi patentem ostendi, per quam quod intendis manifeste possit approbari.


PETRUS. Non est profecto noua cordis tui et tui similium duritia. Neque enim etiam credebatis, cum  manifeste et sine allegoria prophete loquebantur uobis, quare mirum non est, si tibi surda uidentur mee uerba explanationis. uerumtamen ut omnes occasiones et obiectiones tuas precidam, iam de ipso Isaia auctoritatem unam patentissimam tibi dicam. Dicit enim ipse Isaias: Ecce intelliget seruus meus, exaltabitur et eleuabitur, et sublimis erit ualde. Sicut obstupuerunt super te multi, sic inglorius erit inter uiros aspectus eius, et forma eius inter filios hominum. Iste asperget gentes multas. Super eum continebunt reges os suum, quia quod non est narratum eis uiderunt, et quod non audierunt contemplati sunt. Quis credidit auditui nostro , et brachium Domini cui reuelatum est? Et ascendet sicut uirgultum coram eo, et sicut radix de terra sitienti. Non est species ei neque  decor, et uidimus eum et non erat aspectus eius, et desiderauimus eum despectum, et nouissimum uirorum, uirum dolorum et cognitum infirmitate, et quasi absconditus uultus eius et despectus, unde et nec reputauimus eum. uere languores nostros ipse tulit, et dolores nostros ipse portauit. Et nos putauimus eum quasi plagatum, et percussum a Deo, et humiliatum. Ipse autem uulneratus est propter iniquitates nostras, attritus est propter scelera nostra. Disciplina pacis nostre super eum, et liuore eius sanati sumus. Omnes nos quasi oues errauimus, unusquisque in uiam suam declinauit, et Dominus posuit in eo iniquitatem omnium nostrum. Coactus est et afflictus, non aperuit os suum. Sicut agnus ad occisionem ducetur, et quasi ouis coram tondente se obmutescet,  et non aperiet os suum. De angustia et de iudicio sublatus est. Generationem eius quis enarrabit?  Quia diuisus est de terra uiuentium. Propter scelus populi mei plagatus fuit, et dedit cum impiis sepulturam suam, et cum diuitibus mortem suam, licet iniquitatem non fecerit, neque dolus fuit in ore eius , et Dominus uoluit conterere eum, et infirmari. Si posuerit pro peccato animam suam, uidebit semen, et elongabitur tempus, et uoluntas Domini in manu eius dirigetur. Ex labore anime sue uidebit et saturabitur. In scientia sua iustificabit iustum multis, et iniquitates eorum ipse portabit. Ideo eum participare faciam in plurimis, et cum fortibus diuidet spolia, pro eo quod tradidit in mortem animam  suam, et cum sceleratis computatus est, et ipse peccatum multorum tulit, et pro transgressoribus rogabit . Multum sane in ista, o Moyses, super omnes alias laboraui prophetia, ut iuxta quod apud uos est, illam inducerem, in quo etiam beati Hieronymi licet ueram deserui translationem. Hoc autem feci, ut occasiones tuas omnes auferrem. Quam quia Christo applicamus, et tu forsitan non concedis, uelim dicas de quo illam dictam esse intelligis.


MOYSES. Doctorum profecto quidam nostrorum eam de Ieremia dictam esse asserunt, quia flagellatus, uerberatus, et incarceratus fuit , et multa alia que enumerare longum est mala pertulit. Secundum alios uero de Iosia rege intelligimus,  qui, cum uir sanctus esset et iustus, pro peccatis non suis, sed populi est interfectus .


PETRUS. De neutro certe istorum potest esse. Neutri namque prophetiam totam poteris applicare. Nam si de Ieremia intelligis, Ieremias quidem flagella, carcerem, et multam afflictionem sustinuit, sed nec occisus fuit, nec flagellatus conticuit, nec peccata nostra tulit, nec cetera ipsi applicabis, de Iosia uero nichil quod in prophetia habeatur potuisse dici inuenies preter id quod et sanctus, et pro populi scelere fuit interfectus.


MOYSES. De quo ergo prophetiam dictam intelligis, cui partes eius omnes applicare possis?


PETRUS. De Christo. Quod enim dixit, ecce intelliget seruus meus, exaltabitur et eleuabitur, et sublimis  erit ualde, nos quidem nouimus quia Christus et Dei seruus et magni fuit intellectus, et super omnes seruos Dei sublimis et exaltatus. Cuius et opera mira fuerunt ac stupenda, et nunquam glorie fuit sibi cura. Et hoc est, sicut obstupuerunt super te multi, sic ingloriosus erit inter uiros aspectus eius, et forma eius inter filios hominum. Sequitur: Iste asperget gentes multas. Et Dominus quidem Christus Isrelitice genti quasi pluuiam magnam pluit, cum inter eos tanquam in propria uenit , et eis opera et magnalia sua ostendit. Alias autem gentes multas aspersit, quia eas non signorum presentia, sed eorum auditu et fama quasi rore quodam de longe irrigauit, et omnes stupidos ac pre admiratione taciturnos reddidit. Unde est: Super ipsum  continebunt reges os suum, quia quod non est narratum eis uiderunt, et quod non audierunt contemplati sunt, sicut Iudeis narratum fuit de eo, et audierunt. Quod et ipse propheta admirans, ait: Quis credidit auditui nostro, et brachium Domini cui reuelatum est? Ac si diceret: Adeo sunt miranda que predico esse uentura, quod uix erit qui iudicet esse credenda, scilicet quod brachium Domini debeat reuelari, id est Filius eius debeat incarnari, et sic per assumptam carnem mundo uisibiliter ostendi. Et ascendet, inquit, sicut uirgultum coram eo, et sicut radix de terra sitienti. uidemus quidem quod de terra sitienti, id est de iterra arida, neque uirga, neque radix sine humore possit procreari.  Humor enim quasi mas est ipsius soli. Christus autem quasi radix aut uirgultum de sicca terra coram Domino ascendit, cum de carne uirginis sine maris copula Deus Pater eum progenuit. Quod autem addidit, non est species ei neque decor, et uidimus eum et non erat aspectus, et desiderauimus eum despectum, et nouissimum uirorum, ad ostendendam humilitatem suam addidit, et pompe mundane contemptum. Eum, inquit, uirum dolorum. uir sane dolorum fuit ipse, quia nec in infantia, uel pueritia, nec in iuuentute, maleuolorum insidiis caruit, ac labore, unde et maioris fame fuit, et maioris notitie, quod est cognitum infirmitate. Hic namque per infirmitatem istam nil aliud propheta intelligi uoluit, quam miserias et labores, quos secundum carnem in mundo  Christus sustinuit. Sequitur: Quasi absconditus uultus eius et despectus, unde nec reputauimus eum. Quasi absconditus Christi uultus fuit, quia, et sub eius carne deitatis splendor delituit, et impetentibus se resistere cum posset noluit, quare despectus, et non reputatus, id est non appreciatus fuit. Et uere languores nostros ipse tulit, et dolores nostros ipse portauit, cum dolores atque supplicia que nostris debebantur sceleribus, ipse sustinuit. Et nos putauimus eum quasi plagatum et percussum a Deo et humiliatum, quod est, putauimus quod plaga, id est flagellum illud et percussio, et depressio illa sibi contingeret ob seipsum, sed nequaquam. Et hoc est quod ait: Ipse autem uulneratus est propter iniquitates nostras, attritus est propter scelera nostra.  Et disciplina pacis nostre super eum, id est, disciplinam et correctionem quam ut pacem haberemus passuri eramus, pro nobis ipse sustinuit, ut misericors et benignus. Unde sequitur, quia liuore eius sanati sumus, liuore scilicet flagellorum et uulnerum, que pro nobis est perpessus. Item sequitur: Omnes nos quasi oues errauimus, et unusquisque in uiam suam declinauit. Oues quippe simplicia et stolidissima sunt animalia et uaga. Et nos stulti quasi oues errauimus, quia ipsum quis uel qualis esset non nouimus, unusquisque autem in uiam suam declinauit, hoc est, doctrine illius uix ullus credidit, sed suam ueterem quisque retinuit. Et Dominus posuit in eo iniquitatem omnium nostrum, id est, originale peccatum, quo irretimur omnes, per  eum, id est per baptismum quem ipse dedit Dominus, condonat et abluit. Coactus est et afflictus, et non aperuit os suum, et sicut agnus ad occisionem ducetur, et quasi ouis coram tondente se obmutescet, et non aperiet os suum. Hoc totum explanatione non indiget, imo omnibus est manifestum. Christus namque ante Pilatum adductus, falsoque accusatus, uerberatus, etiam et colaphis cesus, conticuit, et ipsi Pilato pluribus eum interroganti, uerbum uix aliquod respondit. Sed quod sequitur: De angustia et iudicio sublatus est, per endiadim dicitur. De angustia enim inquit et iudicio, pro de angusto iudicio. Et nos quidem angustum iudicium, iudicium uocamus iniustum. Christus uero de angusto iudicio sublatus est, id est per angustum et iniustum iudicium,  cum nichil deliquisset captus est. Generationem eius quis enarrabit? Hoc utique de diuina generatione que inenarrabilis est et ineffabilis, protulit, et per hoc eum futurum fore Deum ostendit. Unde et sequitur: Diuisus est de terra uiuentium. Propter scelus populi mei plagatus fuit, idem est quod superius dixit, ipse uulneratus est propter iniquitates nostras, attritus est propter scelera nostra. Et dedit cum impiis sepulturam suam, et cum diuitibus mortem suam. Cum impiis et diuitibus idem est. Diuites quippe huius mundi, pene omnes impii sunt . Apud Iudeos autem erat consuetudo, impios et pro aliquo scelere suo interfectos, extra communionem hominum sepeliri ceterorum.  Et Christus cum impiis, id est cum latronibus est crucifixus, et mortuus, et extra communem sepulturam sepultus, licet iniquitatem non fecerit, nec dolus fuerit in ore eius, sed ita uoluit Dominus, sicut scriptum est in sequentibus: Et Dominus uoluit eum conterere et infirmari, id est pati. Si posuerit pro peccato animam suam, uidebit semen, etc. Scimus profecto quod antiquitus Scriptura sacrificium quod pro peccato fiebat, peccati nomine appellabat. Unde et hic propheta dicit: Si posueris, Domine, animam tuam, id est, animam Christi, pro peccato, id est, pro peccati sacrificio, hoc est, si pro peccato nostro sacrificabitur, semen uidebit, id est, semen magnum, et heredes multos habebit . Et Christus per sacrificium  corporis sui, et mortem suam, semen magnum uidit, et heredes permultos, et elongatum est tempus, et uoluntas Domini in eo completa fuit: Ex labore anime sue uidebit, et saturabitur. Ac si diceret: Adeo laborabit anima sua, quod cum uidebit laborem illum quia tantus fuit, saturabitur, id est, nimius sibi uidebitur, sicut hodie etiam dicitur, tantum pertuli mali et angustie, quod satus effectus sum inde. Et Christus angustias et labores nimios sustinuit. In scientia sua iustificabit iustum multis, hoc est per scientiam suam eum qui est iustus ostendet multis iustum esse Dominus. Christus autem et iustus fuit, et eum iustum esse Dominus multis ostendit. Sed et quod sequitur, et iniquitates eorum ipse portabit, idem est quod superius dixit, uere  languores nostros ipse tulit, et dolores nostros ipse portauit. Ideo, inquit Dominus, participare eum faciam in plurimis, et cum fortibus diuidet spolia. Et Christus in plurimis participauit, quia de plurimis gentibus crediderunt in eum multi. Et cum fortibus spolia diuisit, quia cum principibus inferni qui mundum istum spoliauerant, quasi predam partitus, partem suam asportauit, quando eos qui ipsum uenturum esse crediderant, inde eripuit. Sequitur: Pro eo quod tradidit in mortem animam suam. Causam sane repetit, quare in plurimis participauit, uidelicet quia ex nimia pietate sua pro mundi redemptione mori sustinuit. Item sequitur. Et cum sceleratis computatus est. Et Christus, sicut prediximus,  cum sceleratis est computatus, quia cum latronibus est suspensus. Et ipse peccatum multorum, non omnium tulit, quia non omnes, sed multos saluificauit. Item sequitur: Et pro transgressoribus rogabit. Christus autem pro transgressoribus rogauit, quando pro crucifigentibus se orauit dicens: Pater, dimitte eis, non enim sciunt quid faciunt . Quia igitur, o Moyses, et tempus et alia omnia que de Christo prophete predicarunt, in eo quem ipsum fuisse credimus, sed et in uerbis eius operibusque patuerunt, patet reuera eum iam uenisse, nec debes iam inde ulterius dubitare.


MOYSES. Satis intelligo quod dixisti. Sed si ita est, cur cetera omnia que de Christo in prophetis sunt  conscripta, in isto quem dicitis uenisse homine, non sunt completa?


PETRUS. Que?


MOYSES. Dicit quippe de Christo idem Isaias: Et iudicabit gentes, et arguet populos multos, et conflabunt gladios suos in uomeres, et lanceas suas in falces: non leuabit gens contra gentem gladium, nec exercebuntur ultra ad prelium . Et hec quidem nondum completa sunt, que post Christi aduentum procul dubio complebuntur. Usque hodie enim gentes ad inuicem preliantur.


PETRUS. Tu quod dicis quomodo dictum sit non respicis. Neque enim illud quod est, conflabunt gladios suos in uomeres, et lanceas suas in falces, et non leuabit gens contra gentem gladium, nec exercebuntur  ultra ad prelium, non, inquam, illud dixit propheta, quid facture sunt gentes enarrando, sed quid precepturus sit Christus ostendendo, quemadmodum et alibi Zacarias dicit de ipso: Et loquetur, inquit, pacem gentibus : Sicut enim hic de eo quod pacem sit precepturus , dictum esse intelligimus, ita et ibi: quam cum et ipse preceperit, si completum non est, culpa eius nulla fuit.


MOYSES. Dicit enim Hieremias: In diebus illis, id est Christi, saluabitur Iuda et Isrel habitabit confidenter . Sed et hoc quoque nondum est completum, quod post hominis illius quem Christum dicitis, compleri debuit, si Christus esset, aduentum. Iuda namque et Isrel, adhuc in miseria et captiuitate est.


PETRUS. Promissio sane ista, o Moyses, eis duntaxat est facta, qui de Isrel credituri erant atque Iuda, unde et in incredulis non est completa, quemadmodum populo Isrel de Aegypto educto, quidam quia peccauerunt et a preceptis Domini recesserunt terram promissionis non intrauerunt , quam promisit Dominus Moysi dicens: Descendi ut liberarem eum de manibus Aegyptiorum, et educerem de terra illa in terram bonam et speciosam , imo omnes in deserto mortui sunt.


MOYSES. Item aliud, quod nondum completum, quod in aduentu Christi prophetauit Isaias esse futurum. Ait enim: Habitabit lupus cum agno, et pardus  cum hedo accubabit; uitulus, et leo, et ouis, simul morabuntur, et puer paruulus minabit eos; uitulus et ursus pascentur, simul requiescent catuli eorum, et leo quasi bos comedet paleas .


PETRUS. Stultissime omnium, o Moyses, intelligis tu istam simpliciter, ut posita est, prophetiam?


MOYSES. Etiam.


PETRUS. In eo nempe cordis tui patet inscitia. Si enim, ut dicis, lupus pacem non habeat nisi cum agno, nec pardus nisi cum hedo, nec leo nisi cum oue et uitulo, quid proderit talis confederatio? Inquietabit  namque et lupus hedum, et leo agnum, et pardus ouem ac uitulum.


MOYSES. Quomodo ergo illam intelligis?


PETRUS. Nos sane per bestias illas que rapina et carne uiuunt, impios homines intelligimus, et raptores; per reliquas uero pecudes, mansuetos ac simplices, et de illis dixit propheta quod Christus eos simul habitare ac pacem habere preciperet. Quod autem hoc de hominibus intelligi uoluerit, in sequentibus insinuat propheta, cum subiungit, quia repleta est terra scientia Domini . Neque enim hoc propter pecudes dixit que cum nec animam habeant rationalem, nec Domini scientiam habere possunt, id est Domini cognitionem. Sed ad huius uestre super prophetam istam intelligentie  destructionem, dixerunt doctores uestri nullam inter tempus modernum et tempus Christi futuram esse distantiam, nisi quod eius tempore captiuitatem omnem exibitis atque miseriam.


MOYSES. Ecce item aliud Isaie quod nondum scimus completum esse; dicit siquidem et ipse: Et erit lux lune sicut lux solis et lux solis erit septempliciter sicut lux septem dierum, in die qua alligauerit Dominus uulnus populi sui .


PETRUS. Non est gens in toto mundo stolidior uobis, qui putatis quod corpus uel lumen lune Deus augeat siue solis: sol enim si quantus nunc est maior tantum esset dupliciter, totum profecto mundum combureret, ne cum si septempliciter; quod si et  lumen eius septempliciter maius esset, oculos utique nostros nimio splendore obtunderet. Lune etiam lumen si splendore solis par fieret, nemo iam ultra quiesceret, semper etenim dies esset. Per lunaris igitur lucis siue solaris augmentum, uoluit propheta intelligi fidem et gloriam in Christum crediturorum. Ac si diceret: Fides illorum et gloria multipliciter maior erit et perlucidior quam modernorum. Et quod non de luna uel sole isto uisibili, sed de Christianorum credulitatis gloria et splendore propheta loquatur, in sequentibus testatur cum subiungit: Non erit tibi amplius sol ad lucendum per diem, nec splendor lune illuminabit tibi, sed erit tibi Dominus in lucem sempiternam, et Deus tuus in gloriam tuam, et non occidet ultra sol tuus, et luna tua non minuetur,  quia Dominus erit in lucem sempiternam . Nam si de sole uel luna proprie diceret, hoc quidem quod dicit, non erit tibi amplius sol ad lucendum per diem, nec splendor lune illuminabit te, illi quod supra dixerat contrarium esset, erit scilicet lux sicut lux solis, et erit septempliciter. Patet igitur quia de splendore et gloria fidei sancte Ecclesie propheta hic loquitur, quod et ex consequentibus designatur, cum subditur, sed erit tibi Dominus in lucem sempiternam, et Deus tuus in gloriam tuam. Ac si diceret: Nequaquam ulterius luce crudelitatis uestre huius, que similis est solis istius transitorii, uel lune indigebitis fulgoribus, gloria quippe lucis sue uos eternaliter illuminabit Dominus. Sed et quod sequitur, non occidet ultra sol tuus, et luna  tua non minuetur: si hoc, inquam, ita simpliciter intelligeretur, scilicet ut solis splendor uel lune foret continuus, non esset iam dies uel nox, mensis uel annus, que omnia ex solis ac lune proueniunt uicissitudinibus. Ergo non immerito de luce et gloria fidei nostre que neque minuetur nec occidet, spiritualiter dictum intelligimus.


MOYSES. Quid est etiam quod adhuc dicit Isaias: Tunc uidebis et afflues, et mirabitur et dilatabitur cor tuum, quando conuersa fuerit ad te multitudo maris, fortitudo gentium uenerit tibi, inundatio camelorum operiet te, Dromedarii Madian, et Effa, et omnes de Saba uenient, aurum et thus deferentes, et laudem Domino annuntiantes?  Hec enim etiam nondum sunt consummata.


PETRUS. Consummata sane fuerunt tempore templi secundi, quod fabricauit Ezra ex precepto Cyri, teste Aggeo propheta, qui ait: Hec dicit Dominus Deus exercituum: Adhuc modicum est, et ego commouebo celum et terram, mare et aridam. Et mouebo omnes gentes, et uenient desiderata cunctarum gentium, et implebo domum istam gloria, dicit Dominus exercituum. Magna erit gloria domus istius nouissime plus quam prime, dicit Dominus exercituum. Et in loco isto dabo pacem, dicit Dominus exercituum . Et quippe que ibi dixerat Isaias fore uentura, Aggeus quidem in templo quod iam tempore suo reedificari ceperat, innuit esse complenda.


MOYSES. Potest equidem esse ut dicis.


PETRUS. Sed dic, o Moyses, quid est quod ait Aggeus, magna erit gloria domus istius nouissime plus quam prime? In quo enim domus nouissime maior fuit quam prime gloria, cum in nouissima non fuerint illa pretiosa insignia que fuerunt in prima? Nam neque arca Domini fuit in secunda, nec rationali usi sunt in ea, nec uenit ibi ignis de celo qui combureret holocausta, nec fuit tunc temporis unctus aut propheta, et alia item quamplurima.


MOYSES. De hoc utique nescimus, nisi quod a doctoribus nostris audiuimus, sed et ipsi nichil aliud dixerunt, nisi quod domus secunda decem annis permansit diutius quam prima.


PETRUS. Hec profecto nulla est gloria.


MOYSES. Ergo Aggeus procul dubio est mentitus.


PETRUS. Absit. Sed in hoc fuit magna domus nouissime gloria quam prime, quod uenit Christus adhuc ea stante, cuius aduentus maior fuit gloria quam illa supradicta omnia habuere. Sed et hoc, si placet, subtilius multo possumus intelligere, scilicet quod de eadem domo dictum sit, nouissime atque prime, de eius uidelicet principio et fine. Nam cum circa finem eius Christus aduenerit , per quem et in ipsa domo deitas habitauit, gloria utique eius nouissimo plusquam primo magna fuit. Cuius Christi aduentu omnia que et Isaias dicit et Aggeus testatur, sunt completa. Ipso quippe adueniente, maris multitudo et terre ad eum est conuersa,  celum, tellus, et maria, sunt commota. Commota, inquam, sunt, id est celi et terre et habitatores exsultarunt, et undecunque Hierusalem oblationes uarias ad laudem ipsius Christi attulerunt.


MOYSES. Quare iam amplius tibi obiicerem aliquid, cum tu auctoritates meas omnes ad tuam explanes uoluntatem?


PETRUS. Habet ueritas robustas, quibus innitatur, columnas.



TITULUS X. Quod uoluntate spontanea a Iudeis crucifixus est Christus et occisus.


MOYSES. Ad rem, Petre, uolo nos redire et de aliis tue credulitatis partibus mihi, queso, responde.  Cum itaque Christum et hominem credas fuisse et Deum, cur se crucifigi passus est, nec se de manibus eripuit Iudeorum? Quomodo enim omnipotentie imminutum est imperium?


PETRUS. Bene quidem se tueri et seruare si uellet potuit, sed hoc sponte sua ob suorum salutem pertulit, licet carni que de mundo erat non placuit. uerbum enim Dei carnem ob aliud nequaquam caperet, nisi ut eos qui in se crediderant et credituros de diaboli captiuitate liberaret .


MOYSES. Ex hoc sane tuo sermone questiones oriuntur multe: prima, quid sit diabolus; secunda, quare homo deuenerit in potestatem illius; tertia, cur de manu eius homines liberauerit Deus, quandoquidem  ipsos in eam decidere sit passus; quarta, cur cum eos redimi uoluit sua hoc potestate non fecit, imo incarnari ac pati maluit.


PETRUS. Quoniam plura simul dixisti, et de pluribus simul plene non potest responderi, queras si placet de singulis uolo, et quod inde sentio respondebo.


MOYSES. In primis igitur de diabolo quid sit, audire desidero.


PETRUS. Diabolus, o Moyses, subtilis quidem et spiritualis est res, et fuit olim unus de bonorum ordinibus angelorum. Cuius ordinis duo de principibus Huza et Hazazel in Hebraica, Haroth uero et Maroth in lingua appellantur Arabica. Et hic diabolus peccato  et iniquitate sua aggrauatus, et quasi aliquantulum ponderosior effectus, et sic de summo celorum delapsus, paulo descendit inferius, et est hic infra firmamentum habitatio eius.


MOYSES. Scriptum profecto apud nos est esse diabolos, et de principibus eorum Huza et Hazazel esse appellatos, sed hoc uellem ego libenter audire qua philosophica ratione eos esse, uel quid sint, possis ostendere.


PETRUS. In primis igitur debes scire, artis illius que necromantica appellatur, nouem particulas esse, quarum quatuor prime de quatuor tractant elementis, qualiter in eis operari possimus physice, quinque uero relique quemadmodum non nisi per inuocationem malignorum operari quis possit spirituum.  Illi autem maligni spiritus, diaboli ab hominibus appellantur.


MOYSES. uerum hi forsan diaboli, nunquam boni ut dicis angeli, sed semper spiritus fuerunt impii.


PETRUS. Non est utique hoc uerum. Neque enim Deus quidquam fecit nisi bonum, cum in uerissima legatur Scriptura, uidit Deus cuncta que fecerat, et erant ualde bona . Sed quia malum elegerunt, ideo maligni effecti sunt.


MOYSES. Cum et argumento experimentali, et doctorum approbationibus diabolum esse nouerimus, iam inde ulterius quin sint, dubitare non debemus, nec ultra super huiusmodi questione longo sermone indigemus. De hoc igitur dimittamus, et cur in eius  arbitrium homo deuenerit inquiramus.


PETRUS. Quoniam ergo Deus Adam ad imaginem suam conditum et similitudinem , ideoque inter creaturas excellentem, compositum creauit et simplicem: compositum quidem, ut mundum istum habitaret, ac super eum potestatem imperiumque haberet, dissolutionisque etiam susceptibilis esse posset; simplicem uero, ut quando Creatori placeret, ad celestem angelorum patriam. sine carnis morte transiret: quoniam, inquam, eum talem Deus creauit, cum hoc uidisset diabolus, qui in hoc ere inferiori prope terram habitabat, inuidit, et eius damnationem prout potuit perquisiuit, quin et ut Dei preceptum transiret, et de fructu uetito comederet, cordi eius inspirauit, propter hoc ut de dignitate  sua concideret, quemadmodum et ipse concidit.


MOYSES. Priusquam aliud dicas, mihi uolo. Petre, respondeas, quid sit quod Adam factum simplicem dixeris atque compositum, uidetur namque esse contrarium, et tu etiam cum de resurrectione disputabamus mortuorum, corpus aliquod negasti posse fore simplex atque compositum. Sed et aliud est contrarium, quod et mortis eum susceptibilem dixisti esse creatum, et talem, ut sine morte, ad patriam transire posset angelorum. Per alterum namque mortalis, per alterum uero esse ostenditur immortalis.


PETRUS. Scias quia animalia omnia de quatuor  elementis sunt composita. Que etiam se uariarunt pro ipsorum uarietate elementorum, in eorum compositione secundum qualitates et quantitates suas impariter adiunctorum, inde etenim diuersarum prouenit dissimilitudo specierum. Quoniam uero ipsorum quibus componuntur elementorum, calor frigori, humiditas siccitati, inanitas soliditati, ponderositas leuitati, et subtilitas obtusitati repugnat, omnesque relique que in eis sunt qualitates sibi ad inuicem contrarie sunt, ideo ex ipsis quoque composita semper mutantur, crescunt uidelicet atque minuuntur, calescunt et infrigidantur, ceterisque accidentibus, uicissim, afficiuntur. His autem qualitatibus ita altera ad alterius expulsionem tendentibus, si alia paulo supercrescat, alia paulum deficiat, prouenit  egritudo. Si uero una ultra modum abundante alia ita deficiat ut ei contra stare nec parum ualeat, connexa dissoluuntur, adiuncta separantur, composita destruuntur, et dissolutio illa mors appellatur. Cum uero Adam Deus creauit, placuit sibi creare eum talem, qui et mori et non mori ualeret. Fecit ergo eum de elementis subtilioribus, et omnino equaliter de omnibus, et hoc, ut et ipsorum qualitates uim aliquam se ad inuicem superandi aliquatenus non haberent. Taliter autem factus est, ut non mori ipse potuisset, et ego eum ideo simplicem appellaui, et immortalem. Hoc modo quippe fuerat immortalis, quemadmodum et cetera simplicia immortalia sunt omnia. Cuius rei manifestum quedam animalia tribuunt argumentum,  que quia equalius ceteris elementis condita sunt procul dubio diutius uiuunt. Quia uero de quatuor factus est Adam elementis, et quidquid ex eis fit susceptibile est dissolutionis, ideo dixi eum mortalem atque compositum.


MOYSES. Placet quod dicis. Sed cum ut asseris et mori et non potuerit, quare mortalitas immortalitatem superauit, ita quod usque hodie omnis homo mortalis sit?


PETRUS. Hoc est quod explanare disposui, et hec est causa cur in potestatem diaboli Adam deuenerit. Cum ergo Creatoris obedientiam transire cordi eius immisit, super eo cogitauit; postquam uero cogitauit, elegit, postquam elegit, optauit; postquam  optauit, et fecit, cum autem fecit, peccauit; postquam uero peccauit, qualitatem quam habebat et sic immortalitatem amisit, et omnino ut compositorum natura est mortalitatem suscepit, ita quod ulterius ab eo separari non potuit, unde et huiusmodi diffinitionem recepit, quod rationalis et mortalis dictus fuit, quin et omnis qui de eius semine processit, naturam eamdem, et ipse habuit. Est quippe iustum, ut si quid de alio prodeat, nature eius similitudinem recipiat. Anima uero Adam cum subtilioris esset nature quam corpus, atque fortioris, quia peccato illi assensum prebuit, et cum posset non restitit, omnis anima que corpori ex corruptione illa progenito se miscuit, ob culpam illam cum de corpore exiret, celi summitatem quod sue erat nature  transcendere iam nequiuit, imo in inferiori ere hic prope terram remansit. Quem in locum quia ipsa quasi aduena deuenit, ciuis autem erat diaboli, propter hoc diabolus super eam potestatem habuit et desiderium suum quod ipse desiderauerat, completum fuit. Quia uero etiam Ade peccatum duplex fuit, spirituale scilicet et corporale: spirituale quidem, quia diabolo potius quam Deo credere, quod ad spiritum pertinet, et obedire elegit, corporale autem, quia se in uetiti fructus dulcedine, quod sui est corporis delectauit, ideo sane mortem carnis et mortem anime, penam scilicet duplicem ipse sustinuit.


MOYSES. Satis composite ut mihi uidetur ordinateque  egisti, qualiter Adam propter peccatum suum, et ita omnis homo in arbitrium uenerit diaboli. Sed et hoc mihi, si nosti uellem aperiri, quale et quomodo secundum physicam propter precepti transgressionem, eam, quam in sui compositione Adam habuerat, amiserit equalitatem.


PETRUS. Scias ergo quod Adam cum equaliter de elementis omnibus factus esset, equalem etiam affectuum temperiem habere debuisset, ut ire et mestitie, comedendi atque bibendi, ac ceterarum quarum nulla in homine superabundat aut decrescit, nisi ex elementorum superabundantia uel diminutione qualitatum. Cum uero ei diabolus Domini sui preceptum transgredi consuluit, ipse autem inde cogitauit, ita quod et facere elegit, nec anima ut posset prohibuit,  iam extunc peccare et equalitatem suam exire incepit, quia temperiem illam amisit, et quo non indigebat, imo sibi uetitum fuerat, comedere exoptauit, et sic gradatim usque ad opus deuenit et comedit, et tunc omnino equalitatem suam perdidit. Quod si in primis ita super eo cogitaret, ut, bonumne ad malum esset, quod audiebat tantum inspiceret, non etiam eligeret, procul dubio nec peccaret nec equalitatem amitteret, uerbi gratia, quemadmodum cum quis nec nimium letus est, nec nimium tristis, sed in utroque equalis, si rumorem tunc talem audiat, quo et irasci et non, si uelit, ualeat, ipse uero super illo sic cogitauerit, ut etiam egre ferat hoc quod audierit, cholera quidem rubea de qua procedit ira, ex huiuscemodi cogitatione in eo commouetur,  et sic ille calescit atque irascitur, et quo magis calescit, magis et cholera mouetur, donec omnino irascatur, et sic mediocritas et temperies illa mestitie atque letitie quam prius habebat destruitur. Si uero de rumore illo ita quod eum non pigeat meditetur, nec cholera mouetur, nec ipse homo calescit aut irascitur, nec ab eo temperies illa separatur.


MOYSES. Hoc sane credimus nos, quod et consilio serpentis Adam peccauerit , et ex eius peccato omnis homo morti addictus sit. Doctores namque nostri multos fuisse uiros attestantur, qui nisi serpentis consilio et Ade peccato nullatenus morerentur, de sanctorum autem animabus quod ad infernum post mortem descenderint non credimus.  Quare si inde aliquam auctoritatem habeas, mihi precor illam ostendas.


PETRUS. Breuiter quidem tibi illud aperiam, sed tamen nonnullas inde auctoritates manifestas inducam. In Genesi namque de Iacob legitur, quod et filiabus suis ad consolandum eum super filio suo Ioseph congregatis, noluit consolari dicens: Quia descendam ad filium meum lugens ad inferos .


MOYSES. Hoc sane Iacob secundum corpus dixit. Per inferos enim terram, in qua sepeliuntur omnes, intelligi uoluit. Ac si diceret: Quousque moriar? et in terra cum filio meo sepeliar, quin et interitu ipso semper lugebo.


PETRUS. Non est uerum quod dicis. Sciebat enim quod filius suus in terra non erat sepultus, imo putabat quod ab aliqua bestia esset deuoratus. Hoc ergo dixit secundum animam: Quia ad filium meum lugens ad inferos descendam. Ac si diceret: Quia mortuus est filius meus, moriar, et ad inferos ubi anima eius est, et omnes anime mortuorum, lugens deueniam. Quin et hoc testatur Dauid in Psalmo cum dicit: Quid est homo qui uiuet et non uidebit mortem, et eruet animam suam de manu inferi?  Per hoc namque quo ait: Quis est homo qui uiuet et non uidebit mortem, innuit nullum esse qui non moriatur hominem, per hoc autem quod est, et eruet animam suam de manu inferi, insinuat nullam tempore suo animam de inferni  manu potuisse seruari. Ezechias quoque ut in Isaia legimus licet bonus homo et sanctus fuerit, sicut in oratione sua testatur ipse cum dicit: Obsecro, Domine, memento, queso, quomodo ambulauerim coram te in ueritate et in corde perfecto, et quod bonum est in oculis tuis fecerim , licet, inquam, sanctus fuerit, ad infernum tamen se descensurum esse ostendit, cum in sequentibus dicit: Ego dixi, in dimidio dierum meorum uadam ad portas inferi .


MOYSES. Si ita est ut asseris, tunc et patriarcharum anime et prophetarum, ceterorumque sanctorum omnium ante mortem illius, quem Christum dicitis, defunctorum, una cum animabus impiorum in loco  uno demorate sunt.


PETRUS. uerum profecto est, quod in obscuritate omnes ac tenebris, sed non erant omnes in locis penalibus, siue suppliciis, nam iuxta merita sua retribuebatur singulis, uerumtamen omnes in inferno et sub iure erant diaboli. Nullus enim mortuus ab Adam usque ad mortem Christi claustra deuitauit inferni, et hoc percipimus ex uerbis Moysi, qui cum filios Isrel admoneret facere precepta Domini, et eis prediceret que inde premia essent habituri, nichil unquam de beatitudine pollicitus est paradisi. Notum enim iam extunc fuerat omnibus neminem illuc esse intraturum ante mortem Christi.


MOYSES. Non ob hoc opinor quod dixisti de paradiso  loqui Moyses distulit, sed agnouit quia magis uel his uisibilibus bonis que summopere exoptabant, ad obediendum Dei preceptis admonere, uel presentibus malis laboribusque quos timebant, ab iniquitatibus suis posset absterrere; quam si de futuris suppliciis prediceret, aut celesti quam nesciebant beatitudine.


PETRUS. Praua est ista tua opinio. Nam si et de duplici premio, et de duplici cum eis ageret supplicio, tanto magis et ad malum fugiendum, et ad bonum admoneret amplectendum. Preterea autem si uis ostendam tibi secundum tuam ipsius credulitatem, sanctorum animas in inferno fuisse, et sub diaboli iure, ante Christi mortem


MOYSES. Ego sane nichil desidero nisi ueritatem.


PETRUS. In primis itaque quero a te quo in loco fuerint sanctorum anime, cum eas in inferno credas non fuisse.


MOYSES. In celo utique fuere.


PETRUS. De hoc etiam, queso, responde, si unquam uel legeris uel audieris, quousque altius potestas eorum, qui in necromantica arte operantur, possit ascendere.


MOYSES. Usque ad firmamentum tantummodo.


PETRUS. Et potest illud aliquatenus transire?


MOYSES. Mirum est quod queris, cum non solum a sapientibus, sed et a uetulis in prouerbio dictum esse audieris, tantum habes in hoc, quantum habet diabolus in celis.


PETRUS. Nunc igitur uolo dicas quemadmodum credas factum quod in libro legitur primo Regum , Samuelem scilicet per mulierem que pythonem habebat suscitatum, uerumne enim fuit siue fantasticum?


MOYSES. Multis modis profecto uerum ostenditur, uno quidem quod inde patenter loquitur, qualiter scilicet de terra ascenderit, qualis forma eius, etas, uestimentumque fuerit, et quomodo ex parte Dei omnia que Saul quesiuit, ueraciter ipse responderit, et quidquid dixit, falsum inde quidquam non fuit, alio uero, quod Saul in potestate mulieris esse sciret, quod Samuelem suscitare posset, utique eum suscitari non rogaret, tertio autem, quod doctores nostri Deum Sauli peccatum suum in morte sua  asserunt condonasse, ex ipsius Samuelis ad Saulem sermone. Ex hoc enim quod dicit: Cras autem tu et filii tui mecum eritis , comprobant Saulem cum Samuele in locum deuenisse quietis.


PETRUS. ueramne an falsum fuerit, diutius disputare non placet. Sed si ita est, ut asseris, qualis per artem necromanticam potuit suscitari, si in celo esset? Quod si in celo non erat, procul dubio sub diaboli iure, et in inferno quiescebat.


MOYSES. Bene mihi insidiatus es, et bene me uicisti, satisque huc usque ostensum est, qualiter deuenerit homo in manum diaboli. Sequitur ergo ut explanes, cur inde eum Deus eduxerit, cum decidere perpessus sit.


PETRUS. Damnato igitur genere humano ex serpentis consilio, et primi parentis Ade peccato, damnato, inquam, ac duplici, ut diximus, morte multato, quoniam fuerunt multi sancti uiri, qui nullo commisso suo in laqueum deciderant diaboli, nisi illo ueteri peccato ac quasi iam naturali, intuitus hoc generis Conditor humani, pietate motus ac misericordia, eos inde uoluit liberari.


MOYSES. Et cum, ut asseris, super eos fuerit pietate commotus, quare eos ibidem tandiu detineri est passus, uidelicet ad illius quem Christum apellatis tempus.


PETRUS. Non hoc sane iustitia aliqua, sed sola fecit pietate sua, ac simplici bonitate, et simplex  quidem bonitas, ut in nostre collocutionis exordio diximus, nec mensuram nec terminum debet habere.


MOYSES. Et quare, ut supra dixi, cum eos redimi uoluit sub hoc potestate non fecit, imo uerbum suum incarnari ac pati maluit.


PETRUS. Quod hoc modo eos eripuit, sapientia profecto perfectissima fuit, sicut in aliis suis inuenitur operibus priscis. Cum enim quondam, ut ipse nosti, populum suum Isrel de Aegyptiaca captiuitate pararet educere, Aegyptiorumque primogenita maligno spiritu uellet occidere, suos incolumes seruare, agnum uel hedum ipsos per domos singulas precepit immolare, ostia domorum inficere , ut ueniens malignus spiritus domum illo transiret  infectam sanguine. Sed cum uellet eos ita custodire, nonne poterat absque hoc opere?


MOYSES. Poterat utique.


PETRUS. Quid ergo indiguit huiusmodi liberatione?


MOYSES. Sapientia sane eius est, causam aliquam rebus singulis attribuere, per quam eas ad effectum uelit producere, sicut per agni uel hedi sacrificium ab illa morte uoluit eos redimere, causas autem rerum illas non possumus omnes percipere.


PETRUS. Arcana namque Dei adeo profunda sunt et inscrutabilia, quod ea nullus potest penetrare. Quare ergo querendo miraris cur uerbum suum incarnari Dominus ac mori pro redemptione miserit hominis?


MOYSES. Et cur eos non redemit ab illo Ade peccato animalis cuiuslibet immolatione, sicut in lege preceptum est , pro peccato sacrificari de aliqua pecude?


PETRUS. Stultissime omnium, ubi tot pecudes posset inuenire? Quot enim fuerunt homines ab ipsius mundi origine, et, et futuri erant usque in ipsius consummatione, tot utique pecudes immolari fuisset necesse. Preter hoc etiam peccatum illud quod et corpus occuparat et animam, rationabiliter deleri non poterat, nisi per sacrificium quod et corpus haberet et animam.


MOYSES. Cum igitur illud per sacrificium tale redimi uoluit, quare illud sacrificium de propheta  aliquo uel quolibet alio uiro sancto fieri non potuit, quin potius uerbum suum carnem suscipere ac mortem subire promisit?


PETRUS. Quia hominem illum qui pro tanto ac tali peccato redimendo occumberet, ab omni esse delicto immunem necesse fuisset. Si enim non peccata propria morte sua redimere indigeret, hoc uero in aliquo qui tantum esset homo reperiri non posset. Natura enim corporis a peccato sibi cauere non sustinet, testante Deo in Genesi, et dicente, quia insidet mens hominis diligenter ad nequitias a iuuentute . Dicit quoque et Salomon in Ecclesiaste: Non est homo in terra qui faciat bonum, et non peccet . Ratio igitur et Dei sapientia fuit, ut uerbum suum corpus humanum acciperet,  quod totius contagionis et peccati expers seruaret, quatenus ipsum ita mundum et ab omni uitio purum, illud generale delictum redimere posset, et ipsum ab eo qui rerum est principium assumptum, primum omnium peccatum deleret, quin et ut sine carnali patre progenitum, commissum eius qui sine patre factus est auferret. Preterea ut Deus eos qui cum morte filii sui a diaboli laqueo liberati essent, propria deinceps iniquitate in ipsum recidissent, in die iudicii rationabiliter damnaret.


MOYSES. Cum illum quem Christum dicitis pro redemptione humana uoluntate spontanea occubuisse asseratis, cur eius interfectores condemnatis, et cum tantum uoluntatem eius complessent, peccati reos astruitis?


PETRUS. Si ea utique intentione fecissent, scilicet, ut uoluntatem eius complerent, et ipsius morte, de diaboli potestate exituros fore se crederent, nullum procul dubio peccatum incurrerent. Quia uero eum negauerunt, et ex inuidia occiderunt, ideo et tanti huius sceleris rei sunt, et nec in presenti seculo, nec in futuro, miseriam ac tribulationem exibunt, quandiu in hac sua nequitia permanebunt. Quod autem et rei et merito sint condemnati, per simile ostendam tibi, et tu etiam ipse rectum esse iudicabis.


MOYSES. Ego sane cum audiero, si rectum est, rectum iudicabo.


PETRUS. Habebat igitur homo quidam nauim unam, et erat uoluntas eius comburere illam, ut et  clauos seorsum haberet, et sibi de lignis carbonem faceret. Hoc autem eo cogitante, quidam inimicus eius noctu ad nauem uenit, et nescius uoluntatis huius, odio eam combussit. Mane autem facto, homo predictus ut uolebat clauos quidem nauis sue in parte una, in alia uero carbonem inuenit. Item aliud: Erat domus quedam lapidea uiro cuidam, quam cum destruere uellet, ut de lapidibus aliud quoddam edificium faceret, forte quidam hostis eius ita die quadam deiecit, quod nec super lapidem lapis remansit, et hoc non pro illius quam nesciebat uoluntate complenda, sed per odium fecit. uir autem predictus, cum ad domum suam die altera uenisset, quod facere cogitabat et uolebat, effectum  reperit. Cum uero nec ille qui nauim combussit, nec ille qui domum deiecit pro uoluntate hostis sui complenda, sed ex odio inuidiaque fecerit, quid de eis iudicabis?


MOYSES. Ego sane et eos reos esse iudico, et puniendos.


PETRUS. Eadem ergo ratione rei sunt atque iudicandi, qui Christum non pro eius uoluntate complenda, sed odii occiderunt inuidieque ueneno.


MOYSES. Procul dubio rei essent, si hoc modo quo dicis fecissent. Nequaquam uero sic fecerunt, imo usto eum iudicio occiderunt.


PETRUS. Et quam ei culpam imputarunt, quia eum morti addixerunt.


MOYSES. Quia et magus fuit, et per artem magicam  filios Isrel in errorem misit, et preter hoc Filium Dei se uocauit.


PETRUS. Non est mirum, si hec et alia de eo dixerunt mendacia, licet ad redimendum eos ipse aduenerit. Hoc namque de eis Osee prophetauit: ue eis quoniam recesserunt a me. uastabuntur, quia preuaricati sunt in me. Et ego redemi eos, et ipsi locuti sunt contra me mendacia . Preterea tamen ubi tantum artis magice addiscere potuit, ut per eam in uinum aquam conuerterit : de quinque panibus, hominum millia quinque refecerit , leprosos , hydropicosque sanauerit , claudis gressum, surdis auditum, mutis uerbum , cecis quoque uisum reddiderit, et, quod maius omnibus est, mortuos  suscitauerit , aliaque que omnia enumerare longum est, miracula fecerit?


MOYSES. Dicunt sane doctores nostri quod in Aegypto eam addidicit.


PETRUS. Ex uerbis igitur tuis in Aegypto tunc temporis fuisse comprobantur, qui opera eadem et ipsi operarentur.


MOYSES. Potest esse.


PETRUS. Quare ergo opera eorum diuulgata et audita non sunt, quemadmodum et eius fuerunt? Quare etiam sapientes Aegypti doctrinam eius ac legem susciperent, si eum magum esse agnoscerent?


MOYSES. De hoc tibi certe nescio ego respondere.  Neque enim de eis audiui, quod in eum unquam crediderint, nec quomodo, aut quando fecerint?


PETRUS. De his modo dimittamus, et opera eius singula inquiramus, ut an uel per artem magicam, uel per aliam physicam aliquam, an potius per uirtutem Dei facta fuerint inquiramus.


MOYSES. Bene dicis. Et ego etiam de minoribus inquirendis multum non curo. Si enim de maioribus ostendetis, quod per uirtutem Dei facta sunt, de minoribus non dubitabo.


PETRUS. Sapienter loqueris. Et ego, ut dicis, ita et concedo, quare de quolibet primum inquirito.


MOYSES. Primum omnium mihi, de leprosis qualiter mundati sunt , et de cecis qualiter illuminati , responderi  uolo.


PETRUS. Scias, quia lepra ullatenus aliter quam uel per medicinam, uel per Dei uirtutem curari non potest. Quod si per medicinam, uel per potiones interius, per unctiones purgatur exterius. Cum autem medicinam aliquam operari ab eo homo non uiderit, sed eos uerbo tantum et in momento curauerit, profecto quod per uirtutem Dei factum sit.


MOYSES. Nonne de Firmino mago legimus quod leprosum unum mundauerit?


PETRUS. Falsum sane est quod eum curauerit; ipse uero per magicam artem suam oculos hominum decepit, et quod in re non erat uideri effecit. Cuius rei argumentum est. quod eger post aliquod  tempus eamdem egritudinem recepit, et licet exterius cutem suam, ut alii, mundam aspiceret, nunquam tamen, ut ipse dixit, infirmitatem interius non sensit. Preterea autem nusquam in tota necromantica legitur quod per eam ueraciter leprosus unquam curetur. De cecis autem, de eis qui ceci nascuntur, contradicit physica quod eos illuminare ualeat medicina. Assitha uero magus testatur quod, per autem necromanticam, eis ueraciter lumen non reddatur.


MOYSES. Esse potest. Sed de mortuis quid dices, cum idem Assitha perhibeat quod eos suscitare et cum eis loqui homo possit, et in libro suo quo fieri ualeat modum ostendit, et ex alia parte in libro Regum legatur, ut diximus, qualiter per mulierem  pythonissam Samuel suscitatus sit? 


PETRUS. uerum profecto est, quia, sicut dicis, Assitha testatur. Sed inter Dei opus et illud quod per artem magicam fit, in resuscitatione mortuorum, distantia ingens habetur. Mortui enim per magum aliquem suscitati, ultra quam longa est umbra sua ambulare non possunt, sed cum ad eius finem uenerint, in terram mortui recidunt, qui autem per Dei suscitantur uirtutem, bibunt ac comedunt, quolibet et quantumlibet incedunt, et, quandiu Dei placitum est, ut ceteri homines uiuunt, sicut illi quos et Eliseus et Elias suscitauit et Christus .


MOYSES. Cum huc usque satis ostensum sit quod nichil per artem magicam, imo per Dei uirtutem,  ut prophete alii, homo ille cuncta patrauerit, dicas, uolo, cur se non prophetam, sed Dei Filium uocare presumpserit.


PETRUS. Ideo sane fecit, quia ueraciter Filius Dei fuit. Quod cum superius auctoritatibus multis ostenderimus, cum de ipso quod Deus et homo fuerit ageremus , iam id ulterius probare non indigemus. Quod si etiam uelis, in angustam inde disputationem ueniamus, et ego tibi per rationem ostendam quod, cum se Dei Filium uocauit , ueritatem locutus fuit.


MOYSES. Placet.


PETRUS. Qui itaque per uirtutem operatur Dei, potestne quidquam absque ipsius Dei uoluntate operari?


MOYSES. Necesse est, mihi uidetur, quod qui per uirtutem Dei facit aliquid, nullatenus nisi uoluntate eiusdem Dei illud operetur.


PETRUS. Et qui per uirtutem Dei, et eius operatur uoluntatem, nunquid non sequitur, quod Dei amicus, et fidelis eius sit seruus?


MOYSES. Utique sequitur. Nam hoc legendo inuenimus, quod sancti prophete, qui miracula quondam fecerunt, Deo dilecti eique fideles fuerunt, sicut Moyses, Elias, et Eliseus, multique alii, qui in uita sua miracula plura patrarunt .


PETRUS. Et qui amicus Dei et fidelis eius est, de  Deo uel ex parte Dei falso quidquam eum non dicere necesse est.


MOYSES. uerum est.


PETRUS. Cum igitur Christus, ut supra probatum est, et per Dei uirtutem uoluntatemque miracula fecerit, et ex hoc sequatur quod amicus eius seruusque fidelis exstiterit, procul dubio concluditur quod de Deo uel ex parte eius falso nichil unquam locutus sit. Quod cum ita sit, ueraciter ergo Filium Dei se uocauit .


MOYSES. Ratio est quod dixisti. Sed hoc cum stupore admiror ego uehementi quod cum tempore illo complures fuerint uiri, intellectu magno ac sapientia prediti, nequaquam eum talem fuisse perceperint. Quod si agnouerunt, quare fidem eius doctrinamque  respuerunt, et eum crucifigendo, suarum damnationem animarum scienter incurrerunt?


PETRUS. Sane, sicut prediximus, ex inuidia hoc fecerunt, quia uidelicet per eum dignitatem suam ac famam amittere timuerunt . Et huic simile inuenimus tempore Ieroboam regis Isrel factum esse. Mortuo quippe Salomone, in duo diuisum est regnum eius, Scriptura attestante, obtinuitque partem unam filius eius Roboam, partem uero alteram seruus eius Ieroboam. Accepto autem Ieroboam cum optimatibus suis consilio, duos aureos fecit uitulos quos populus adoraret, ne, si Hierusalem ad orandum et sacrificandum, ut mos erat, sepius ascenderet, forsan aliquando ibidem remaneret, partique Boboam adhereret, et ita dignitatem  suam Ieroboam amitteret, sicut eadem Scriptura docet, dicens: Dixitque Ieroboam in corde suo: Nunc reuertetur regnum ad domum Dauid, si ascenderit populus iste ut faciat sacrificia in domo Domini in Hierusalem, et conuertetur cor populi huius ad Dominum suum Roboam regem Iuda, interficientque me et reuertentur ad eum. Et cogitato consilio, fecit duos uitulos aureos, et dixit eis: Nolite ultra ascendere Hierusalem. Ecce dii tui, Isrel, qui eduxerunt te de terra Aegypti . Cum autem et ipse Ieroboam, et proceres sui, sapientia multa essent prediti, tum per Salomonem qui precesserat, qui omnium et precedentium et sequentium se, teste Scriptura, sapientissimus fuerat , tum per pacem ipsius tempore Salomonis magna exstiterat, que ad discendum sapientiam, opportunitatem magna prestat, patet profecto, quia, sicut diximus, per inuidiam et timorem regni sui admittendi hoc fecerint. Mirari igitur non debes, si legis doctores et Scribe inuidie ueneno Christum occiderint, cum per eum gloriam et dignitatem suam amissuros se esse timuerunt.


MOYSES. uerisimile est quod dicis. uerumtamen adhuc etiam miror uehementer, licet de eodem alibi quesierim, miror, inquam, cum a Deo secundum quod dicis potens exstiterit, cur se statim non uindicauerit.


PETRUS. Hoc nempe sua magna bonitate fecit et misericordia. Et hoc percepimus nos ex uerbis  eius, dum in cruce penderet, dicentis: Pater, dimitte eis, non enim sciunt quid faciunt . Per quod ostenditur ipse eos admodum dilexisse, licet contra eum operarentur inique, ut propheta testatur Zacarias: Et dicetur, inquit, ei: Quid sunt plage iste, in medio manuum tuarum? Et dicet: His plagatus sum in domo eorum quos diligebam . Sed, o Moyses, si Deo placet, adhuc tempus ueniet quo et nepotes patrum suorum nequitiam recognoscent, et eorum peccata condolendo plangent et dolebunt, et ad Dominum conuertentur et redibunt, sicut dicit Zacarias propheta: Et effundam super domum Dauid, et super habitatores Hierusalem spiritum gratie et precum, et aspicient ad me quem confixerunt, et plangent eum planctu  quasi unigenitum, et dolebunt super eum, ut doleri solet in morte primogeniti . Et det tibi, queso, omnipotens Deus, ut tu de illis qui conuertentur, sis unus. Amen.



TITULUS XI. De resurrectione et ascensu Christi in celum


MOYSES. Hucusque satis ostensum est de homine illo quod uoluntate spontanea pro genere humano mortem susceperit redimendo. Nunc autem de eo tecum loqui uolo, quod, sicut in tue fidei expositione dixisti, die resurrexit tertio. Et bene quidem esse potuit, cum deitatis plenitudo, ut dicis, in ipso habitauerit , ceterosque mortuos uite reddiderit, ut seipsum resuscitauerit. Sed hoc modo quero a te si, postquam resurrexit, Deus et homo  ut prius fuerit, necne?


PETRUS. Credo procul dubio quia sic fuit. Cum enim eius anima a corpore dissoluta ad inferos ut inde bonos eriperet descendit, nunquam ab ea diuinitas ipsa recessit. Unde et cum ad corpus remeauit, semper cum ea permansit, quare et tunc et nunc et usque in eternum et homo et Deus erit.


MOYSES. Satis reor quia sic credas, sed restat adhuc unum de quo mihi uolo respondeas. Cum enim non ob aliam causam quam ut filios Adam de diaboli iugo eriperet carnem susceperit, postquam, ut dicis, illud compleuit, ut uoluit, quare iterum corporis se grauitate impediuit?


PETRUS. Corpus quidem Christi subtile fuit, et ab omni peccato mundissimum .  Neque enim uel primi parentis Ade, uel ex seipso aliquod contraxit peccatum, et cum tale fuerit, nunquid mori debuit, cum et Adam, nonnisi propter peccatum obierit, et preterea cum in eo deitas habitauerit?


MOYSES. Non.


PETRUS. Cum ergo nullam ob culpam, quam admisisset, imo pro saluandis suis solummodo mortem suscepit, nunquid non merito resuscitari debuit?


MOYSES. Ordo sane rationis sic exigit. Sed cur adeo suscitari festinauit, et non quousque boni qui mortui sunt, alii suscitentur in fine mundi , exspectauit?


PETRUS. Alii namque mortui peccata in mundo  isto plura commiserunt, quin et pro Ade delicto mortem, penam scilicet peccati, susceperunt, ideoque quousque Deo placuerit suscitari non poterunt, ille autem nec Ade, nec aliud, ut diximus, peccatum habuit, imo sponte sua, et pro nostra redemptione, die quidem una occubuit, alia uero ad infernum, ut inde bonos educeret, ipse descendit. Cum ergo omnia propter que uenerat iam complesset, nec foret ulterius, ut ita dicam, quod facturus esset, merito die tertia resurrexit. Preterea etiam Enoch et Elias, quia sancti uiri ac digni fuerunt, sicut credimus et nos et uos, adhuc uiuunt , et licet in fine mundi morituri, statim tamen propter sanctitatem suam resurrecturi sunt. Quod cum ita sit, corpus Christi quod sanctissimum  omnium et a peccato mundissimum fuit, statim ut uoluit suscitari non debuit? Ideo etiam eum suscitari necesse fuit, ut sicut per mortem suam descendens ad inferos de iure diaboli mortuos liberauit, ita et per resurrectionem suam de eiusdem diaboli manu, uenturos liberaret, quia cum eum resurrexisse audiunt, credunt, et de iugo ipsius ita exeunt.


MOYSES. Ratio est quod dicis. Sed posses tu aliqua prophetarum auctoritate quod suscitari deberet ostendere?


PETRUS. Possum utique. Dicit namque Dauid in psalmo: Dies super dies regis adiicies, annos eius usque in diem generationis et generationis .  De quo etiam rege ista nisi de Christo dici potuit prophetia? Per dies quippe regis, definitum tempus quo ante passionem Christus in mundo uixit, notari Propheta uoluit; per dies autem quos super dies regis adiiciendos esse dixit, quos et sine determinatione posuit, tempus post eius resurrectionem intellexit, quod et fine cariturum esse signauit, cum addidit, annos eius usque in diem generationis et generationis. In Isaia quoque legitur: Nunc consurgam, dicit Dominus, nunc exaltabor, nunc subleuabor . Et hic tria Dominus intelligi uoluit. Quod etiam ait: Nunc consurgam, de resurrectione sui corporis, de morte dixit, quod autem sequitur: Nunc exaltabor, de ascensu suo in celum intulit, tertium uero, quod est: Nunc subleuabor, de exaltatione  et gloria in se credentium addidit.


MOYSES. Quandoquidem de ascensione mentionem fecisti, et ego iamdudum de hoc querere disposui, nunc de eo, si placet, qualiter factum credas mihi postulo responderi. Prohibet namque ratio ponderosam rem super leuem uel ascendere uel sustineri.


PETRUS. Fides profecto mea est quod in celum ascenderit, credo etiam quia sue uirtus omnipotentie tanta sit quod quocunque modo factum fuerit, possibile fuit esse ut placuit. Quod si inde cum fideli aliquo agerem, aliud sane non responderem. Quia uero tu incredulus es, et nil nisi grossum quid, et quod quasi palpari possit intelligis, ideo aliquantulum  grossius tibi respondebo, et quia per hoc boni aliquid crediturum te esse desidero.


MOYSES. Ut sic facias expostulo.


PETRUS. Nosti itaque quod anser et gallina, passer et alauda de quatuor elementis omnes facti sunt, et alas habent?


MOYSES. Utique noui.


PETRUS. Dic ergo passer et alauda cur adeo sursum uolando ascendunt, anser autem et gallina similiter facere non possunt?


MOYSES. Quia et illi sunt parui corporis, et ideo leuiores, et isti maiores, et propter hoc ponderosiores.


PETRUS. Si ex quantitate leuitas prouenit, quare uultur uel aquila cum omnibus his maior sit, sublimius  omnibus uolando conscendit?


MOYSES. Quia de elementis subtilius compositum est corpus.


PETRUS. Et licet leue sit et subtile, quid est quod corpus illud sursum facit condescendere?


MOYSES. Procul dubio spiritus, sine quo non solum non uolare, sed nec moueri posset ullatenus.


PETRUS. Cum igitur Christi corpus post resurrectionem leuissimum et subtilissimum fuerit, quippe cum in morte omnem ponderositatem et spissitudinem amiserit, cuius rei argumentum est quod ulterius nec cibo nec potu indiguit; cum, inquam, tale fuerit, et spiritum, id est animam secum habuerit, et preterea deitatem, que omnibus carnis spiritibus Moyse attestante dominatur et precellit, nunquid  non in celum, cum placuit, ascendere potuit? Item de Elia, cuius corpus nullam per mortem subtilitatem suscepit, et tamen coram discipulo suo Eliseo in altum ascendit, quomodo credis rationabiliter et secundum physicam factum fuit?


MOYSES. Elias sane multum ieiunauit, et parum comedit, unde et corpus suum leuitatem et subtilitatem tantam accepit, quod usque in erem conscendere potuit, ubi etiam et angeli eum acceperunt, et quo Deo placuit deportauerunt .


PETRUS. Cum ergo corpus Christi et per mortem subtile factum sit, et per hoc quod post resurrectionem necessitate aliqua nec manducauit nec bibit,  quin et deitatis plenitudinem, que super angelos est in se habuerit, cur, sicut diximus, conscendere in celum nequiuit? Sed et ratio est quod ascenderit. Si enim locum, in quo Moyses stabat cum sibi in rubo apparuit Dominus propter uicinitatem suam hore unius sanctum Dominus appellat et propter eius sanctitatem Moysi imperat, ut sua calceamenta soluat, dicens: Solue calceamentum de pedibus tuis; locus enim in quo stas terra sancta est , corpus Christi in quo diuinitatis plenitudo non momentaneo, sed perenniter habitauit, nunquid in sordibus mundi huius post resurrectionem remanere debuit? Imo iusta, ut diximus, ratione, eum deseruit, sursumque in celum conscendit.


MOYSES. Aperta quidem ratione hoc probasti, et  bona similia induxisti. Sed poterit aliqua de ascensu eius in prophetis auctoritas inueniri?


PETRUS. Poterit utique. In Genesi namque legimus Dominum super hoc locutum fuisse ad Abraham, licet occulte. Scriptum enim est: Et produxit illum foras, et dixit illi: Aspice in celum et numera stellas, si poteris dinumerare illas. Et dixit: Sic erit semen tuum. Et credidit Abraham Deo, et estimatum est illi ad iustitiam . Sed die, o Moyses, quid est quod ait, produxit illum foras? Quare enim hoc fecit? Nunquid intus ut foris Abraham non sciebat, quod stellas numerare non poterat? uel nunquid Deus si uellet intus ei ut foris quod dixit dicere non ualeret? Item, cum ait, sic erit semen tuum, quare non dixit, faciam semen tuum sicut  stellas celi, si potest quis dinumerare stellas celi, et semen tuum dinumerabitur, quemadmodum et alibi dicit: Faciam semen tuum tanquam arenam maris, si potest quis dinumerare arenam maris, et semen tuum dinumerabitur?


MOYSES. In hoc certe aliud nescio, nisi quia sic dicere placuit Deo.


PETRUS. Sermonem quippe uolo totum intelligas, et quod uerbum aliquod temere Scriptura non posuit scias. Quod itaque scriptum est, produxit illum foras, duabus de causis a Domino factum est. Una quidem, ut ei celi locum ostenderet, quod per hoc designatur, quod est aspice celum . Altera uero ut stellarum multitudinem, et hoc est quod dicit,  numera stellas, si poteris dinumerare illas. Quod autem sequitur: sic erit semen tuum, in Hebraico quidem ponitur tale uerbum quod in Latino et huc reddit et sic, eo scilicet quod et locum et similitudinem significat. Si enim tale ponere uellet, quod locum tantummodo significaret, [Figure: [Hebrew Text] 1Kb] , henna, utique diceret: si uero tale quod solum sic redderet, [Figure: [Hebrew Text] 1Kb] , cacha, posuisset. Per hoc igitur quod ibi [Figure: [Hebrew Text] 1Kb] , eo posuit, notari uoluit et locum, in quo futurum erat Abrahe semen, Christus uidelicet post suam ascensionem, et ipsius seminis multitudinem.


MOYSES. Illud scio ego quod co Hebraice, Latine sic reddat, sed nusquam puto locum significat.


PETRUS. Facit utique: In Exodo namque legitur  de Moyse quod uidit uirum Aegyptium percutientem quemdam de Hebreis fratribus suis. Cumque circumspexisset huc atque illuc, nullumque adesse uidisset, percussum Aegyptium abscondit sabulo . Ubi enim huc atque illuc ponitur, in Hebraico quidem inuenies co et co. Sed ad huius sententie confirmationem sequitur in eodem: Credidit Abraham Deo, et estimatum est illi ad iustitiam . Quare enim in hac promissione credidit Abraham Deo plus quam in aliis promissionibus que sibi facte sunt a Deo?


MOYSES. In omnibus profecto credidit, qui incredulus nunquam fuit.


PETRUS. Et quare in singulis promissionibus non dicit Scriptura quia credidit Deo, sicut hic; uel cum  semper credulus fuerit, cur sicut in aliis super hoc tacuit, similiter non tacuit et hic?


MOYSES. Nescio, sed sic dicit.


PETRUS. Nunquid non supra diximus, quod uerbum aliquod temere Scriptura non posuit?


MOYSES. Dic ergo tu, quare hoc dixerit.


PETRUS. Profecto quia contra usum erat et incredibilis illa promissio, de ascensu seminis sui in celum, ideo additur ad ostendendam eius sanctitatem: Credidit Abraham Deo. Quia uero, cum non foret mirum si dubitaret, non tamen dubitauit, sed credidit, ideo sequitur, et estimatum est illi ad iustitiam. Sed et Dauid in psalmo de Christi ascensu loquitur, cum refert quod de semine suo a Domino promittitur: Semen, inquit, eius in eternum manebit,  et thronus eius sicut sol in conspectu meo, et sicut luna perfecta in eternum, et testis in celo fidelis semper . Hec autem promissio fuitne facta propter aliquem de semine Dauid preter Christum, an de Christo solum?


MOYSES. Cum mihi nullum surgat proficuum ex contradicendo, reuera propter Christum factam fuisse non abnego. Inde enim argumentum est quod promissionem illam, que Dauid a Domino facta est, de semine suo alio quam de Christo comitatur semper conditio, sicut in libro Regum inuenimus tertio, quod Dauid, cum iam appropinquarent dies mortis sue, castigans Salomonem filium, inquit ad eum: Confortare et esto uir, etc., statimque causam cur eum castigaret, adiunxit, dicens: Si custodierint filii  tui uiam meam, et ambulauerint coram me in ueritate in toto corde suo, et in omni anima sua, non auferetur tibi uir de solio Isrel . Promissio autem illa, que sibi de Christo est facta, etsi filii tui peccarent utique punirentur, sed tamen promittitur esse complenda, sicut in eodem legitur psalmo: Si autem dereliquerint filii eius legem meam, et in iudiciis meis non ambulauerint, si iustitias meas profanauerint, et mandata mea non custodierint, uisitabo in uirga iniquitates eorum, et in uerberibus peccata eorum; misericordiam autem meam non dispergam ab eo, et que procedunt de labiis meis, non faciam irrita .


PETRUS. Bene dixisti, et bene Scripturas intelligere  te demonstrasti, et contrarium nullum posuisti. Sed Christus quomodo in eternum manebit, nisi Deus erit, et thronus eius sicut sol uel luna in conspectu Domini erit, et ipse testis in celo fidelis semper, nisi in celo sit? Christum itaque Psalmista in celum fore ascensurum designauit. Hoc autem facere quisquam ut credimus non posset, nisi et Deus et homo esset.


MOYSES. Sermonis profecto mihi uidetur sic exigit ordo.


PETRUS. Item Dauid alibi in psalmo de eodem: Exsurge, gloria mea, exsurge, psalterium et cithara, exsurgam diluculo. Exaltare super celos, Deus, et super omnem terram gloria tua . Hic quippe Dauid et Christi resurrectionem insinuat, et ascensionem,  et quedam alia. Quod enim ait: Exsurge, gloria mea, Christi resurrectionem designat. Ac si diceret: Exsurget de morte Christus qui est gloria mea. Illud autem quod est: Exsurge, psalterium et cithara, propter gaudium intulit, et letitiam que ex Christi resurrectione fuerant prouentura, que bene per psalterium designantur, et citharam, cum tempore prosperitatis et letitie huiusmodi exerceantur instrumenta. Ac si diceret: Christo resurgente, omne cum eo gaudium exsurget atque letitia. Per tertium uero quod est: Exsurgam diluculo, ubi supplendum est in diluculo, notatur quia ipse Dauid de tenebris inferni eripiendus erat resurgente Christo. Sic namque hic per diluculum intelligimus lucem, sicut multis in locis per nomen quod est uesper, tenebras  intelligere solemus et noctem. Ac si aperte diceret: Christo resurgente, exsurgam et ego de tenebris cum eo in gloria et magna luce. Quartum autem quod dixit: Exaltare super celos, Deus, et super omnem terram gloria tua, de exaltatione et ascensu Christi in celum addidit, de quo ascensu per totum sibi mundum prouenire debebat gloria. Quasi diceret: Exaltaberis super celos et ascendes, et inde tibi per totam terram accumulabitur gloria. Quod uero dixit, Deus, necessario de Christo intelligimus, qui et homo fuit et Deus. Purus enim Deus cum nec de loco ad locum moueatur, procul dubio nec descendit, nec ascendit aut exaltatur.


MOYSES. Sufficit, fateor quod de ascensu dixisti. Sed in tue fidei expositione adhuc unum tetigisti,  uidelicet quod uiuos iudicare et mortuos uenturus sit in die iudicii. Cuius rei nec argumentum nec rationem expostulo. Si enim, ut creditis, et Deus est et homo, satis eum iudicem etiam mundi esse concedo. Sed habes tu aliquam de Scriptura auctoritatem super eo?


PETRUS. Utique habeo. Sic namque legimus in Danielis libro: Aspiciebam donec throni positi sunt, et Antiquus dierum sedit . Et postea in eodem: Iudicium sedit, et libri aperti sunt. Deinde etiam in eadem uisione: Aspiciebam ergo, inquit, in uisione noctis, et ecce cum nubibus celi quasi Filius hominis ueniebat, et usque ad Antiquum dierum peruenit, in conspectu eius obtulerunt eum, et dedit ei potestatem, et honorem, et regnum, et omnes populi,  tribus et lingue seruient ei. Potestas eius potestas eterna que non auferetur, et regnum eius non corrumpetur . Antiquus quippe dierum qui sedit, Deus Pater est. Per hoc uero quod dixit: Iudicium sedit, et libri aperti sunt, iudicium designatur, quod in fine mundi est futurum, in quo quasi in libris scripta discutientur merita singulorum . Qui autem cum nubibus celi ueniebat, Christus est, qui recte non Filius hominis absolute, sed quasi Filius hominis dicitur, quia non de patre carnali et matre, imo de uirgine et Deo Patre natus est. Per hoc uero quod parato iudicio, et apertis libris, Antiquus dierum ei potestatem, et honorem, et regnum dedit, et omnium populorum, tribuum ac linguarum  seruitutem ipsi promittit, patet profecto, quia iudicium omnium in mundi consummatione sibi concessum sit. Per hoc etiam quod est, potestas eius eterna que non auferetur, et regnum eius quod non corrumpetur, quod tantum ad regnum diuinum pertinet, et per illud quod precedit, quasi Filius homines ueniebat, procul dubio innuitur, quod ille cui iudicium ac regnum tale dabatur, Christus est, qui et Deus, ut diximus, et homo futurus erat. Concedat autem tibi, amice, Dominus, ut tu in iudicio illo eorum qui in parte dextera collocandi sunt , sit unus. Amen.



TITULUS XII. Quod lex Christianorum legi Moysi non est contraria.


MOYSES. Hactenus de singulis tue crudelitatis partibus sufficienter disputatum est, sed in disputationis exordio unum adhuc dixisti, uidelicet quod hora baptismatis tui apostolos credidisti de qua credulitate quid sit mihi postulo responderi, utrum scilicet eos bonos et sanctos credas tantummodo uiros exstitisse, uel quod predicarunt uerum fuisse, et quod ipsi crediderunt te etiam credere.


PETRUS. Utrumque profecto credo ego, et eos sanctos fuisse, et uerum per omnia predicasse, et quod predicarunt, operor pro meo posse.


MOYSES. Iam in laqueum decidisti, de quo non poteris expediri. Cum enim in principio de lege quesissem Moysi, si eam ut ab ipso data est obseruares, quam transgressus esse uidebaris mihi, tu quidem  eam te complere, ueraciter obseruare, et per rectissimas eius semitas recto gressu incedere respondisti. Ille etiam quem Christum dicitis, eam per omnia conseruauit, sicut testatur ipse cum dicit: Quia legem non soluere, sed adimplere ueni . Apostoli autem quos te asseris credidisse, eam dissoluerunt, et preceptis eius alia contraria preceperunt . Quare, cum eorum illud dicis, unum quid et eius contrarium credere uideris.


PETRUS. Apostoli sane ueri discipuli Christi fuerunt, et quidquid predicarunt per Christum utique fecerunt, et legem Moysi non soluerunt, sed adimplerunt


MOYSES. Et quomodo scire poterimus quod per  Christum illam predicarunt, cum notum sit quod nullam nisi post mortem eius predicationem fecerunt?


PETRUS. Quomodo autem inde possemus dubitare, cum sciamus eos nichil aliud quam Christum et precepta eius predicasse? Quod enim et eum et eius precepta predicarunt, argumentum est quod ipsi ut eius fidem dilatarent, diuersas et longinquas terras nudipedes petierunt, sitim, famem, nuditatem, frigus simul et calorem, angustiam et laborem, flagra et occisionem ob eius confessionem fere omnes pertulerunt. Nam quomodo hec pro eo potuissent sustinere, et preceptis eius contrarii uel inobedientes existere?


MOYSES. Si, ut dicis, nec a Christo dissenserunt  apostoli, nec Christus in aliquo a lege Moysi, cur ergo Moysi contrarii fuerunt apostoli?


PETRUS. Et in quo inuenientur contrarii?


MOYSES. In cunctis.


PETRUS. Nimium dixisti. Ipsi enim ieiunium, eleemosynam ac misericordiam predicarunt, Deum super omnia et proximum ut se diligi preceperunt, homicidia, fornicationes, furta, testimonia falsa, inuidiam, et alia uitia que ratio abhorret, et Moyses prohibet, ipsi etiam prohibuerunt . Quomodo ergo dicis quia Moysi in cunctis contrarii fuerunt?


MOYSES. Si in supradictis Moysi consenserunt, quare in quibusdam aliis ab eodem discordarunt?


PETRUS. In quibus?


MOYSES. Primum est quod circumcisionem, quam et Abrahe et Moysi Deus precepit, et Christus etiam quem dicitis circumcisus fuit, apostoli postposuerunt, quin et fieri prohibuerunt .


PETRUS. Prius de hac circumcisione quare et ad quam utilitatem precepta sit intueri debemus, et tunc iustum an iniustum sit quod apostoli fecerunt, melius agnoscemus.


MOYSES. Placet.


PETRUS. Dic tu ergo, circumcisio illa quam utilitatem credis poterat afferre, uel quare fieri precepta est octaua die? 


MOYSES. De octaua profecto die causam nullam nisi placitum Dei scio. Utilitatem autem afferebat,  quia saluationis erat occasio.


PETRUS. Ex uerbis igitur tuis perpenditur quod quilibet quauis die circumcisus sit saluabitur, et ita incassum et absque proficuo die octaua fieri iubetur. Sed et aliud querere placet. Circumcisio illa utrum alia re ad saluationem indiget, uel ipsa sola saluatione conferre ualet?


MOYSES. Alia utique indiget, quia ad saluationem perfectam, preter circumcisionem, legem Moysi compleri oportet, et modum quo fiat potes audire, si placet. Si enim quis et circumcisus fuerit, et legem totam fideliter custodierit, procul dubio saluus erit. Si uero circumcisus erit, et legem in quibusdam non obseruare presumpserit, supplicia quidem pro  transgressione sustinebit, sed inde tamen ad saluationem transibit. Quod si totam legem seruauerit, circumcisus autem non fuerit, per nulla, que patiatur supplicia saluari ullatenus poterit.


PETRUS. Unde uobis huiusmodi credulitas uenit, cum nec Abrahe nec Moysi Deus illud unquam promiserit, nec propheta ullus hoc unquam dixerit?


MOYSES. Nos illud quippe intelligimus ex uerbis que ad Abraham dicit Dominus: Masculus, inquit, qui non circumcidetur carne preputii sui, disperiet anima illa de genere suo . Per hoc enim innuitur quod qui circumcisus fuerit non peribit, imo saluabitur.


PETRUS. Secundum huius auctoritatis tue explanationem,  ille, qui decima septimi mensis die non ieiunauerit, licet circumcisus sit, nullam tamen habebit saluationem. Sic enim scriptum est in Leuitico: Omnis anima que afflicta non fuerit die hoc, peribit de populis suis . Quod, si propter hoc peribit, circumcisio procul dubio non ualebit


MOYSES. Hoc certe uidetur ratio.


PETRUS. Quid ergo dicis de Adam, Seth, Enoch, Mathusale, Ne et filio eius Sem, et aliis multis quos nequaquam circumcisos, et tamen fuisse credimus saluatos?


MOYSES. Siquidem, antequam circumcisio preciperetur, fuerunt, et ideo sine ea saluari potuerunt.


PETRUS. Et quid dices de Iob et sociis eius, qui  post circumcisionis preceptum exstiterunt, et licet incircumcisi tamen salui fuerunt?


MOYSES. Quippe de gente illa non fuerunt, cui datum erat circumcisionis preceptum.


PETRUS. Quid itaque predictos omnes fecit saluos?


MOYSES. Nescio reuera, sed puto quia bona fides sua, et quibus utebantur sacrificia.


PETRUS. Quid igitur dicis de Ismel, cui precepta est circumcisio, lex non, et cuius progenies usque hodie circumciditur? Nunquid enim per circumcisionem illam saluantur? Sed dices quia sic, tunc sola circumcisio confert salutem, absque legis Moysi complemento. Si uero dices non, tibiipsi contrarius eris, cum superius dixeris, circumcisionem causam esse saluationis.


MOYSES. Ratio est quod dicis.


PETRUS. Quid item iudicabis de mulieribus Iudaicis que nequeunt circumcidi, et tamen creduntur saluari?


MOYSES. Ideo quidem saluantur, quod de hominibus circumcisis nascuntur.


PETRUS. Quid ergo de Sara et Rebecca, Rachel et Lia, et uxore Moysi Sephora, que Madianitidis fuit, et Ruth, que et omnes, ut credimus, salue sunt, et tamen de Iudeis nate non fuerunt? Si enim salue future non essent, utique uiri sui, qui et sancti et prophete erant, eas pro uxoribus non haberent, aut in eis filios generarent.


MOYSES. De hoc sane tibi dare nescio ego responsum,  quod mihi nunquam fuit ostensum. Tu autem mihi, si nosti, circumcisionis pande proficuum.


PETRUS. Circumcisio profecto propter hoc data fuit, ut gens Domini ab aliis gentibus discerni posset et agnosci. Ad cuius etiam gentis maiorem discretionem, preceptum est et aliud, uidelicet ne quis de alia tribu duceret uxorem . Et hoc quidem totum preceptum est, quia de semine Abrahe et lege Moysi, et tribu Iuda, Christus uenturus erat, ut uidelicet, cum ueniret, posset agnosci, quia ipse esset, et ne de alia natione quis surgeret, qui Christum esse se diceret, et sic in errorem mundum dimitteret. Et quod ad gentis discretionem, mandata fuerit circumcisio, non, ut dixisti, ad saluationem duo sane habemus argumenta. Unum quidem quod preceptum  esset, fieri octaua die, et non antea propter hoc quod nec ante octauam diem puer a matre separatur, nec formido ulla habetur, quod aliis commisceatur, die autem octaua qua de illa pollutione mundari mulier ac lauari precipitur, priusquam hoc faciat, puer circumciditur, ne remota matre cambiatur, seu alius commisceatur . Aliud uero quod quadraginta annis, quibus in deserto filii Isrel morati sunt, omnes qui ibidem nati sunt circumcisi non fuerunt, ex quo autem ad terram habitabilem uenerunt, ne aliis gentibus miscerentur, statim per Iosue a Domino circumcidi iussi sunt, sicut inueniunt qui ipsius Iosue librum legunt . Quod autem circumcisionem, saluationis causam esse dixisti, utique circumcisio tantum causa non fuit  eius rei, imo etiam fides bona, sacrificia atque opera recta, et post datam circumcisionem, et antea, sicut patet in Adam, Seth, Enoch, Mathusale, Ne et Sem, Iob et sociis eius atque Iudaicis mulieribus, qui omnes sine circumcisione, fide recta saluati sunt, ac bonis operibus. Quin etiam nullum predictorum saluationis generum salutem conferebat, nisi eis tantum qui discretionem habentes, Christi credebant aduentum, et se saluari posse non credebant, nisi per eum. Cum uero Christus saluator scilicet quem exspectabant aduenit, ut Moysi legem compleret, circumcidi se uoluit, et ut etiam per hoc patesceret quod de semine Abrahe, et lege Moysi, et tribu Iuda, sicut prediximus, uenire deberet. Completis ergo omnibus propter que circumcisio data  fuit, iam nemo ulterius circumcisione, quia nec generis aliqua discretione indiguit . Quisquis enim ad legem Christi se conferens, cuiuscunque generis ac lingue sit, fidelis tantum esse uelit, ceteris Christianis par existit. Preterea, postquam baptismus uenit, cum ipse generalis saluatio uirorum ac mulierum sit, iam ultra circumcisio ad saluationem necessaria non fuit. Quoniam igitur modis omnibus ostensum est circumcisionem post Christi aduentum necessariam non esse, ideo patenter agnoscere potes, cur eam apostoli nequaquam fieri precepere.


MOYSES. Et si eam non preceperunt, quare etiam fieri prohibuerunt?


PETRUS. Ideo utique fecere, ne reputarent homines  ut baptismum ita et circumcisionem saluationem conferre, uel circumcisionem, saluationem una cum ipso baptismate, et ita in errorem deciderent, sicut Nestoriani et Iacobite, qui nullum hominem saluari posse putant, nisi per utrumque, et sicut uosipsi quisquis hodie de externa progenie ad legem uestram uoluerit conuerti, si uir sit primum circumcidi, et postea precipitis baptizari, si uero femina, tantum baptizari.


MOYSES. Ex istis tuis innuitur sermonibus quod nos non nisi post Christi aduentum baptismum fecerimus, quasi ab ipso illum Christo addidicissemus.


PETRUS. Si ab ipso non, a quo ergo addidicistis?


MOYSES. A Moyse.


PETRUS. Falsum est. Et inde duo habemus argumenta, unum, quod cum Dominus Moysi de extraneis preceptum daret, dicens: Si quis peregrinorum in uestram uoluerit transire coloniam, et facere Phase Domini, circumcidetur prius omne masculinum eius, et tunc rite celebrabit, eritque sicut indigena terre . Utique, si baptismus tunc necessarius esset, ipsum sicut et circumcisionem preciperet, et cum nec hic ubi precipue, si uerum esset quod dicis, deberet, nec usquam alibi inde mentionem fecerit Moyses, uos illum ab eo addidicisse nullatenus approbare potes. Aliud uero argumentum est, quod doctores uestri, illi quidem qui ante Christum fuerunt nunquam de baptismo illo quidquam locuti  sunt, per quod illum a Moyse uos non accepisse ostendunt. Qui uero post Christi aduentum fuerunt, baptismum ab ipso didicerunt et ita eum circumcisioni commiscentes, in errorem populum dimiserunt.


MOYSES. De circumcisione quod placet respondisti. Sed quid dices modo de die Sabbati, quem et multis in locis Dominus per Moysen precepit obseruari, et per seipsum loquens ad filios Isrel de monte Sinai, et cuius obseruationis preceptum in tabulis lapideis fuit scriptum ita: Memento, inquit Deus, ut diem Sabbati sanctifices?  Et causam subdit in sequentibus, dicens: Sex enim diebus fecit Deus celum et terram et mare, et omnia  que in eis sunt, et requieuit in die septimo. Idcirco benedixit Dominus diem Sabbati, et sanctificauit eum , et preterea lapidare precepit, qui non obseruauerit illum . Apostoli autem eum respuerunt, et diem alium obseruari preceperunt.


PETRUS. Sane quod diem illum Dominus obseruari precepit, in exordii mundi memoriam, sicut dixisti, et rei cuiusdam alterius que uentura erat signum fecit.


MOYSES. Et que erat res illa uentura.


PETRUS. Aduentus Christi, qui omnia opera sua que in mundo uiuens patrauit, sexto die, id est die ueneris compleuit, quando pro nobis mortem suscepit. Die autem septimo, id est die Sabbati requieuit,  quin et omnes qui ante mortem suam in se credentes obierant, secum ab inferni doloribus requiescere fecit. Completo autem illo cuius obseruatio Sabbati signum fuit, iam illud ultra obseruari necesse non fuit.


MOYSES. Secundum uerba tua, si obseruatio Sabbati, eius quam dicis rei signum fuit, completa illa, multo magis obseruari debuit, tum ob memoriam mundi exordii, tum ob sanctorum requiem a doloribus inferni.


PETRUS. Non est, utique res ut tu reris. Parentes enim uestri, qui ante aduentum fuerunt Christi, diem obseruarunt Sabbati, et ob memoriam, ut dictum est, mundi exordii, et quia eadem die per  Christum se requiescere debere credebant, a doloribus inferni. Post resurrectionem uero Christi, que causa fuit Christiane credulitatis, et credulitas causa saluationis, quamuis ex morte Christi prouenerit saluatio omnis, sed absque credulitate nichil contulit utilitatis; post resurrectionem, inquam, Christi iam omnibus in eum credentibus Sabbatum obseruare necessarium non fuit, imo diem Dominicam, diem scilicet resurrectionis, que sue saluationis causa exstitit.


MOYSES. Et quare non obseruauerunt utrumque Sabbatum, uidelicet ob memoriam mundi originis, diem uero alteram ob memoriam sue saluationis?


PETRUS. Quod ob memoriam originis mundi  Sabbatum diximus obseruari, profecto obseruatum est, propter rerum creationem, que tunc completa fuit, sicut scriptum est: Compleuitque Deus die septimo opus suum quod fecerat, et requieuit ab omni opere quod patrarat . Quia uero eadem dies damnationis animarum prima exstitit, et hoc quidem per Adam, qui in precedentis diei uespere hora, uidelicet duodecima, peccauit, quare de gloria in damnationem decidit, postquam per Christi resurrectionem saluatio animarum uenit, iam amplius damnationis dies celebrari non debuit, imo illa, que saluationis exordium fuit. Et hoc per exemplum tibi si placet ostendere possum. Rex enim quidam ciuitatem quamdam fecit, in qua edificia pretiosa fundauit, uirgulta et uineas circumquaque plantauit,  et per mediam illam hac illacque aquarum riuos deduxit, quin et omnium deliciarum fertilem redundantemque patrauit, aduersus quam rex gentis cuiusdam cepit belligerari, unde quotiescunque aliquis de ea exibat paratus erat hostis ille, et insidians eum capiebat, et in tenebrosum carcerem detrudebat. Rex autem ille qui ciuitatem condiderat, eius incolis uenturum esse tempus promittebat, quo eos de hoste illo liberare decreuerat. Nullum autem alium ab eis censum uel remunerationem exigebat, nisi ut diem illum celeberrimum colerent, quo ciuitas perfecta fuerat, et ob hoc etiam quod eadem die, de hoste predicto eos liberaturus erat, qui eam diu celebrarunt, sicut rex eis preceperat. Transacto  autem nonnullo temporis spatio, super eos misericordiam atque pietatem habuit, et eos de illa captiuatione presentialiter liberare disposuit, filium igitur suum misit. Qui, deuicto hoste, de eius manu captiuos emisit. Liberatis itaque de iugo inimici rex predictus taliter urbem ordinauit, quod nequaquam amplius illius captiuationem inimici formidare oportuit. Sed dic, o Moyses, utra dies potius debuit celebrari, uel illa qua ciuitas peracta est, sed plebs in manum decidit inimici, uel illa qua taliter ordinata est, quod amplius ab illo hoste non timuit captiuari?


MOYSES. Dies procul dubio illa, qua ordinata est eiusmodi.


PETRUS. Eadem sane ratione diem Dominicam  debemus nos celebrare, propter resurrectionem Christi, que, sicut diximus, et credulitatis fuit causa, saluationis precipue, quia quicunque ante mortem Christi in ipsum credentes obiere, utique ipso moriente saluati sunt, sed inferni tenebras prius subiere. Qui uero post resurrectionem crediderunt, et per mortem eius saluantur, et tamen tartara nescierunt. Hec igitur causa est, quare eam apostoli summopere obseruari preceperunt, et Sabbatum non, licet Dominus noster Christus ipsum obseruauerit, sed hoc nequaquam nisi ut legem Moysi compleret, et quia nondum uenerat dies resurrectionis quam seruaret.


MOYSES. Et quid de Phase dices festiuitate, quam precepit Dominus obseruare, et in ea agnum immolare,  ipsumque cum pane azymo et amaris herbis comedere , quod totum apostoli dimisere, et aliud festum preceperunt, et alio ordine cum Christus , quoad uixit, nunquam illud, quoad apostoli preceperunt, uoluerit celebrare?


PETRUS. In primis sane, o Moyses, diligenter debemus inspicere ritus, et causas rituum, quibus in Aegypto fieri preceptum est Phase, et quare postea uice altera preceptum est in solitudine . Quod cum fecerimus, profecto uidebimus utrum post mortem Christi festiuitatem Phase celebrare, uel non debeamus.


MOYSES. Placet.


PETRUS. Hi nempe ritus et religiones illius sunt.  Decima die mensis est preceptus agnus uel hedus tolli, et usque in quartam decimam diem seruari. Quem etiam masculum esse preceptum est ac iuuenem, et absque infirmitate omni, et illum ab omni multitudine filiorum Isrel quarta decima die inter duo uespera immolari, ac de eius sanguine super utrumque postem et super liminaria domorum poni, et hoc in domibus tantum illis, in quibus debebat manducari, quin et carnes eius non crudas uel aqua coctas, sed igni tantum assas comedi, integer etiam et totus cum capite et pedibus et intestinis iussus est igni coqui, noctuque et festinanter comedi, et os illius non confringi, et sic cum azymo pane et amaris herbis manducari 


MOYSES. Profecto ita est ut dixisti.


PETRUS. Dic ergo quibus de causis precepti sunt ritus isti.


MOYSES. Nescio, sed sic uoluit Dominus fieri. De sanguine autem scio, quod super utrumque domorum postem, et super liminaria ideo poni preceptus est, ut ueniens malignus angelus, domum illo infectam sanguine pertransiret.


PETRUS. Nonne tibi sepius supra dixi, quod uerbum aliquod temere nunquam exierit ab ore Domini.


MOYSES. Dic tu ergo. Quare obseruari iussi sunt ritus illi?


PETRUS. Agnus nempe ille Aegypti, atque ritus sui figura et similitudo fuerunt Agni Dei, qui immolandus  erat, id est Christi. Sicut enim per agnum illum de manu angeli qui corpora occidebat seruati sunt fideles Domini, ita et per Christum credentes in se, de diabolo, qui animas damnabat erant redimendi, et fuit Agnus ille quasi annuntians illum qui uenturus erat post se.


MOYSES. De agno quidem quod placet respondisti, sed predictos ritus agni quomodo poteris applicare ad Christum, quem uocas Agnum Dei?


PETRUS. Nam, sicut agnus ille die mensis decima tolli preceptus est, et usque in quartam decimam conseruari , sic et die mensis decima, die scilicet lune, de obseruando Christo consilium acceperunt doctores uestri . Die siquidem Dominica precedenti Hierusalem, ut ibi Phase celebraret,  Christus uenit, quem cum letitia et pompa magna et honore plebs tota suscepit, unde doctorum inuidia ac maleuolentia maior creuit, et de ipso obseruando atque occidendo die crastina alter cum altero consilium cepit . Illud autem consilium usque in quartam decimam diem tectum et celatum fuit. Et sicut agnus ille masculus esse, ac iuuenis esse preceptus est, ac sine infirmitate omni, ita Christus et masculus, et iuuenis, et omni infirmitate, id est peccato carens fuit . Quod autem hostia illa de oue uel capra accipi precepta est, et non de uacca, licet de animalibus illis uacca sit de quibus fieri sacrificium in lege preceptum fuit, propter hoc factum est quod ouis uel capra cum capitur  non repugnat sicut uacca facit. Et signum etiam fuit, quod Christus cum captus est non restitit, nec se ut posset defendit. Quod uero ab omni multitudine filiorum Isrel iussus est immolari, cum singulariter de uno preceptum sit, licet non omnes unum, sed unusquisque per domos et familias suum immolarit, designauit quod omnis Iudeorum multitudo Christum occidit. Licet enim non omnis adfuit, omnis tamen assensum prebuit. Quia uero die quarta decima, et inter duo uespera, uidendum est que sint duo diei uespera. Et unum quidem est, cum sol a medio celi puncto descendere incipit, alterum uero, cum ante noctem ex toto occidit. Et Christus et die quarta decima et inter duo diei eiusdem  uespera id est hora nona ut uosipsi creditis expirauit. Possunt autem et per duo uespera, due uestre captiuitates intelligi, Babylonis uidelicet atque Titi. Et Christus inter duo uespera obiit, quia et post Babylonicam, et ante captiuitatem Titi. Nam et quod sanguis agni super utrumque postem et super liminaria domorum in signum, scilicet crucis poni preceptus est, sanguinem designauit Christi qui super crucem effusus est. Et sicut sanguis illius agni, ut diximus, de morte corporis custodiuit fideles Domini, ita et fideles suos de interitu anime, sanguis redemit Iesu Christi . Sicut etiam sanguis ille domum nullam, nisi illas in quibus comedebatur conseruauit, unde et in illis tantum preceptus est poni, ita et sanguis Christi qui super  crucem effusus est nullum saluat, nisi in quo Agnus Dei comeditur, illum uidelicet qui eiusdem corpus comedit Christi. Preterea quemadmodum agnus nocte iussus est manducari, sic est Christus nocturno tempore captus fuit, ne a populo liberari posset aut defendi. Quemadmodum etiam nec crudus nec aqua coctus, sed assus igni, ita et Christus nec sine iudicio, nec tamen iusto iudicio, sed iniusto condemnatus fuit, sicut non omnino cruda, nec bene cocta est caro assa igni. Sed et ob eamdem causam festinanter et cum pane azymo preceptus est manducari. Sicut enim panis azymus nequaquam donec fermentetur pasta exspectatur fieri, imo festinanter sit, ita et in Christo nullam rectitudinem exspectarunt iudicii, imo festinanter condemnatus fuit. Per amaras  uero herbas cum quibus preceptus est agnus ille comedi, designatur quod ex illa damnatione iniusta, calamitas et amaritudo uenit. Quod autem et totus cum capite et pedibus et intestinis mandatus est coqui, et post comestionem os illius non confringi, insinuat quod nec in occisione membrum Christi aliquod cesum est, imo suspensus cum omnibus membris fuit, nec post occisionem os aliquod eius computriuit, aut quamlibet aliam dissolutionem sustinuit, imo totus et integer resurrexit. uides igitur quia sicut predictum est agnus ille Aegypti, atque ritus sui, figura et similitudo agni Dei fuerunt, id est Christi. Quod si ritum aliquem pretermisimus non explanatum, si attente inuestiges, similiter poteris applicare ad Christum.


MOYSES. Quoniam, Petre, Phase Aegypti, ut placuit, explanasti, uolo dicas, si placet, quare uice altera Phase in deserto preceptum est fieri .


PETRUS. Nulla sane de causa aut utilitate factum est, nisi ob memoriam Phase Aegyptiaci, et ad nuntiandum illud, quo immolandus erat Christus Agnus Dei. Sed et illud Phase semper, quoad uixit, Christus celebrauit, tum ut legem compleret Moysi , tum quia nondum completi essent ritus illi. Postquam uero per mortem suam totum completum est, iam illud Phase fieri necesse ulterius non est, imo Pascha illud quod ab apostolis nostris ordinatum nobis est. Rectum est enim ut diem  saluationis animarum que coli dignior est commutemus pro die saluationis corporum. Nam et ueniente maiore letitia, minor recedit, et oriente sole, stellarum claritas aufugit. Sed et memoriam prioris debemus dimittere pro memoria sequentis, sicut et per Ieremiam prophetam Dominus promisit: Ecce dies uenient, inquit, dicit Dominus, et non dicetur amplius: uiuit Dominus, qui eduxit filios Isrel de terra Aegypti, sed: uiuit Dominus qui eduxit et adduxit filios Isrel de terra aquilonis .


MOYSES. Promissio sane ista Christo adueniente complebitur.


PETRUS. uerum est quod adueniente Christo compleri debuit. Sed cum iam uenisse Christum probatum sit, tunc et completa est prophetia quando  uenit. Que sic intelligenda est, quia amplius recordari non debemus, quod filios Isrel de Aegypto eduxit Dominus, imo de terra aquilonis, id est de inferno, cum per aquilonem intelligatur diabolus, cuius terra et habitatio est infernus, sicut dicit Iel propheta: Et qui ab aquilone est procul faciam a uobis, et expellam eum in terram inuiam et desertam, faciem eius contra mare orientale, et extremum eius ad mare nouissimum, et ascendet fetor eius, et ascendet putredo eius, quia superbe egit . Et ego quidem non curo explanare qualiter per aquilonem diabolum possimus intelligere, nam hoc uestri doctores satis exposuere. Preterea autem quomodo uos Phase celebrare dicitis, cum nec sacrificium faciatis nec altare, nec sacerdotem, qui illud faciat habeatis?  Putatis enim quod propter herbas tantum et azymos, quos manducatis Phase complere possitis? Quin etiam ipsum diem Pasche, quandoque commutatis, et usque in sequentem differtis, quia illud nec die Lune, nec Mercurii, nec die ueneris unquam celebratis. Quod mihi uolo edisseras quare facias.


MOYSES. Nescio aliud, nisi quod nostri doctores sic ordinauerunt illud, et Gamaliel pre omnibus.


PETRUS. Et nosti quare Gamaliel fecit istud?


MOYSES. Non.


PETRUS. Gamaliel quippe uir sanctus et fidelis fuit Christianus . Et quia nouit quod die quidem Lune consilium inierunt Iudei, quo Christus posset condemnari, die autem Mercurii datum fuit argumentum pro traditione Christi, die autem ueneris  affixus est cruci, quia, inquam, hoc nouit, et diebus illis gaudium aliquod exerceri non uoluit, ideo in illis celebrari Phase prohibuit , et in sequentem diem differre precepit. Hoc autem secretum omnibus reuelare non uoluit.


MOYSES. Postquam Phase festiuitatem damnasti, que ceteras omnes precedit ac precellit, et de qua precipitur, quod qui eam non fecerit peribit, de aliis minoribus frustra iam disputaremus, cum eas posses multo condemnare leuius. De ieiunio autem decimi diei mensis septimi  mihi postulo responderi, quod ad nostrorum expiationem peccatorum in tantum Dominus precepit obseruari, quod eum qui non obseruaret de generatione sua disperire  dixit, et uestri illud postposuerunt apostoli.


PETRUS. Prius uolo ut de illo ieiunio mihi dicas, utrum ipsum solum alicui ad peccatorum destructionem sufficiat, uel cum illo etiam penitentia quis indigeat.


MOYSES. Sane absque penitentia non potest expiatio esse ulla.


PETRUS. Item quero a te uim illius expiationis in quo eam constare, uel in die ieiunii, uel in penitentia asseris?


MOYSES. In utroque.


PETRUS. Item responde: si quis pretermisso ieiunio penituerit et ita obierit, alius uero ieiunando sed non penitendo mortuus similiter fuerit, uter eorum potius saluari debebit?


MOYSES. Ille procul dubio, qui penitentiam fecerit.


PETRUS. Ergo possumus affirmare, uim expiationis illius in penitentia non in ieiunio constare, testante Isaia, et dicente: Nunquid hoc est magis ieiunium quod elegi. Dissolue colligationes impietatis, solue fasciculos deprimentes .


MOYSES. Quid igitur ualet ieiunium?


PETRUS. Totius est sane boni initium, quod et ad corpus humanum precipitur debilitandum et a uitiis compescendum.


MOYSES. Secundum uerba tua quicunque quolibet die ieiunauerit simul et penituerit, peccatorum remissionem habebit.


PETRUS. uerum est.


MOYSES. Quare igitur Deus diem illius ieiunii nominatim  precepit? 


PETRUS. Ut in die determinato omnes conuenirent, et ieiunantes penitentiam agerent.


MOYSES. Et quare apostoli uestri hoc totum dimiserunt?


PETRUS. Quia Christus uenit, et totam legem compleuit, et quadraginta dies ieiunauit , ideo apostoli discipuli scilicet sui quadraginta dies in loco unius preceperunt, quia magis ualet ieiunium quadraginta dierum quam unius, et penitentia quadraginta dierum magis proficit quam unius.


MOYSES. De ieiunio, sicut placuit, respondisti. Sed quid dices de sacrificiis que de boue, capra et oue Dominus precepit fieri, quod apostoli uestri pretermiserunt,  ac de pane tantum et uino sacrificium fieri preceperunt.


PETRUS. Omnia sacrificia que in lege Moysi fieri precepta et ordinata sunt, nichil nisi figura et significatio sacrificii precipui quod uenturum erat fuerunt, et ut gentes sacrificiis se assuefacerent et per illa agnosceretur quod, sicut ipsa consuetudinaria ista abluunt peccata, ita per maximum sacrificium maximum posset deleri peccatum. Ut autem Christus, Sanctus scilicet sanctorum , et precipuum sacrificium uenit, ac pro nostra redemptione immolatus fuit, iam illa antiqua fieri sacrificia necessarium non fuit. Postquam itaque ipse Christus uenit, iam illo utimur sacrificio, pane scilicet et uino, quod  nobis ordinarunt apostoli, imo Christus ipse dedit . Et hoc sacrificium simile est sacrificio illi quod in lege Moyses precipiens, sacrificium toda, id est laudis appellauit , et quod de pane tantum et uino in huius nostri figuram precepit. Quod et Dauid uenturum esse prenoscens, et pre illo cetera omnia contemnens, inquit in psalmo: Nunquid manducabo carnes taurorum, aut sanguinem hircorum potabo. Immola Deo sacrificium laudis . Per hoc enim insinuauit cetera sacrificia omnia esse postponenda et illud sacrificium quod laudis uocabatur fore faciendum. Et hoc quidem sacrificium nostrum, laudis est. Illud enim faciendo. Deum laudamus de beneficio  quod nobis fecit, per filium suum Iesum nos saluando.


MOYSES. Et quid de carnibus illis, dices, quas et in lege Moyses manducari prohibuit , et Christus etiam uester non manducauit, apostoli autem non solum eas manducari non prohibuerunt, imo etiam ipsi comederunt?


PETRUS. Cum omnia que Deus fecit bona sint, testante Scriptura et dicente: Quia uidit Deus cuncta que fecerat, et erant ualde bona . Et Ne ac filiis eius dicat Deus: Omne quod mouetur et uiuit, erit uobis in cibum, quasi olera uirentia tradidi uobis omnia , cum et Abraham et Isaac et reliqui patriarche, omnia que uolebant comederint usque ad Moysen, et Moyses etiam antequam suscepisset  legem, cur ergo in lege prohibite sunt carnes manducari?


MOYSES. Quoniam in mundi exordio quasi siluestres erant adhuc homines et bestiales, nullatenus tam cito possent admoneri ab obediendum preceptis Dei. Quod Dei comperiens sapientia, nequaquam simul omnia eis uoluit dare precepta, imo paulatim unum dedit Ade, uidelicet ne de fructu quem prohibuerat presumeret comedere , aliud uero Ne, scilicet carnem cum sanguine non manducare, et homicidium non perpetrare , sacrificia autem et circumcisionem precepit Abrahe . Cum autem Moyses uenit, et Deus filios Isrel secum adiungere, et ab aliis gentibus discernere uoluit, precepta eis sua precepit, ut placuit, et carnes immundas  ne inquinarentur in illis eis prohibuit, quin et eis inter mundas et immundas, signum discretionis dedit .


PETRUS. Et hec immunditia quam de carnibus dixisti, est ipsa corpus, uel res que accidat corpori?


MOYSES. Neutrum, imo est res quedam spiritualis, qua in corpus descendit, nec ei tamen incrementum, uel detrimentum attribuit, sed tale quid prohibet, quod ei nunquam antea prohibitum fuit, et hoc modis quatuor corpori se adiungit, uno quidem, quando corpori adheret, ab ipsius creatione, nec ab eo in eternum secedit, ueluti cum de patre et matre hereditarie prouenit, ut in porco uidemus et aliis carnibus prohibitis. Secundo, cum ei cum quo  non fuerat adiungitur, sed postea non separatur, ut in mortuis ac leprosis uidetur. Tertio, cum aliqua de causa superueniente corpori adhibetur, et postea alia operis causa seiungitur, sicut illi qui mortuum tangunt immundi sunt, donec cineris conspersione mundi fiant . Quarto autem, cum aliqua de causa corpori se adiungit, ac sine opere ullo recedit, ut illi qui morticinium aliquod contrectarint tota die sordidi, sole uero occidente absque purgatione aliqua mundi sunt , quia autem carnes ille immunde fuerunt, ideo et a Moyse prohibite sunt, uidelicet ne immundos facerent, qui ea comederent. Sed et ideo ut doctores uestri asserunt, prohibite fuerunt ne duritiam cordibus inferrent, aut hebetudinem, ne intelligerent.


PETRUS. Hec nempe duo uitia immunditia, scilicet atque duritia, olim corporibus et carnibus accidebant, quando ipsa adhuc generali peccato irretiti erant, et Spiritus sancti plenitudinem non habebant. Ut autem Christus uenit, et per baptismum credentium corpora mundificauit, et Spiritus sancti plenitudinem infundit, iam carne aliqua nec sordidari corpus hominis, nec hebetari potuit. Et hoc testantur doctores uestri, qui dixerunt post aduentum Christi de incomestibili in comestibilem debebat conuerti. Hec autem ratio de omnibus immunditiis potest dari. Sed et carnium absolutionem protestatur Moyses esse futuram post aduentum Christi, loquens ad populum Isrel uerba huiusmodi: Quando dilatauerit Dominus Deus terminos tuos, sicut locutus est tibi, et uolueris uesci carnibus  quas desiderat anima tua, locus autem quem elegerit Dominus Deus tuus, ut sit nomen eius ibi, procul fuerit, occides de armentis et operibus, que habueris sicut precepit tibi, et comedes in oppidis tuis ut tibi placet. Sicut caprea comeditur et ceruus, ita uesceris eis, et mundus et immundus in commune uescentur . Ante aduentum quippe Christi termini Isrel fuerunt angusti, quia nec totam etiam terram habuerunt, quam eis per Moysen Dominus promisit. Dilatauit autem Dominus terminos Isrel post aduentum Christi, quando legem per totum mundum predicauerunt apostoli. Sed et locus quem Dominus elegerat ut esset nomen eius ibi, iam procul est, quia destructum est antiquum illud templum Domini. Carne igitur omni, munda sit uel immunda, iam quilibet,  prout sibi placet, sine ulla transgressione potest uesci. Quod autem, o Moyses, huc usque dixi, utique feci ut tue satisfacerem uoluntati. Si uero aliter me uellem defendere, profecto nouam legem dicerem nos habere, et legi Moysi contrariam nullatenus esse. De preceptis enim Domini contrarium non est alterum alteri, sed quando tempus precepti unius est completum, aliud, ut sibi placet, dat preceptum, quemadmodum de precepto uidemus, quod de carnibus comedendis Dominus Ne dedit , quia, postquam Moyses uenit, et illud precepti tempus completum fuit, Moysi ipsi iam aliud preceptum de carnibus, uidelicet prohibendis, donauit . Cuius iterum tempus, postquam Christo adueniente completum fuit, iam ecce iterum illud  antiquum quod Ne datum fuerat preceptum, de carnium uidelicet absolutione, rediit. Et Dominus quidem prophetam esse suscitandum tanquam Moysen, id est Christum, qui nouam legem uidelicet daret, sicut Moyses, quemadmodum supra diximus, per Moysen ipsum promisit . Rursus de noua quam uenturam esse preuidebat, lege hunc in modum Isaias precinuit: Erit, inquit, in nouissimis diebus preparatus mons domus Domini, in uertice montium, et eleuabitur super colles, et fluent ad eum omnes gentes, et ibunt populi multi et dicent: uenite, ascendamus ad montem Domini, et ad domum Dei Iacob, et docebit nos uias suas, et ambulabimus in semitis eius, quia de Sion exibit lex, et uerbum Domini de  Hierusalem . Quis est enim, o Moyses, mons iste Domini? Si enim de monte Sion dicere uolueris, in quo domus Domini templum uidelicet fuit, ratio utique contradicit, quia nec in uertice montium situs est, cum etiam circa eum sint alii colles ipso celsiores, nec quod super colles aliquando eleuetur, esse potest. Quid est etiam quod dicit: Ibunt populi multi et dicent: uenite, ascendamus, etc. et docebit nos uias suas et ambulabimus in semitis eius, quia de Sion exibit lex, etc. Que enim sunt uie ille Domini, et semite eius uel lex, que de Sion erat egressura, et uerbum quod de Hierusalem? Nam neque de lege Moysi, que omnibus nota est, diceret, hoc docebit nos uias suas, nec lex illa uetus de Sion, imo de monte Horeb exiuit, nec de Hierusalem, sed  de Sina uerbum Domini quod Moyses annuntiauit . Sic igitur intelligenda est prophetia. Sancta quidem Ecclesia procul dubio domus est Domini, montibus uero reges et collibus prophete solent comparari. Mons autem, id est, Rex sancte Ecclesie, Christus uidelicet, super quem fabricata est Ecclesia ipsa, et in uertice montium preparatus et super colles est eleuatus, quia et super omnes reges et super omnes prophetas sublimatus est et honoratus. Et merito de sancta Ecclesia et Christo dicit propheta: Fluent ad eum, id est ad Christum, omnes gentes, quia de omnibus gentibus crediderunt in eum complures, dicentes: uenite, ascendamus ad montem Domini, id est ad Christum, quem Dominus omnium regem constituit, et ad domum  Dei Iacob, id est ad sanctam Ecclesiam, et docebit nos uias suas, id est doctrinam legis sue, et ambulabimus in semitis eius, id est in obseruationibus legis eius, que noua est, sicut nouas uias semitas appellamus. Quod autem sequitur: Quia de Sion exibit lex, et uerbum Domini de Hierusalem, insinuat quod lex Christi de Sion, et uerbum eius de Hierusalem egressurum fuit. Nam in Sion super apostolos Spiritus sanctus uenit, cuius aduentus, legis fundamentum exstitit, atque ab ipso data, ac per ipsum predicata fuit, et in Hierusalem priusquam alibi, et apostoli, et Christus ipse predicauit, et inde per totum mundum predicatio exiuit. Patet itaque quia de noua hec lege Isaias prophetauit. Item de noua lege sic loquitur Ieremias: Ecce dies uenient,  dicit Dominus, et feriam domui Isrel et domui Iuda fedus nouum, non secundum pactum quod pepigi cum patribus eorum, in die qua apprehendi manum eorum, ut educerem eos de terra Aegypti . Ubi enim in Latino habetur fedus nouum, in Hebraico inuenies [Figure: [Hebrew Text] 1Kb] , berith, hadasa, quod interpretatur lex noua, Moyse attestante, qui multis in locis precepta legis sue berith, appellat. Ipse enim Ieremias quod de noua lege fedus nouum dixerit, innuit cum ait: Non secundum pactum quod pepigi cum patribus eorum in die quo apprehendi manum eorum, ut educerem eos de terra Aegypti. Hic namque aperte loquitur de pacto, id est de lege illa quam dedit Dominus Moysi in deserto post egressum Aegypti.


MOYSES. Satis diuque de lege nostra et uestra et alterna alternatione disputauimus, et obiectiones meas omnes, prout placuit, persoluisti, et nichil contra te explicare potui. Sed unum quod adhuc quasi in thesauro tibi reseruaui, quod cum opposuero te absque defensione confido posse superari, quia non inuenies quod contra ualeat responderi.


PETRUS. Et que est res hec tante ualentie et uigoris, de qua tibi tantum presumis, et mihi usque adeo minitaris?


MOYSES. Tale quid profecto est quod uos contra Deum et omnes prophetas facitis, uidelicet quod in nemore arborem quamdam conciditis, et postea artificem lignarium, qui illam secet, sculpat, et in hominis speciem formet, poliat et depingat exquiritis,  et imaginem illam in uestris Ecclesiis in celsiori uidelicet loco construitis, et adoratis. Unde etiam Isaias ad increpationem et opprobrium uestrum dicit his uerbis: Artifex lignarius extendit normam, formauit illud in runcina, fecit imaginem uiri quasi speciosum hominem habitantem in domo. Et postea in eadem: Non recogitant in mente sua neque cognoscunt, neque sentiunt ut dicant: Medietatem eius combussi igni, et coxi super carbones eius panes, coxi carnes et comedi et de reliquo eius idolum faciam? Ante truncum ligni procidam? Pars eius cinis est. Cor insipiens adorat illud et non liberabit animam suam, neque dicet. Forte mendacium est in dextera mea .


PETRUS. Non est sane res ut putatis. Neque enim idola fabricamus, nec adoramus, imo crucem facimus  et ei imaginem hominis superponimus, et per crucem quidem altare, per imaginem sacrificium quod super altare est designamus. Sicut tamen super altare animalia sacrificabant, ita et super crucem immolatus fuit Dei Agnus; et sicut de lapidum reliquiis quibus altare construebant, cura nulla erat quid fieret, ita et de reliquiis crucis uel supra imposite imaginis quid fiat non curamus. Sicut etiam Salomon et alii ante altare procidentes, nequaquam illud, imo Deum solum adorabant. Ita et nos ante crucem genua flectentes, nequaquam crucem illam aut imaginem superpositam, imo Deum Patrem et Filium suum Iesum Christum adoramus.


MOYSES. Ratio utique esset quod dicis, si crucem illam super quam immolatus est Dei Agnus haberetis.  Sed nunc adoratis crucem aliam, super quam nunquam fuit Agnus ille immolatus.


PETRUS. Profecto crucem illam ubique habere non possumus, quare nec mirum nec malum est, si cruces alias ad eius similitudinem faciamus, ut qui illam Christi crucem non uiderunt, alias saltem que ad illius similitudinem facte sunt uideant, et sacrificium quod in illa factum est recordentur atque intelligant quemadmodum etiam filii. Sed et filii Ruben altare construxerant trans Iordanem ad similitudinem altaris illius Hiericho, ut filii sui et uxores, qui ascendere non potuerunt illud aspicerent, in testimonium tantum alterius et cognitionem, sicut in libro Iosue scriptum poteris inuenire .


MOYSES. Multum certe tibi dedit Deus sapientie, et te plurima illustrauit ratione, quod in te Scripture intelligentia tanta sit, ut te superare nequeam, imo quod contradicam non habeam.


PETRUS. Hoc procul dubio donum sancti Spiritus baptismi gratia contulit, que corda nostra ita illuminat, ne falsi aliquid credere presumamus. Quod  si tu quod credimus, ipse etiam crederes, et baptizari te faceres, eamdem Spiritus sancti illuminationem haberes, ut et que uera sunt agnosceres, et que falsa respueres. Nunc autem, quoniam super te pietatem habeo, Dei misericordiam imploro, ut Spiritus sui plenitudine te illustret, et finem meliorem quam principium tibi prestet. Amen.





DISCIPLINA CLERICALIS AUCTORE PETRO ALPHONSO





[NOTA.]



 Dixit Petrus Anfunsus, seruus Christi Ihesu, compositor huius libri: Gratias ago Deo qui primus est sine principio, a quo omnium bonorum est principium, finis sine fine, totius boni complementum, sapiens qui sapientiam prebet homini et rationem, qui nos sua aspirauit sapientia, et sue rationis ammirabili illustrauit claritate, et multiformi sancti Spiritus sui ditauit gratia, quia igitur me licet peccatorem Deus multimoda uestire dignatus est sapientia, ne lucerna michi credita sub modio tecta lateat. Eodem Spiritu instigante, ad multorum utilitatem hunc librum componere ammonitus sum, ipsum obsecrans ut huic libelli mei principio bonum finem  adiungat, meque custodiat, ne quid in eo dicatur quod sue displiceat uoluntati; amen. Deus igitur in hoc opusculo mihi sit in auxilium, qui me librum hunc componere, et in Latinum transferre compulit. Cum enim apud me sepius retractando humane causas creationis omnimodo scire laborarem, humanum quidem ingenium inueni ex preceptis Conditoris ad hoc esse deputatum, ut quamdiu est in hoc seculo, in sancte studeat exercitatione philosophie per quam de creatore suo meliorem et maiorem habeat notitiam, et moderata studeat uiuere continentia, et ab imminentibus sciat sibi precauere aduersitatibus, eoque tramite gradiatur in seculo, qui eum ducat ad regnum celorum. Quod si in prefate  sancte discipline notitia uixerit, hoc quidem pro quo creatus est, compleuit, debetque perfectus appellari. Fragilem etiam hominis complexionem esse consideraui, que, ne tedium incurrat, paucis instruenda est. Duritie quoque eius recordatus ut facilius retineat  quodammodo necessario mollienda et dulcificanda est, quia et obliuiosa est, multis indiget que oblitorum faciant recordari. Propterea libellum compegi, partim ex prouerbiis philosophorum, et suis castigationibus Arabicis, et fabulis, et uersibus, partim ex animalium et uolucrum similitudinibus. Modum autem consideraui ne si plura necessariis scripserim, scripta oneri potius sint lectori quam subsidio et legentibus et audientibus desiderium et occasio ediscendi. Scientes uero per ea que hic continentur, oblitorum reminiscantur. Huic libello nomen iniungens, et est ex re, id est CLERICALIS DISCIPLINA. Reddit enim clericum disciplinatum. uitandum  tamen decreui pro possibilitate sensus mei, ne quid in nostro tractatu inueniatur quod nostre credulitati sit contrarium, uel a nostra fide diuersum. Ad quod adiuuet me omnipotens Deus cui super nitor. Amen.

Si quis tamen hoc opusculum humano et exteriori oculo percurrerit, et quid in eo quod humana parum cauit natura, uiderit, subtiliori oculo iterum et iterum relegere moneo, et demum et ipsi, et omnibus catholice fidei perfectis corrigendum appono: nichil enim in humanis actionibus perfectum putat philosophus.

Enoch philosophus, qui lingua Arabica cognominatur Edric, dixit filio suo: Timor Domini sit negotiatio  tua, et ueniet tibi lucrum sine labore. Dixit quidam philosophus: Qui timet Deum, omnia timent eum; qui uero non timet Deum, ipse timet omnia. Dixit alius philosophus: Qui timet Deum, diligit eum; qui timet Deum, obedit Deo. Dixit Arabs  in uersu suo: Inobediens es Deo si simulas te Deum amare, et incredibile est; si uere eum amares, obedires ei; nam qui amat, obedit. Dixit Socrates discipulis suis: uidete ne sitis Deo obedientes et inobedientes in eodem. Dicunt ei: Enuclea nobis quid dicis. Qui ait: Dimittite hypocrisim; est enim hypocrisis coram hominibus simulare se obedire Deo, in occulto uero inobedientem esse. Dicit ei unus ex discipulis suis: Est-ne aliud genus hypocrisis unde homini cauendum sit? dicit Socrates: Est homo qui in aperto et non in occulto obedire se Deo ostendit, ut sanctus ab omnibus habeatur, et ab eis ideo plus honoretur. Est alius isto subtilior qui hanc relinquit hypocrisim ut maiori deseruiat. Cum enim ieiunat, uel eleemosynam facit, et ab  eo queritur si fecerit, respondet: Deus scit, uel non, ut in maiori reuerentia habeatur et dicatur quod hypocrita non est qui hominibus factum suum nolit propalari. Credo etiam paucos esse qui aliquo huius hypocrisis genere non participent. uidete igitur ne hac seducti, laboris uestri premio priuemini, quod ne contingat omnia facite munda intentione, ne inde gloriam habere queratis. Dixit alius philosophus: Si Deo firmiter immiteris, omnia erunt prospera quocunque ieris. Balaam, qui lingua Arabica uocatur Lucaman  , dixit filio suo: Fili, ne sit formica sapientior te, que congregat in estate unde uiuat in hieme. Fili, ne sit gallus uigilantior te, qui in matutinis uigilat, et tu dormis. Fili, ne sit gallus fortior te, qui iustificat decem uxores suas, tu  solam castigare non potes. Fili, ne sit canis corde nobilior te, qui benefactorum suorum non obliuiscitur: tu autem benefactorum tuorum obliuisceris. Fili, ne uideatur tibi parum unum habere inimicum, uel nimium mille habere amicos; dico tibi.



FABULA PRIMA.

Arabs moriturus, uocato filio suo, dixit: »Dic, fili, quot tibi, dum uixisti, acquisieris amicos?« Respondens filius dixit: »Centum, ut arbitror, acquisiui amicos.« Dixit pater, »quia philosophus dixit: Ne laudes amicum donec probaueris eum. Ego quidem prior natus sum, et unius dimidietatem uix mihi acquisiui; tu ergo centum quomodo tibi acquisisti? uade igitur probare omnes, ut cognoscas si quis  hominum tibi perfectus erit amicus.« Dicit filius: »Quomodo consulis?« Dicit pater: »uitulum interfectum et frustatim comminutum in sacco repone, ita ut saccus forinsecus sanguine infectus sit, et cum ad amicum ueneris, dic ei: Hominem, chare mi, forte interfeci, rogo te ut eum secreto sepelias, nemo enim te suspectum habebit, sicque me saluare poteris.« Filius fecit sicut pater imperauit. Primus amicus ad quem uenit, dixit: »Fer tecum mortuum super collum tuum; sicut fecisti malum, patere satisfactionem, in domum meam non introibis.« Cum autem per singulos sic fecisset, eodem responso omnes responderunt. Ad patrem rediens, renuntiauit que fecerat. Dixit pater: Contigit tibi ut dixit philosophus:  Multi sunt dum numerantur amici, sed in necessitate pauci. uade ad dimidium amicum quem habeo, et uide quid dicat tibi. uenit, et sicut aliis dixerat huic dixit, qui ait: »Intra domum, non est hoc secretum quod uicinis debeat propalari.« Emissa ergo uxore cum omni familia sua, sepulturam fodit. Cum autem ille omnia uideret parata, rem prout erat disseruit gratias agens. Demum retulit patri que fecerat. Pater uero dixit: »Pro tali amico philosophus ait: Hic est uere amicus qui te adiuuat cum tibi seculum deficit.« Dixit filius ad patrem: »uidisti hominem qui integrum sibi amicum lucratus fuerit?« Tunc pater: »Non uidi quidem, sed audiui.« Tunc filius: »Renuncia mihi de eo, si forte talem mihi acquisiero.« At pater



FABULA II.


Relatum est mihi de duobus negotiatoribus quorum unus erat in Aegypto, alter Baldach, seque solo auditu cognouerant et per internuncios pro sibi necessariis mittebant. Contigit autem ut qui erat Baldach in negotiationem iret in Aegyptum. Aegyptiacus, audito eius aduentu, occurrit ei et suscepit eum gaudens in domum suam. In omnibus ei seruiuit sicut mos est amicorum per octo dies, et ostendit ei omnes manerias cantus quas habebat in domo sua. Finitis octo diebus infirmatus est, quod ualde grauiter dominus de amico suo ferens, acciuit omnes medicos Aegyptiacos ut amicum uiderent. Medici uero, palpato pulsu iterum et iterum respecta urina, nullam in eo cognouerunt infirmitatem, et quia per  hanc corporalem cognouerunt infirmitatem, amoris sciunt esse passionem. Hoc agnito, dominus uenit ad eum et quesiuit si qua esset mulier in domo sua quam diligeret. Ad hoc eger: Ostende mihi omnes domus tue mulieres, et si forte inter eas hanc uidero, tibi ostendam. Quo audito, ostendit ei cantatrices et pedisequas quarum nulla ei placuit. Post hoc, ostendit omnes filias, has quoque sicut et ceteras omnino repulit atque negglexit. Habebat autem dominus quandam nobilem puellam in domo sua quam iamdiu educauerat ut eam acciperet in uxorem, quam et ostendit ei. Aeger uero, aspecta hac, ait: Ex hac est mihi mori, et in hac mea uita. Quo audito, dedit puellam in uxorem egro cum  omnibus que erat cum ea accepturus, et preterea dedit ei que erat daturus puelle si eam acciperet in uxorem. His completis, accepta uxore et his que cum uxore acceperat, et negotiatione facta, rediit in patriam. Contigit autem post hoc Aegyptiacus omnia sua multis modis amitteret, et pauper effectus cogitauit apud se quod iret Baldach ad amicum suum quem ibi habebat ut sui misereretur. Iter ergo nudus et famelius arripuit, atque Baldach intempeste noctis silentio peruenit, pudor autem ei obstabat ne domum amici adiret, ne forte incognitus tali tempore expelleretur, templum uero quoddam intrauit ut ibidem pernoctaret. Sed, cum ibi anxius multa diu secum uolueret, occurrunt sibi duo  uiri prope templum in ciuitate, quorum unus alium interfecit, clamque aufugit. Multi igitur ciues pro strepitu decurrentes, interfectum repperiunt et querentes quisnam homicidium perpetrasset, intrauerunt templum sperantes homicidam reperire. Aegyptium uero reppererunt ibi, et sciscitantes ab eo quisnam uirum interfecisset, audierunt ab ipso quia ego interfeci eum, paupertatem enim suam morte saltem finire cupiebat: Captus itaque incarceratus est. Mane autem facto producitur ante iudices, et morte condempnatus ducitur ad crucem. Multi ergo de more occurrunt, quorum unus fuit amicus eius cuius causa adierat Baldach. Hic acutius eum intuens deprehendit esse amicum quem in Aegypto reliquerat; reminiscens itaque bonorum  que sibi in Aegypto fecerat, cogitans quia post mortem retribuere illi non poterat, mortem pro illo se subire decreuit, uoce ergo magna clamauit. Quid innocentem condempnastis, quoue eum ducitis? non mortem meruit, ego uirum interfeci. At illi iniecerunt manus in eum, atque ligatum secum ad crucem traxerunt, aliumque a pena mortis absoluerunt. Homicida uero in eodem agmine hoc intuens gradiebatur atque secum dicebat: Hunc interfeci et iste dampnatur. Hic innocens supplicio deputatur, ego uero nocens libertate fruor. Quenam causa est huius iniustitie? Nescio, nisi sola Dei patientia sit. uerum Deus iudex iustus impunitum nullum scelus dimittit. Ne igitur posterius in me durius uindicet, huius me prodam criminis esse reum, sicque  eos soluendo a morte, quod commisi luam peccatum. Obiecitque se in periculo dicens: Me, me qui feci, istum dimittite innoxium. Iudices autem non parum ammirantes, hunc, alio a morte absoluto, ligauerunt, iamque de iudicio dubitantes, hunc cum reliquis prius liberatis ante regem adduxerunt eique omnia ex ordine referentes ipsum etiam hesitare compulerunt. Communi itaque consilio rex eis omne crimen quod sibi imposuerant condonauit, eo tamen pacto ut criminis sibi impositi causas patefacerent, at illi rei ueritatem ei exposuerunt; communi autem consensu omnibus absolutis, indigena qui pro amico mori decreuerat, ipsum in domum suam introduxit, eique omni honore pro ritu facto  inquit: Si mecum manere acquiescis, omnia nobis, prout decet, erunt communia; si uero repatriare uolueris, que sunt mea equa lance partiamur. At ille natalis soli dulcedine irretitus, partem totius substantie quam ei obtulerat recepit, sicque repatriauit. His itaque relatis, inquit filius ad patrem: uix poterit repperiri amicus.

Dixit alius philosophus: Propter amicos non probatos prouide tibi semel de inimicis et millies de amicis, quia forsan quandoque amicus fiet inimicus, et sic leuius poteris requirere dampnum tuum. Item alius philosophus: Caue tibi a consilio illius a quo petis consilium, nisi sit tibi fidelis comprobatus. Item alius: Consule amico tuo in bonum quantum poteris, etsi tibi credere noluerit; iustum enim  est ut sibi consulas, licet rectum ut inconsultus tuum non sequatur consilium. Alius: Noli consilium tuum omni homini reuelare; qui enim consilium tuum in corde suo retinet, sui iuris est melius eligere. Alius: Consilium absconditum quasi in carcere tuo est retrusum; reuelatum uero te in carcere suo tenet ligatum. Alius: »Ne te associaueris inimicis tuis, cum alios possis repperire socios: que enim male egeris notabunt, que uero bona fuerint deuitabunt. Dixit quidam uersificator: Est una de aduersitatibus huius seculi grauioribus libero homini quod necessitate cogitur ut sibi subueniat requirere inimicum. Quesiuit quidam a quodam Arabe que maior aduersitas contigit tibi in hoc seculo? Arabs: Necessitas compulit me conuenire inimicum ut que  uolebam mihi concederet. Alius: Ne te associes leccatori, cuius consortium est tibi dedecus. Alius: Ne glorieris in laude leccatoris, cuius laus est tibi uituperium, et uituperium laus. Quidam philosophus transiens per uiam, alium philosophum repperit cum quodam leccatore iocantem, et ait: Sibi simile attrahere adamantis est. At ille inquit: Numquam me sibi adiunxi. Ad hoc transiens: Cur ergo ei applaudebas? At ille inquit: Non, sed magna necessitate cogitur etiam honestus homo latrinam adice. Alius philosophus: Fili, graue est arduas mentiones ascendere et ab eisdem descendere facile. Alius philosophus: Melior est inimicitia sapientis quam amicitia insipientis. Alius philosophus: Ne habeas pro magno amicitiam stulti, quia non est  permanens. Alius philosophus: Dulcior est sapienti aspera uita inter sapientes, quam dulcis uita inter insipientes. Alius philosophus: Sapientie due sunt species, una naturalis, altera artificialis, quarum una non potest manere sine alia. Alius: Ne committas stultis sapientiam, quia eis esset iniuriosum, neque sapientibus eam deneges, quia suum est eis conferre. Alius: Huiusmodi dona diuersa sunt, quibusdam enim datur rerum possessio, quibusdam sapientia. Quidam enim loquens filio ait: Quid malles tibi dari, censum an sapientiam? Cui filius: Horum quodlibet alio indiget. Fuit quidam sapiens uersificator egregius, sed egenus et mendicus, semper de paupertate sua amicis conquerens, de qua etiam  uersus composuit, talem sensum exprimentes: Tu qui partiris, monstra cur pars mea mihi desit. Culpandus non es, sed dic mihi quem culpabo, nam si constellatio mea est mihi dura, a te quoque id factum esse indubitabile est. Sed inter me et ipsam tu orator et iudex es. Tu dedisti mihi sapientiam sine substantia, dic ergo mihi quid faciet sapientia sine substantia. Accipe partem sapientie et da mihi partem pecunie. Ne patiaris me illo indigere, dampnum cuius erit mihi pudori. Dixit alius philosophus: Tribus modis unus indiget alio. Cuicunque benefeceris, in eo maior eo eris, quo non indigueris, par ipsius eris; quo uero indigueris, minor. Alius: Sapientia mortua corpora uiuificat claritate sua, uelut terra arida humiditate pluuie uirescit.  Alius: Claritas anime est sapientia, census uero est claritas corporis. Discipulus magistro: Quomodo me habendo inter sapientes discipulos computabor? Magister: Serua silentium donec sit tibi loqui necessarium. Maledicam linguam indictum emendat silentium; ait enim philosophus: Silentium est signum sapientie, et loquacitas signum stultitie. Ne festines respondere donec fuerit finis interrogationis, nec questionem in conuentu factam soluere temptes, cum sapientiorem te ibi esse perspexeris, nec questioni alii cuiquam facte respondeas, nec laudem appetas pro re tibi incognita. Philosophus enim dicit: Qui de re sibi ignota laudem appetit, illum mendacem probatio reddit. Alius: Acquiesce ueritati siue a te prolate, siue tibi obiecte. Ne glorieris  in sapientibus uerbis tuis, quia prout philosophus testatur, qui in suis uerbis sapientibus gloriatur, stultus esse comprobatur. Alius: Qui prudenter inquirere uoluerit solutionem, prudenter intelliget. Alius: Qui breui tempore pro pudore disciplinam non patitur, omni tempore in pudore insipientie permanebit. Alius: Non omnis qui sapiens dicitur sapiens est, sed qui discit et retinet sapientiam. Alius: Qui in doctrina defecerit, parum generositas sua ei proderit. Dogmate indiget nobilitas, sapientia uero experientia.



FABULA III

ARABS: Quidam uersificator prudens et facetus, sed ignobilis, cuidam regi uersus suos optulit. Cuius notata prudentia, rex eum honorifice suscepit; huic  igitur inuidebant alii uersificatores sua superbi generositate regi conuenientes ita inquiunt: Domine rex, cur hunc tam uili ortum prosapia adeo magnificas? Ad hoc rex: Quem uituperare putastis, magis laudastis. Ipse uero qui uituperabatur hec adiunxit: Rosa ex spinis orta nequaquam blasphematur. Rex autem maximis honoratum muneribus eum dimisit.

Contigit ut quidam uersificator nobili ortus prosapia, parum disciplinatus, regi cuidam uersus suos offerret. Quos acceptos rex male quidem compositos spreuit, nichilque sibi dedit. Inquit igitur uersificator regi: Si non pro uersibus, saltem pro generositate aliquid mihi tribuas. Rex ergo ait: Quis est pater tuus? At ille sibi indicauit. Ait rex: Semen in te  degenerauit. At ille: Rex, sepe in frumento oritur siligo. Ad hoc rex: Te minoris generositatis quam patrem tuum probasti, illumque immunem sic dimisit.

Alius uersificator item uenit ad regem, patre ignobili, sed matre generosa; incompositus equidem incompositos optulit uersus. Cuius mater habebat fratrem litteratum et facetia splendidum. Rex autem eum nequaquam honorifice suscepit, quesiuit tamen ab eo cuius filius erat, at ille pretendit ei auunculum suum, unde rex in nimium risum se conuertit. Aiunt ei sui familiares. Unde iste tantus risus procedit? Ait rex: Fabulam quandam in libro quodam legeram quam hic oculis conspicio. At illi: Quenam est illa? Ait rex: Molum nouiter natum  uulpes in pascuis inuenit, atque admirans ait: Tu quis es? Mulus dicit se Dei esse creaturam. Cui uulpes: Habesne patrem aut matrem? Mulus ait: Auunculus meus est equus generosus. Sicut ergo mulus non recognoscit asinum patrem suum, eo quod pigrum et deforme animal est, sic iste patrem suum confiteri erubescebat pro inertia sua incognitum. Rex tamen conuertens se ad uersificatorem ait: uolo ut indices mihi patrem tuum. At ille sibi indicauit. Cognouit igitur rex quia pater eius uilis et indisciplinatus erat, et ait seruis suis: Demus huic de rebus nostris, quia non degenerat.

Arabs ait patri suo: Miror me legisse in temporibus preteritis nobiles facetos sapientes honorari, modo uero soli honorantur leccatores. Ad quod pater:  Ne mireris, fili, quia clerici clericos, generosi generosos, faceti facetos honorant, leccatores a leccatoribus uenerantur. Filius: uidi et aliud, quod clerici pro sapientia sua non sunt honorati, unde facti sunt leccatores, et ad magnum uenere honorem. Tunc pater ait illi: Hoc quidem hac inertia temporis contigit. Ad quod filius: Edissere mihi, pater carissime, ueram nobilitatis diffinitionem. At pater: Ut, inquit Aristoteles in epistola sua quam Alexandro regi composuit, meminit, qui cum ab eo quereret quem sibi ex hominibus consiliarium faceret, taliter per epistolam respondit. Accipe, ait, talem qui septem liberalibus artibus sit instructus, industriis septem eruditus, septem etiam probitatibus edoctus, et ego estimo hanc perfectam nobilitatem. At filius:  Hec nobilitas in tempore meo non contigit, imo auri et argenti tota est quam uideo nobilitas, ut ait quidem uersificator: Glorificant gaze priuatos nobilitate, paupertasque domum premit altera nobilitate. uersificator quidam de aduersitatibus seculi que superueniunt nobiles inquit: Dic illis qui pro aduersitatibus que nobis accidunt, nos contempnunt, quod seculum nullis fecit contrarium nisi nobilibus tantum. Nonne uides quod mare deuehit stercora et paleas, et pretiosi lapides in fundum uadunt? Nonne uides quod in celo sunt stelle quibus nescimus numerum? At insuper nulla quidem patitur eclipsim, preter solem et lunam. At pater: Ex temporis inertia accidit quod homines in diuitiis solum iudicant  gloriandum. Unus ex discipulis interrogauit magistrum suum, dicens: Cum septem sint artes et septem probitates et septem industrie, uellem ut has mihi, sicut se habent, enumerares. Magister: Enumerabo. He sunt artes: dialectica, arithmetica, geometria, physica, musica, astronomia. De septima uero diuerse sunt plurimorum sententie quenam sit; philosophi qui prophetas non sectantur, aiunt nigromantiam esse septimam. Aliqui ex illis qui prophetiis et philosophie credunt, nolunt esse scientiam que res naturales uel elementa mundana precellit. Quidam qui philosophie non student, grammaticam esse affirmant. Probitates uero he sunt: equitare, natare, sagittare, cestibus certare, aucupare, scachis ludere, uersificari. Industrie  sunt ne sit uorax, potator, luxuriosus, uinolentus, mendax, auarus et de mala conuersatione. Discipulus: Hoc tempore puto neminem huiusmodi esse. Correxit quidam philosophus filium suum: Caue mendacium, quia dulcius est carne uoluchrum, cum aliis leue sit mendacium proferre, quare uidetur graue ueritatem dicere. Alius philosophus: Si dicere metuas unde peniteas, melius est numquam dicere sic uerecundia negandi, caue ne inferat tibi necessitatem mentiendi, quia honestius est rem negare quam longos terminos dare. Alius: si mendacio quilibet saluatur, multo magis ueritate seruatur.

Accusatus quidam ductus est ante regem iudicem, negansque crimen impositum tandem conuincitur. Cui rex: Dupliciter punieris, semel pro crimine commisso,  secundo pro crimine negato. Alius cum similiter accusatus quod commiserat non negauit, dixerunt regi qui astiterant, de crimine confesso iudicium sumet. Non ita, rex inquit, quia philosophus dicit: Confitenti peccatum ratio est relaxare iudicium, sicque liber factus a rege discessit. Socrates: Sicut homo mendax in principiis comitatu non conuenit, sic a regno celorum excludendus erit. Quidam philosophus dixit filio suo: Sicut ignis ignem non punit, sic malum malo non cedit; ut ignem aqua extinguit, sic bono malum quilibet destruit. Ne reddas malum pro malo, ne sis similis malo, sed redde bonum, ut melior sis malo. Alius philosophus: Ne confidas in malo si periculum euaseris ut aliud ineas, quia illud non facies ut simile pertranseas.  Dixit Arabicus filio suo: Si uideris quemlibet malis operibus pregrauari, ne te intromittas, quia qui pendulum soluerit, super eum erit.



FABULA Iu.

Transiens quidam per syluam, inuenit serpentem a pastoribus extentum et stipitibus alligatum, quem mox solutum calefacere curauit. Calefactus serpens circa fouentem serpere cepit, et tandem ligatum grauiter strinxit. Tunc homo: Quid, inquit, facis? Cur malum pro bono reddis? Ad hec serpens: Naturam meam facio. Bonum, ait ille, tibi feci, et illud malo mihi soluis? Illis sic contendentibus, uocata est inter eos ad iudicium uulpes, cui totum ut euenit ex ordine monstratum est. Tunc uulpes: De hac  causa per auditum iudicare ignoro, nisi qualiter inter uos primum fuerit ad oculum uideo. Religatur iterum serpens ut prius. Modo, inquit uulpes, o serpens, si potes euadere, discede; et, homo, de soluendo serpente noli laborare. Nonne legisti quia qui pendulum soluit, super illum erit.

Dixit Arabs filio suo: Si grauatus fueris aliquo modo et facile possis liberari, non expectes, quia, dum expectabis liberari facilius, grauaberis amplius, et ne tibi contingat quod contigit gibboso de uersificatore. Et quomodo, inquit filius?



FABULA u.

Quidam uersificator uersus faciens presentauit regi, et laudauit rex ingenium, iussitque ut donum pro  facto exposceret. Qui donum tale expostulat ut se ianitorem sue ciuitatis per mensem faceret, et ab omni gibboso denarium, de scabioso denarium, de monoclero denarium, et de impetiginoso denarium, et de hernioso denarium haberet, quod rex concessit et sigillo roborauit. Qui, ministerio suscepto, porte assedit et ministerium suum egit. Quadam die gibbosus bene capatus cum baculo portam intrauit; cui uersificator obuius denarium postulat, qui dare denegat. uersificatore uim inferente, dum caputium leuat de capite, gibbosum deprehendit monoclerum esse, duos ergo denarios postulat a quo prius unum expetiit. Noluit dare, retentus est. Non habens auxilium fugere uoluit, sed per caputium retractus, capite nudato apparuit scabiosus. Interrogat protinus tres  denarios. uidens gibbosus neque fuga, neque auxilio se posse defendi, cepit ui resistere, defendensque se nudatis brachiis apparuit habens impetiginem; quartum uero denarium postulat. Cui defendenti cappam abstulit, et cadente illo in terram, herniosum comperit, quintum ergo denarium extorsit. Sic contigit ut qui unum dare noluit, quinque inuitus dedit.

Dixit philosophus filio suo: Fili, uide ne transeas per sedem gentis inique, transitus namque causa fit status, status occasio sessionis, sessio causa operis.



FABULA uI.

Dictum est duos clericos de ciuitate exisse uespere ut expatriarentur. uenerunt ergo in locum ubi potatores  conuenerant. Dixit alter socio suo: Diuertamus alia uia, quia philosophus dicit non transeundum per sedem gentis inique. Respondit socius: Transitus non nocebit, si aliud non fuerit; et transeuntes audierunt in domo cantilenam. Sustitit alter retentus dulcedine cantus. Monuit socius ire, qui noluit. Recedente socio remansit solus, illectusque cantu domum intrauit. Undique uocatus sedit, sedens cum aliis potauit. Et ecce preco exploratorem ciuitatis fugientem sequens, post illum domum potantium intrauit. Inuento exploratore in illa domo, ipse et omnes capti sunt: Hic, inquit, hospitium huius exploratoris fuit, hinc exiit, huc rediit, omnes conscii et socii fuistis huius. Ducti sunt omnes ad patibulum, et  clericus inter illos magna uoce predicabat omnibus: Quisquis inique gentis consortio fruitur, procul dubio mortis immerite penas lucratur.

Fertur de duobus discipulis quod exeuntes de quadam ciuitate uenerunt in locum ubi uox cuiusdam femine ualde sonora audiebatur, uerbaque cantus bene composita erant, et cantus ipse musice constructus ualde delectabilis et amatorius insonuit. Sustitit alter cantilena retentus; cui socius: Diuertamus, et diuerterunt hinc, quia interdum uolucris decipitur cantu quo ad mortem producitur, et iterum unus: Ista uox dulcior est illa quam ego et magister meus iampridem audieramus. Et qualis erat, inquit alter, et quomodo illam audistis? Euenit, dixit socius, quod a ciuitate exieramus, et sic uox una  asperrima audiebatur, et cantus incompositus, uerbaque inordinate sonabant, quique cantabat sepius per idem repetebat, et suo licet aspero cantu quasi delectabili detinebatur. Tunc mihi magister: Si uerum est quod homines dicunt uocem bubonis hominis mortem portendere, tunc ista sine dubio uox bubonis homini mortem annuntiat. Cui ego: Miror, cum cantus sit tam horridus, cur iste tantum in illo delectatur. Et ille mihi: Non recordaris illius philosophi qui dicit: In tribus delectatur homo, et si bona non sunt, in sua uoce, suo carmine, suo filio. Ut istud de se et de magistro narrauerat, digressi sunt inde ambo.

Dixit quidam philosophus filio suo: Sequere scorpionem, leonem, draconem, sed malam feminam non sequeris. Alius philosophus: Ora Deum ut te  liberet ab ingenio nequam feminarum, et tu ipse ne decipiaris tibi prouide. Dictum namque est de philosopho quod transiens in talem locum quo auceps rete retenderat auibus decipiendis, uidit mulierculam cum eo lasciuientem; cui dixit: Qui aues decipere conaris, uide ne auicula factus huius uisco tenearis. Dixit quidam discipulus magistro suo: Legi in libris philosophorum quibus precipiunt ut ab ingenio femine peruerse custodiat se homo, et Salomon in Prouerbiis hoc idem admonet [19 1Kb] . Sed tu si super ingenio eius siue de fabulis, siue de prouerbiis aliquid memoriter tenes, uellem enarrando me instrueres. Faciam, inquit, tui causa libenter, sed uereor ne si qui nostra simplici animo legentes carmina que de mulierum artibus ad earum correctionem et tuam  et aliorum instructionem scribimus, uiderint uidelicet quomodo earum, nescientibus uiris, suos aduocent amasios, et complectentes deosculentur aduocatos, et que illarum expetit lasciuia in ipsis expleant earum nequitiam in nos redundare credant. Discipulus: Ne timeas hoc, magister, quia Salomon in libro Prouerbiorum [20 1Kb] , et multi sapientes prauos earum corrigendo mores talia scripserunt, nec culpam sed laudem inde promeruerunt. Tu similiter de illis scribens, rogata sine cunctatione demonstra. Tunc magister:



FABULA uII.

Perrexit quidam uendemiare uineam: quod uxor illius uidens, intellexit illum circa uineam diutius  moraturum, et misso nuncio conuocat amicum, conuiuiumque parat. Accidit autem ut dominus ramo uinee in oculo percussus domum cito rediret, nichil de oculo percusso uidens, ueniensque ad portam domus sue ostium pulsauit. Quod uxor intelligens nimium perturbata conuocatum amicum abscondit seorsum, domino suo postea aperire currit, qui intrans et grauiter pro oculo tristis et dolens iussit cameram parari et lectum sterni, ubi ibi posset quiescere. Timuit uxor ne intrans cameram amicum latitantem uideret, dixit ei: Quid tantum properas ad lectum? Dic mihi quid tibi sit prius. Narrauitque ei totum ut acciderat. Permitte, inquit illa, karissime  domine, ut oculum sanum medicinali arte confirmem et carmine, ne ita eueniat de sano ut mihi euenit iam de percusso, quia dampnum tuum commune est nobis. Apponens os suum ad oculum sanum tam diu fouit quousque a loco ubi erat absconditus amicus, uiro nesciente, discessit. Tandemque se erigens: Modo, inquit, karissime uir, sis securus ne similiter de hoc oculo eueniat qualiter de altero euenit. Iam si placet, potes ad lectum descendere.

Tunc discipulus ait magistro: Bene me instruxisti, et quod de illarum artibus retulisti desideranti animo commendatur, nec quod inde scio pro diuitiis Arabum commutare uolo, et si placet, progredere, et quod transferre in altum publice amministrationis futurorum ualeamus edissere. Faciam, inquit.



FABULA uIII.


Dictum est de quodam qui peregre proficiscens commisit uxorem suam sue socrui. Uxor autem sua alium quemdam adamauit, et matri hoc indicauit, que commota pro filia fauit amori, et conuocans eumdem cepit cum illo et filia epulari. Epulantibus illis superuenit maritus et ostium pulsauit. Et consurgens mulier procum abscondit et ostium postea domino aperuit. qui, postquam intrauit, ut lectus sibi pararetur precepit, nam quiescere uolebat et lassus erat. Turbata mulier dubitauit quid faceret. Quod uidens mater: Ne festines, inquit, filia, lectum parare donec monstremus lintheum marito tuo quod fecimus. Et extrahens lintheum uetula, quantum potuit unum cornu illius sustulit, et alterum filie  subleuandum dedit, sicque lintheo extenso delusus est maritus quousque qui latuerat egrederetur amicus. Tunc ait filie sue: Extende lintheum super lectum mariti tui, quia manibus tuis et meis est compositum et contextum. Cui maritus: Et tu, domina, scis tale lintheum preparare? Et illa: O fili, multa huiusmodi preparaui.

Ad hec discipulus: Mirabile quid audiui, sed uellem amplius me instrueres, quia quanto plus ingenium illarum attendo, tanto magis ad mei custodiam exacuor. Respondit magister: Adhuc tibi dicam, et sic tibi ad instructionem exempla nostra sufficient. Discipulus: Ut placet.



FABULA IX.

 Relatum est, inquit iterum, quod quidam proficiscens commisit coniugem suam socrui sue seruandam. Uxor autem introduxit amatum iuuenem. Quibus epulantibus dominus ueniens ianuam pulsauit. Surrexit itaque uxor et dimisit maritum intrare; sed mater cum amasio filie remanens, quia locus ubi absconderetur non erat, quid faceret prius dubitauit. Sed dum filia suo aperiret ostium marito, arripuit uetula nudum gladium et commisit amasio, iussitque ut ante ostium in introitu mariti filie sue stricto gladio staret, et si aliquid ei mariturus loqueretur, nichil responderet. Fecit ut iusserat, et aperto ostio, ut illum maritus sic stare uidit substitit. Quis, inquit,  tu es? Quo non respondente cum primum obstupuisset, tunc magis extimuit. Respondit intus uetula: Care gener, tace, ne aliquis te audiat. Ad hec ille magis mirans: Quid hoc est, inquit, cara domina? Tunc mulier? Bone fili, uenerant huc tres persequentes istum, et nos aperto ostio hunc cum suo gladio intrare permisimus donec discederent qui illum interficere uolebant, qui tunc timens te aliquem ex illis esse, stupefactus nichil tibi respondit. Et ait: Bene habeas, domina, que hoc modo hunc liberasti a morte; et introiens aduocauit amasium uxoris sue et secum sedere fecit, sicque dulcibus alloquiis delinitum circa noctem exire dimisit.

Discipulus: Miranda dixisti, sed nunc magis illarum presumptuosam miror audaciam. uolo tamen  ut adhuc mihi de earum ingeniis, si non fuerit graue, dicas. Quantum enim magis dixeris, tantum maiora mereberis. Ad quod magister: Nonne tibi sufficiunt ista? Tria tibi narraui, et tu nondum desinis instigare? Discipulus: Tria dicendo nimium auges recitando numerum, si pauca sonuerunt uerba. Dic ergo unum quod longa uerbositate meas repleat aures, et sic mihi sufficiet. Magister: Caue ne contingat inter nos quod inter regem et suum accidit fabulatorem. Discipulus: Quid, care magister, quid tandem accidit?



FABULA X

Rex quidam suum habuit fabulatorem qui singulis noctibus quinque sibi narrare fabulas consueuerat. Contigit tandem quod rex curis quibusdam sollicitus  minime posset dormire, pluresque solito quesiuit audire fabulas. Ille autem tres super hoc narrauit fabulas, sed paruas. Quesiuit rex plures. Ille uero nullatenus uoluit, dixerat enim, sicut uisum fuerat sibi, multas. Ad hec rex: Plurimas iam narrasti, sed breuissimas: uellem te aliquam rem narrare que multis producatur uerbis, et sic te dormire permittam. Concessit fabulator et sic incipit:

Erat quidam rusticus qui mille solidos habuit. Hic autem proficiscens comparauit bis mille oues, singulas sex denariis. Accidit eo redeunte quod magna inundatio aquarum succresceret, qui cum neque per pontem, neque per uadium transire posset, abiit sollicitus querens quocum ouibus suis transuehi posset. Inuenit tandem exiguam nauiculam, et necessitate  coactus duas oues imponens aquam transiit. His dictis fabulator obdormiuit. Rex siquidem illum excitans ut fabulam quam inceperat finiret, commonuit. Fabulator ad hoc: Fluctus ille magnus est, nauicula autem minima, et grex ouium innumerabilis, permitte ergo supradictum rusticum suas transferre oues, et quam incepi fabulam ad finem perducam.

Fabulator etenim hoc modo regem longas audire fabulas gestientem pacificauit. Quod si amplius me predictis etiam alia subtexere compuleris, iam dicti presidio exempli me deliberare conabor. Discipulus: Dictum est in antiquis prouerbiis quod non eadem compunctione dolet qui pro muneribus lacrimatur,  et qui sui corporis dolere grauatur. Neque regem adeo dilexit fabulator sicut et tu me diligis. uoluit enim fabulis suis eum aliquantum seducere, sed prelibata mulierum ingenia pande. Magister.



FABULA XI.

Dictum est quod quidam nobilis progenie haberet uxorem castam nimium et formosam. Contigit forte quod orationis studio Romam uellet adire, sed alium custodem uxoris sue nisi semetipsam noluit deputare, illius castis moribus satis confisus et probitatis honore. Uxor uero caste uiuendo et in omnibus prudenter agens remansit. Accidit tandem quod necessitate compulsa a domo sua propria suam conuentura uicinam egrederetur, que peracto negotio ad propria remeauit. Quam iuuenis aspectam ardenti  amore diligere cepit, et ad eam plurimos direxit nuncios, cupiens ab illa quantum amabat amari. Quibus contemptis eum penitus spreuit. Iuuenis cum se sic contemptum sentiret, dolens adeo efficitur ut nimio infirmitatis onere grauaretur, sepius tamen illuc ibat quo dominam egressam uiderat, desiderans eam conuenire, sed nequaquam ualuit efficere. Cui pre dolore lacrimanti fit obuia anus religionis habitu decorata querens quenam esset causa que eum dolore compelleret; sed iuuenis quid in sua uersabatur conscientia minime detegere uolebat. Ad quem anus: Quanto quis infirmitatem suam medico reuelare distulerit, tanto grauiori morbo attritus fuerit. Quo audito narrauit ex ordine que acciderant et suum propalauit  secretum. Cui anus: De his que iam dixisti Dei auxilio remedium inueniam, et eo relicto ad propria remeauit. Que caniculam quam apud se habebat, duobus diebus ieiunare cegit. Die tertia panem synapi confectum ieiunanti largita est, que dum gustaret, pro amaritudine oculi eius lacrimari ceperunt. Deinceps anus illa ad pudice domum femine perrexit quam iuuenis predictus adamauit, que honorifice pro magne religionis specie ab ea suscepta est. Hanc autem sua sequebatur canicula. Cumque uidisset mulier illa caniculam lacrimantem, quesiuit quod haberet et quare lacrimaretur. Anus ad hoc: Cara amica, ne queras quid sit, quia adeo magnus dolor est quod nequeo dicere. Mulier magis instabat ut diceret, cui anus: Hec quam conspicis  caniculam mea erat filia casta nimis et decora, quam iuuenis adamauit quidam; sed adeo casta erat, ut eum omnino sperneret, et eius amorem respueret. Unde dolens adeo efficitur, ut magna egritudine stringeretur, pro qua culpa miserabiliter hec supra dicta filia mea in caniculam mutata est. His dictis pre nimio dolore erupit in lacrimas anus illa. Ad hec femina: Quid, cara domina, similis peccati conscia, quid, inquam, factura sum? Me etenim dilexit iuuenis, sed amore castitatis eum contempsi, et simili modo ei contigit. Cui anus: Laudo tibi, cara amica, ut quam citius poteris huius miserearis et quod querit facias, ne et tu simili modo in canem muteris. Si enim scirem inter iuuenem  predictum et filiam meam amorem, numquam in canem mutaretur filia. Cui ait mulier casta: Obsecro ut consilium huius rei utile dicas, ne propria forma priuata efficiar canicula. Anus: Libenter pro Dei amore et remedio anime mee, et quia misereor tui, hunc supradictum iuuenem queram, et si quo inuenire potero, ad te reducam. Cui gratias egit mulier, et sic anus artificiosa dictis fidem prebuit. Quem promisit reduxit iuuenem, et sic eos adsociauit.

Discipulos magistro: Numquam audiui tam mirabile quod et puto fieri arte dyaboli. Magister: Ne dubites. Discipulus: Spero quod si quis tam sapiens erit ut semper timeat se posse decipi arte mulieris, forsitan ab illius ingenio se custodire ualebit. Magister:  Audiui de quodam homine qui multum laborauit ut suam custodiret, sed nichil profuit. Discipulus magistro: Dic mihi quid fecit, ut melius sciam, si quam duxero, illam custodire. Magister:



FABULA XII.

Quidam iuuenis fuit qui totam intentionem suam et totum sensum et adhuc totum tempus suum misit ad hoc ut sciret omnimodam artem mulieris, et hoc facto uoluit ducere uxorem. Sed primitus perrexit querere consilium et sapientiorem illius regionis adiit hominem. Qualiter custodire posset quam ducere uolebat quesiuit uxorem. Sapiens uero hoc audiens sibi dedit consilium quod construeret domum altis parietibus lapideis, poneretque intus mulierem, daretque sibi satis ad  comedendum et non superflua indumenta, faceretque ita domum quod non esset in ea nisi solum ostium solaque fenestra per quam uideret, et tali altitudine per quam nemo intrare posset uel exire. Iuuenis uero, audito consilio sapientis, sicuti ei iusserat egit. Mane uero cum iuuenis exibat de domo, ostium firmabat et similiter quando intrabat. Quando autem dormiebat, sub capite suo clauem abscondebat. Hoc autem longo tempore egit. Quadam uero die dum iuuenis iret ad forum, mulier, ut erat solita facere, ascendit fenestram et euntes et redeuntes intente aspexit. Hac una die cum ad fenestram staret, uidit quemdam iuuenem formosum corpore atque facie, quo uiso statim illius amore succensa fuit, et ut supra  dictum est, custodita cepit cogitare quomodo et qua arte posset loqui cum adamato iuuene. At ipsa plena ingenio ac dolositatis arte cogitauit quod claues domini sui furaretur dum dormiret, et ita egit. Hec uero assueta erat dominum suum unaquaque nocte inebriare uino ut securius ad amicum suum posset exire et suam uoluntatem explere. Dominus uero illius philosophicis iam edoctus monitis sine dolo nullos esse muliebres actus, cepit cogitare quid sua coniux strueret frequenti et cotidiana potatione, quod ut sub occulto poneret se finxit ebrium esse. Cuius rei mulier inscia de lecto nocte consurgens, perrexit ad ostium domus, et aperto exiuit ad amicum. uir autem suus in silentio noctis suauiter  consurgens, uenit ad ostium et apertum clausit, firmauit, fenestram ascendit, stetitque ibi donec in camisia uxorem suam reuertentem uidit, que domum rediens ostium pulsauit. uir mulierem suam audiens et uidens, ac si nesciret interrogauit quis esset. At ipsa culpe ueniam petens et numquam amplius se hoc facturum promittens nichil profecit, sed uir iratus ait quod eam non intrare permitteret, sed esse suum suis parentibus ostenderet. At ipsa magis et magis clamans dixit quod nisi ostium recluderet, in puteum qui iuxta domum erat saliret et ita uitam finiret, sicque de morte sua amicis et propinquis rationem redderet. Spretis minis dommus sue mulieris, intrare non permisit. Mulier uero plena arte et calliditate sumpsit lapidem quem proiecit in puteum,  hac intentione ut uir suus audito sonitu lapidis in puteum ruentis putaret sese in puteum cecidisse, et hoc peracto mulier post puteum se abscondit. uir simplex atque insipiens, audito sonitu lapidis in puteum ruentis, mox de domo egrediens, celeri cursu ad puteum uenit, putans uerum esse quod mulierem audisset cecidisse. Mulier uero uidens ostium domus apertum, et non oblita est sue artis, intrauit domum, firmatoque ostio ascendit fenestram. Ille autem uidens se esse deceptum, inquit: O mulier fallax, plena arte dyaboli, permitte me intrare, et quidquid mihi foris fecisti me condonaturum tibi crede. At illa eum increpans introitumque domus omnino et sacramento denegans ait: O seductor, tuum esse atque tuum facinus parentibus  tuis ostendam, quia unaquaque nocte es sollicitus ita furtim a me exire et meretrices adire; et ita egit. Parentes uero hec audientes atque uerum existimantes increpauerunt eum, et ita mulier illa liberate arte sua flagitium quod meruerat in uirum detrusit, cui nichil profuit immo offuit mulierem custodisse. Nam iste etiam accidit cumulus miserie quod existimatione plurimorum quod patiebatur meruisse crederetur, unde quidem bonis quampluribus pulsus, dignitatibus exutus, existimatione fedatus ob uxoris maliloquium, incestus tulit supplicium.

Discipulus: Nemo est qui ab ingenio mulieris custodire se possit, nisi quem Deus custodierit, et hec talis narratio ne ducam uxorem magna est  dehortatio. Magister: Non debes omnes mulieres credere tales esse, quoniam magna bonitas atque castitas in multis repperitur mulieribus, et scias in bona muliere bonam societatem repperiri posse. Bona mulier fidelis custos est et bona domus. Salomon in fine libri Prouerbiorum suorum uiginti duos uersus de laude atque bonitate mulieris bone composuit  . Discipulus ad hec: Bene me confortasti, sed audisti tamen aliquam mulierem que sui sensus ingenium niteretur in bonum mittere? Magister: Audiui. Discipulus: Refer mihi de illa, quia uidetur mihi res noua. Magister:



FABULA XIII.

Dictum fuit mihi quod quidam Hispanus perrexit  Mech, et dum ibat peruenit in Aegyptum, qui deserta terre intrare uolens et transire, cogitauit quod pecuniam suam in Aegypto dimitteret, et antequam dimittere uoluisset interrogauit si aliquis fidelis homo esset in illa regione cui posset committere pecuniam suam, et ostenderunt ei antiquum hominem nominatum probitate fidelitatis, cui de suo mille talenta commisit, demum perrexit, factoque itinere ad illum rediit cui pecuniam commisit, et quod commiserat ab eo quesiuit. At ille plenus nequitie illum numquam antea se uidisse dicebat. Ille uero sic deceptus perrexit ad probos homines regionis illius, et quomodo tractasset eum homo ille cui pecuniam commiserat eis retulit. uicini uero illius de eo talia audientes credere noluerunt, sed nichil hoc esse dixerunt.  Qui uero pecuniam perdiderat, unaquaque die ad domum illius qui retinebat iniuste pecuniam ibat, blandisque precibus eum deprecabatur ut pecuniam redderet, quod deceptor audiens, increpauit eum dicens ne amplius tale quid de eo diceret uel ad eum ueniret, quod si faceret, penas ex merito subiret. Auditis minis illius qui eum deceperat, tristis cepit redire, et in redeundo obuiauit cuidam uetule pannis heremitalibus indute. Hec autem baculo suo fragiles artus sustentabat, et per uiam laudando Deum lapides ne transeuntium pedes lederentur locabat. Que uidens hominem flentem, cognouit eum esse extraneum. Commota pietate in angiportum uocauit et quid ei accidisset interrogauit. At ille ordinate narrauit. Femina auditis uerbis eius inquit: Amice, si  uera sunt que retulisti, feram tibi inde auxilium. Et ille: Quomodo potes hoc facere, ancilla Dei? At illa inquit: Adduc mihi hominem de terra tua cuius factis et dictis fidem habere possis. At ille adduxit. Demum decepti socio precepit decem cofros externis pretiosis depictos coloribus, atque ferro deargentato ligatos cum bonis seris emere et ad domum sui hospitis afferre, lapidibusque comminutis implere. At ipse ita egit. Mulier uero ut uidit omnia illa que preceperat esse parata, ait: Nunc decem homines perquire qui euntes ad domum illius qui te decepit mecum et cum socio tuo deferant scrinios unus post alium uenientes ordine longo, et quam cito primus uenerit ad domum hominis qui te decepit et requiescet ibi, ueni et interroga pecuniam, et ego tam  confido in Deum quod reddita tibi tua pecunia fuerit. At ipse sicuti uetula iusserat fecit, que non oblita incepti quod preceperat, iter incepit et uenit cum socio decepti ad domum deceptoris et inquit: Quidam homo de Hyspania hospitatus mecum fuit et uult Mech adire, queritque antea pecuniam suam que est in decem scriniis seruandam alicui homini donec reuertatur commendare: precor itaque ut mei causa in ede tua custodias, et quia audiui et scio te bonum hominem et fidelem esse, nolo aliquem alium preter te solum huius pecunie commendatorem adesse. Et dum ita loqueretur uenit primus deferens scrinium, aliis a longe apparentibus. Interim deceptus preceptorum uetule non oblitus, post  primum scrinium sicut ei preceptum fuerat uenit. Ille uero qui pecuniam celauerat, plenus nequitie et male artis, ut uidit hominem uenientem cui pecuniam celauerat, timens ne si pecuniam requireret, alius qui suam pecuniam adducebat non committeret, contra eum ita dicendo perrexit: O amice, ubi fuisti et ubi diutinasti? ueni et accipe pecuniam fidei mee iamdiu commendatam, quia inueni et amodo tedet me custodire. At ille letus et gaudens recepit pecuniam gratias agens. uetula, ut uidit hominem pecuniam suam habere, surrexit et inquit: Ibimus ego et socius meus contra scrinios nostros et festinare precipiemus; tu uero expecta donec redeamus et bene serua quod iam adduximus. Ille autem letus animo quod acceperat seruauit, aduentumque eorum,  quod adhuc potest, expectauit, et ita bono ingenio uetule reddita fuit uiro summa pecunie.

Discipulus: Istud mirum fuit ingenium atque utile, nec puto quod aliquis philosophus subtilius cogitaret per quod leuius uir suam pecuniam recuperaret. Magister: Bene posset philosophus suo facere naturali ingenio. Discipulus: Hoc bene credo; sed si aliquem philosophorum huius modi reposuisti in cordis armariolo, largire mihi discipulo, et ego fideli memorie commendabo, ut quandoque discipulis lacte philosophie educatis delicatissimum largiri possim alimentum. Magister.



FABULA XIu.

Contigit quod quidam homo habuit filium cui post mortem suam nichil preter domum dimisit. Iste cum  magno labore corpori suo uix etiam que natura exigit suppeditabat, et tamen domum suam, licet magna coactus inedia, uendere nolebat. Habebat autem puer iste quemdam uicinum ualde diuitem qui domum emere cupiebat ut suam largiorem faceret. Puer autem nec prece, nec pretio uendere uolebat. Quod postquam iste diues comperit quibus ingeniis et quibus artibus puero subtraheret domum cogitabat; at iuuenis secundum posse suum familiaritatem eius deuitauit. Denique contristatus diues ille causa domus et quod non posset puerum decipere, quadam die uenit ad puerum et inquit ei: O puer, accommoda mihi partem paruam tue curie pretio, quoniam in ea sub terra decem tonellos cum oleo custodire uolo, et nichil tibi nocebunt, sed habebis  inde aliquod sustentamentum uite. Puer autem coactus necessitate concessit et dedit ei claues domus. Iuuenis uero iterum more solito liberis liberaliter seruiens uictum perquisiuit. At diues homo acceptis clauibus curiam iuuenis suffodiens, quinque tonellos plenos oleo ibi recondidit et quinque dimidios, et hoc facto iuuenem aduocauit clauesque domus illi tribuens inquit: O iuuenis, oleum meum tibi committo et in tua custodia trado. Iuuenis simplex putans omnes tonellos esse plenos, in custodia recepit. At post longum tempus contigit quod in terra illa oleum carum fuit. Diues hec audiens puero inquit: O amice, ueni et iuua me oleum effodere quod tue iamdudum mandaui custodie, et laboris premium accipies  et tutele. Iuuenis audita prece cum pretio diuiti concessit ut secundum posse suum eum iuuaret. Diues non oblitus sue fraudis nequissime, adduxit homines ut oleum emerent. Quibus adductis, terram aperuerunt et quinque plenos tonellos et quinque dimidios inuenerunt. Perceptis talibus uocauit puerum ita dicendo: Amice, causa tue custodie amisi oleum; insuper quod tibi commisi fraudulenter abstulisti, quapropter uolo ut mihi mea restituas. His dictis eum cepit et uellet nollet ad iustitiam deduxit. Iustitia eum uidens accusauit, sed iuuenis quid contra diceret nesciuit, attamen inducias unius diei quesiuit, quod iustitia, quia iustum erat, concessit. In ciuitate autem illa morabatur quidam philosophus qui cognominabatur Auxilium egentium, bonus homo  et religiosus. Iuuenis audito bonitatis illius preconio perrexit ad eum, quesiuitque ab eo consilium dicens: Si uera sunt que de te mihi referentibus multis dicta sunt more domestico, fer mihi auxilium, etenim iniuste accusor. Philosophus audita prece iuuenis interrogauit si iuste uel iniuste accusarent eum. Iuuenis uero quod iniuste accusaretur firmauit sacramento. Audita rei ueritate philosophus pietate commotus ait: Auxiliante Deo feram tibi auxilium; sed sicut a iustitia respectum usque in crastinam diem accepisti, noli dimittere quin eas ad placitum, ero tibi paratus succurrere tue ueritati atque eorum nocere falsitati. Iuuenis autem quod philosophus eum iusserat egit. Mane autem facto, uenit philosophus ad iustitiam, quem postquam uidit iustitia ut sapientem  et philosophum uocauit, uocatumque iuxta se sedere fecit. Inde iustitia uocauit accusantes et accusatum, precepitque quod suorum recordarentur placitorum et ita fecerunt. Illis uero astantibus, iustitia ait philosopho quod causas audiret et inde iudicium faceret. Inde philosophus: Precipe, iustitia, clarum oleum de quinque tonellis plenis mensurari, et scias quantum sit tibi clari olei, et similiter de quinque dimidiis, et scias quantum ibi clari olei fuerit. Deinde spissum oleum de quinque plenis tonellis sit mensuratum et scias quantum spissi olei in eis sit, et similiter de quinque dimidiis facias mensurari, et scias quantum spissi olei fuerit ibi; et si tantum spissi olei inueneris in dimidiis tonellis  quantum in plenis, scias oleum fuisse furatum. Et si in dimidiis tonellis inueneris talem partem spissitudinis qualem oleum clarum ibi existens exigit quod quidem et in plenis tonellis inuenire poteris, scias oleum non fuisse furatum. Iustitia hec audiens confirmauit iudicium, factumque est ita, et hoc modo iuuenis euasit sensu philosophi. Finitis placitis iuuenis philosopho grates reddidit. Tunc philosophus ait illi: Numquamne illud philosophi audisti? Non emas domum antequam cognoscas uicinum. Ad hoc iuuenis: Primum habuimus domum antequam iuxta nos hospitaretur. Cui philosophus: Primum uendas quam maneas iuxta malum uicinum.

Discipulus: Tale iudicium apparet esse philosophi, et hoc est gratia Dei, Merito uocatus est hoc  nomine Auxilium miserorum. Iterum discipulus: Etsi iam audita mente sedeant, ad audiendum plura incitant. Magister inquit: Libenter tibi dicam, et sic inquit:



FABULA Xu.

Dictum fuit de quodam diuite in ciuitatem eunte quod sacculum cum mille talentis deferret secum, et insuper aureum serpentem oculos habentem iacinctinos in sacculo eodem, quod totum simul amisit. Quidam uero pauper iter faciens inuenit, deditque uxori sue, et quomodo inuenisset retulit. Mulier hoc audiens ait: Quod Deus dedit custodiamus. Alia die per uiam preco ita clamando perrexit: Qui talem censum inuenit reddat, et absque aliquo peccato centum talenta inde habeat. Hec audiens inuentor  census, dixit uxori: Reddamus censum et absque peccato centum talenta inde habeamus. Inde mulier ait: Si Deus illum uoluisset hunc censum habere, non amisisset; quod Deus donauit custodiamus. Inuentor census ut redderetur elaborauit, at ipsa omnino denegabat, et tamen uellet nollet mulier, dominus reddidit et quod preco promiserat expetiit. Diues autem plenus nequitie ait: Adhuc alium serpentem mihi deesse sciatis. Hoc praua intentione dicebat ut pauperi homini talenta non redderet promissa; pauper uero se nichil amplius inuenisse dicebat. At homines ciuitatis illius diuiti fauentes pauperi derogantes inexorabile contra fortunam pauperis odium gerentes, illum ad iustitiam prouocauerunt. Pauper autem, ut supra dictum est, se nichil amplius  inuenisse dicebat. Sed dum sermo huiuscemodi pauperum diuitumque per ora discurreret ministris referentibus tandem percussit ora regis. Quod simul audiuit diuitem et pauperem et pecuniam sibi presentari precepit. Adductis omnibus, philosophum scilicet Auxilium miserorum cum aliis sapientibus ad se uocauit, eisque accusatoris uocem et accusati audire et enodare precepit. Philosophus hec audiens, commotus pietate pauperis ait: Auxiliante Deo te liberare conabor. Ad hoc pauper: Scit Deus quia reddidi quantum inueni. Inde philosophus ad regem: Si rectum iudicium inde uobis audire placuerit, dicam. Rex hec audiens ut iudicaret rogauit. Tunc philosophus regi: Iste homo diues bonus est multum, et non est credibile eum aliquid interrogare  quod non amisisset; ex alia parte credibile mihi uidetur quod iste pauper homo nichil amplius inuenit quam reddidit, quia malus homo si esset, non quod reddidit redderet, imo totum celaret. Inde rex: Quid autem inde iudicas, philosophe? Philosophus: Rex, sume censum, et da ex eo pauperi centum talenta, et quod remanserit serua donec ueniat qui censum querat, quia non est hic cuius iste census sit, et iste diues homo eat ad preconem et faciat interrogare sacellum cum duobus serpentibus. Regi autem placuit hoc iudicium, atque omnibus ibi circumstantibus. Diues uero qui sacellum perdiderat, hoc audiens inquit: Bone rex, dico tibi in ueritate censum istum fuisse meum, sed quia uolebam pauperi  homini quod preco promiserat auferre, dixi mihi alium serpentem adhuc deesse; sed modo, rex, mei miserere et quod preco promisit reddam pauperi. Inde rex censum reddidit diuiti, diues pauperi. Ita philosophus sensu et ingenio pauperem liberauit.

Discipulus: Apparet hoc esse ingenium philosophie: hoc exemplo non est mirum quod de duabus mulieribus Salomon iudicauit  .

Philosophus ait: Ne aggrediaris uiam cum aliquo nisi prius eum cognoueris. Si quisquam ignotus tibi in uia associauerit iterque tuum inuestigauerit, dic te uelle longius ire quam disposueris, et si detulerit lanceam, uade ad dexteram; si ensem, ad sinistram. Arabs castigauit filium suum dicens: Sequere calles  quamuis sint semitis longiores. Item accipe puellam in uxorem quamuis sit uetula, et iterum fer merces tuas ad magnas ciuitates quamuis uilius ibi uendere putes. Ad hec filius:



FABULA XuI.

uerum est quod dixisti de magnis uiis, nam quadam die dum ego et socii mei perrexerimus ad urbem sole ad occasum propinquante et adhuc longe essemus a ciuitate, uidimus semitam que secundum uisum ituris ad ciuitatem promittebat compendium. Inuenimus senem a quo requisiuimus de itinere illius semite: at senex ait: Propius semita ducit ad ciuitatem quam magna uia, et tamen citius per magnam uiam ad ciuitatem uenietis quam per semitam. Hec audientes illum pro stulto habuimus, et magnam  uiam pretermittentes semite declinauimus, quam insistentes ad dexteram et ad sinistram quanta fuit nox deerrauimus, nec ad ciuitatem peruenimus. At si per callem tendissemus, procul dubio media nocte ciuitatem subintrassemus.

Pater ad hec: Hoc nobis alia uice euenit cum pergeremus per magnam uiam ad ciuitatem. Preerat nobis fluuius quem quocumque modo transituri eramus antequam ciuitatem intraremus, sicque nobis iter agentibus in duas partes secta est uia, quarum una ad ciuitatem per uadum, altera per pontem ducebat. Demum quemdam senem uidimus quem de duabus uiis que prius duceret ad ciuitatem interrogauimus. Senex ait: Breuior est uia per uadum ad ciuitatem duobus miliariis quam uia per pontem,  sed tamen citius potestis ire per pontem. Et quidam ex nostris illum senem sicut uos uestrum antea deriserunt et per uadum iter aggressi sunt; sed eorum alii socios submersos dimiserunt, alii equos et sarcinas perdiderunt, quidam uero per amnem madefactos alios omnino amissos defleuerunt, sed nos et senex noster qui per pontem transiuimus sine impedimento et absque omni incommodo processimus et eos super ripam fluminis adhuc iacturam deflentes repperimus. Quibus flentibus et cum rastris et sagena ima fluuii perscrutantibus senex ait: Si nobiscum per pontem perrexissetis, non ita contigisset. Aiunt: Hoc fecimus quia uiam tardare nolebamus.  Ad hec senex: Nunc magis tardati estis, et illis relictis leti subintrauimus portas urbis. Tale est prouerbium quod audiui: Magis ualet longa uia que ad paradisum, quam breuis ad infernum.

Arabs castigauit filium. Fili, si fueris in uia cum aliquo socio, dilige eum sicut te ipsum, et ne mediteris aliquem decipere ne et tu decipiaris ueluti duobus contigit burgensibus et rustico. Filius: Refer mihi ut aliquid utilitatis inde accipiant posteri.



FABULA XuII.

Dictum fuit de burgensibus duobus et rustico causa orationis Mech adeuntibus quod essent socii uictus donec uenirent Mech, et tunc defecit illis cibus ita quod non remansit eis quicquam nisi tantum farine qua solum panem et paruum facerent. Burgenses  uero hoc uidentes dixerunt ad inuicem: Parum panis habemus et noster multum comedit socius, quapropter oportet nos habere consilium quomodo sibi partem panis auferre possimus, et quod nobiscum debet soli comedamus. Deinde acceperunt huiuscemodi quod facerent panem et coquerent, et dum coqueretur dormirent, et quisquis eorum mirabiliora somniando uideret, solus panem comederet. Hec artificiose dicebant quia simplicem rusticum ad huiusmodi fictitia deputabant. Et fecerunt panem quem coxerunt, demum iacuerunt ut dormirent. At rusticus, percepta eorum astutia, dormientibus sociis, traxit panem semicoctum, comedit et iterum iacuit. Unus de burgensibus sicut somno perterritus esset euigilauit sociumque uocauit, cui  alter de burgensibus ait: Quid habes? At ille inquit: Mirabile somnium uidi, nam mihi uisum fuit quod duo angeli aperiebant portas celi et me sumentes ducebant ante Deum. Cui socius: Mirabile est hoc somnium quod uidisti; at ego somniaui quod a duobus angelis me ducentibus et terram findentibus in infernum ducerer. Rusticus hoc totum audiebat et se dormire fingebat; sed burgenses decepti decipere uolentes ut euigilarent rusticum uocauerunt. Rusticus uero callide et ut territus esset respondit: Qui sunt qui me uocant? At illi: Socii tui sumus. Et rusticus: Redistis iam? At ipsi contra: Quo perreximus unde redire debeamus? Ad hoc rusticus: Nunc uisum erat mihi quod duo angeli unum ex uobis accipiebant et aperiebant portas celi, ducebantque  illum ante Deum; deinde alium accipiebant duo alii angeli, et aperta terra ducebant in infernum, et his uisis putaui neminem iam amplius rediturum, et surrexi et panem comedi.

O fili! sic euenit eis qui socium decipere uoluerunt, quia suo ingenio decepti fuerunt. Tunc filius: Ita euenit eis sicut in prouerbio dictum est: Qui totum uoluit, totum perdidit. Hec est autem natura canis cui fauerunt illi quorum unus alii cibum auferre cupit, sed si naturam cameli sequerentur, mitiorem naturam imitarentur: nam talis est natura cameli, quando insimul datur prebenda multis, nullus eorum comedet donec omnes edant insimul; et si unus infirmatur  quod nequeat comedere, donec remoueatur alii ieiunabunt. Isti burgenses postquam uolebant animalem naturam sibi sumere, mitissimi animalis naturam sibi debuissent uendicare, et merito cibum amiserunt. Quin etiam hoc eis euenisse uoluissem quod magistro meo narrante iamdudum audiui euenisse incisori regis pro discipulo suo proprium nomen Nediu, ut fustibus cederentur. Pater ad hec: Dic mihi, fili, quid audisti quomodo contigit discipulo, quoniam talis narratio animi erit recreatio. Filius:



FABULA XuIII.

Narrauit mihi magister meus quemdam regem habuisse incisorem qui diuersos diuersis temporibus aptos ei incidebat pannos. At ille discipulos sutores  habebat quorum quisque artificiose suebat quod magister incisor regis incidebat. Inter quos unus erat discipulus nomine Nediu qui socios arte sutoria superabat. Sed die festo ueniente rex suorum incisorem pannorum uocauit et pretiosas uestes sibi et familiaribus parari precepit. Quod ut citius et sine impedimento fieret, unum de camerariis suis eunuchum cuius illud erat officium sutoribus custodem addidit, et ut eorum curuos ungues obseruaret, et eis ad sufficientiam necessaria ministraret rogauit. Sed in una dierum ministri calidum panem et mel cum aliis ferculis incisori et consociis comedendum dederunt, et qui aderant comedere ceperunt. Quibus epulantibus eunuchus: Quare absente Nediu comeditis nec illum expectatis? Magister inquit:  Quia mel non comederet etiamsi adesset; et comederunt. Deinde uenit Nediu et ait: Quare me absente comedisti, nec partem meam reseruastis? Eunuchus ad hec: Magister tuus dixit quod mel non comederes etiamsi adesses. At ille tacuit et quomodo magistro suo illud recompensare posset cogitauit. Et hoc facto, magistro absente, Nediu secreto dixit eunucho: Domine, magister meus quandoque frenesim patiens sensum perdit et indiscrete circumstantes uerberat et interimit. Cui eunuchus: Si scirem horam quando ei contingit, ne quid inconsulte ageret ligarem et loris corrigere constringerem. At Nediu ait: Cum uideris eum huc et illuc aspicientem et terram manibus uerberantem et a sua sede surgentem  et scamnum super quod sedet manu rapientem, tunc scias eum esse insanum, et nisi tibi et tuis prouideris, caput fuste dolabit. Talibus dictis Nediu sequenti die magistri sui forfices secreto abscondit, at incisor querens forfices et non inueniens cepit manibus terram percutere et huc et illuc aspicere et a sua sede surgere et scamnum super quod sedebat manu dimouere. Hec uidens cunuchus statim suos uocauit clientes precepitque incisorem ligari et ne aliquos uerberaret grauiter uerberari. Sed incisor clamabat ita dicendo: Quid foris feci, ut quid talibus me affligitis uerberibus? At illi acrius uerberando tacebant. Quando autem lassi fuerunt uerberando exosum uite soluerunt, qui respirans sed longo temporis interuallo  quesiuit ab eunucho quid foris fecisset. Eunuchus ad hoc: Dixit mihi Nediu discipulus tuus quod quandoque insanires et non nisi uinclis et uerberibus correptus cessares, et ideo te ligaui. Hoc audito incisor Nediu discipulum suum uocauit et ait: Amice, quando me nouisti insanum? Ad hoc discipulus: Quando nouisti me mel non comedere? Eunuchus et alii hec audientes riserunt, et utrumque merito penas suscepisse iudicauerunt.

Ad hoc pater: Merito hoc illi accidit, quia si custodiret quod Moyses precepit ut diligeret fratrem suum sicut seipsum  , non hoc ei euenisset.

Castigauit filium suum dicens: uide ne imponas aliquod crimen socio tuo seruo siue libero, ne ita tibi contingat sicut duobus ioculatoribus contigit  ante regem. Ad hoc filius: Narra mihi, pater, obsecro. Pater: Fiat.



FABULA XIX.

uenit quidam ioculator ad regem, quem uocatum rex cum alio ioculatore fecit sedere atque comedere; sed qui prius erat ioculator cepit inuidere superuenienti quem rex sibi preferebat et omnes aulici. Quod ne duraret diu pudorem illi facere ut sic saltem aufugeret cogitauit. Itaque nescientibus aliis ossa latenter primus ioculator coordinauit et ante socium posuit, finitoque prandio in opprobrium socium coniectans struem ossium regi ostendit et mordaciter inquit: Domine, socius meus omnium ossium istorum uestituram comedit. Rex uero toruis oculis respexit. Accusatus autem regi ait: Domine  feci quod natura humana requirebat, carnes comedi et ossa dimisi; socius autem meus fecit quod sua natura scilicet canina inquirebat, quia comedit carnes et ossa.

Dixit philosophus: Honora minorem te et da sibi de tuo sicut uis quod maior te honoret et de suo tibi tribuat. Alius: Turpe quidem est multum diuiti esse auarum, mediocri pulchrum esse largum. Discipulus ait: Diffinitionem largi et auari et prodigi mihi subscribe. Pater: Qui dat quibus dandum est, et retinet quibus retinendum est, largus est; qui prohibet quibus prohibendum non est, auarus est: qui dat quibus dandum est et quibus non est dandum, prodigus. Alius: Noli associari rei deficienti et ne proponas te rei crescenti. Alius: Magis ualet  parua beatitudo quam plena domus auro et argento. Alius: Utilia perquire magno sensu, non magna uelocitate. Alius: Ne respicias ditiorem te ne in eum pecces, sed respice pauperiorem te et inde grates Deo redde. Alius: Non deneges Deum pro paupertate, pro diuitiis noli superbire. Alius: Quisquis multa cupit, maiorum fame tabescit. Alius: Si uis in hoc seculo tantum habere quantum suffecerit nature, non multa te decebit congregare; et si cupido satisfacere uolueris animo, licet congregatis quecunque in toto mundo ambitu continentur diuitiis, sitis tamen ardebit habendi. Alius: Qui parce sua dispendit, diu durant ei possessa. Alius:  Qui uult relinquere seculum, uideat ne aliquid retineat quod sit illius partium, quoniam tantumdem ualent ac si paleis ignem extingueret. Alius: Qui pecuniam congregat multum laborat, uigiliis tabescit ne perdat, ad ultimum dolet quando perdit quod obtinuerat. Discipulus magistro: Laudas congregari pecuniam? Magister: Ita, acquire iuste et in bono expende, nec in thesauro reconde. Alius: Ne desideres res alterius et ne doleas de amissis rebus, quoniam dolore nichil erit recuperabile, unde dicitur:



FABULA XX.

Quidam habuit uirgultum in quo riuulis fluentibus herba uiridis erat, et pro habilitate loci conueniebant ibi uolucres modulamine uocum cantus diuersos exercentes. Quadam die dum in suo fatigatus  quiesceret pomerio, quedam auicula super arborem cantando delectabiliter sedit. Quam ut uidit et eius cantum audiuit, deceptam laqueo sumpsit. Ad quem auis: Cur tantum laborasti me capere, uel quod proficuum in mea captione sperasti habere. Ad hec homo: Solos cantus tuos audire cupio. Cui auis: Pro nichilo, quia nec prece nec pretio cantabo. At ille: Nisi cantaueris, ite comedam. Et auis: Quomodo comedes? Si comederis coctam aqua, quid ualebit auis tam parua? Et etiam caro erit hispida. Si assata ero, multo minor fuero; sed si me habere dimiseris magnam utilitatem consequeris. At ille contra: Quam? Auis: Ostendam tibi tres sapientes manerias quas maioris pretii facies quam trium uitulorum carnes. At ille securus promissi auem permisit abire. Cui  auis ait: Unum est de promissis, ne credas omnibus dictis; secundum, quod tuum erit semper habe; tertium, ne doleas de amissis. Hoc dicto, auicula arborem conscendit et dulci canore dicere cepit: Benedictus Dominus qui tuorum aciem oculorum clausit et sapientiam abstulit, quoniam si intestinorum plicas meorum perquisisses, unius ponderis uncie iacinctum inuenisses. Hec audiens ille cepit flere et palmis pectus percutere, quoniam fidem dictis prebuerat auicule. At auis ait illi: Cito oblitus es sensus quem tibi dixi. Nonne dixi tibi: Ne credas quicquid tibi dicetur? Quomodo credis quod in me sit iacinctus qui sit ponderis unius uncie, cum ego tota non sum tanti ponderis? Et non dixi tibi: Ne  doleas de rebus amissis? Quare pro iacincto qui in me est doles? Talibus dictis rustico deriso auis in nemoris auia deuolauit.

Philosophus suum castigauit discipulum dicens: Quicquid inuenies legas, sed non credas quicquid legeris. Ad hec discipulus: Credo non esse uerum quicquid est in libris, nam simile huic legi in libris et prouerbiis philosophorum: Multe sunt arbores, sed no omnes faciunt fructum; multi sunt fructus, sed non omnes comestibiles. Castigauit Arabs filium suum dicens: Fili, ne dimittas pro futuris presentia, ne forsitan perdas utrumque, sicut euenit lupo de bobus promissis a rustico.



FABULA XXI.

Dictum namque fuit de aratore quod boues illius  recto tramite nollent incedere, quibus dixit: Lupi uos comedant! Quod lupus audiens acquieuit, Cum dies declinaret et iam rusticus de aratro boues soluisset, uenit ad eum lupus dicens: Da mihi boues quos promisisti. Ad hec arator: Si uerbum dixi, non sacramento firmaui. Et lupus contra: Habere debeo quia concessisti. Dixerunt tandem quod irent ad iudicium. Quod dum facerent uulpi obuiauerunt, Quibus adeuntibus ait uulpes: Quo tenditis? Illi quod factum fuerat narrauerunt uulpi. Quibus dixit: Pro nichilo alium queritis iudicem, quoniam rectum uobis faciam iudicium; sed prius permittite loqui consilio uni ex uobis et deinde alii, et si potero uos concordare sine iudicio, sententia celabitur; sin autem, in commune detur. At ipsi concesserunt. uulpis  primum locuta cum aratore ait: Da mihi unam gallinam et uxori mee alteram, et habebis boues. Arator concessit, et hoc facto cum lupo loquitur dicens: Amice, audi: Meritis tuis procedentibus pro te debet, si qua est facundia, laborare. Tantum locuta sum cum rustico quod si boues illius dimiseris omnino quietos, dabit tibi caseum ad magnitudinem clypei factum. Hoc lupus concessit. Cui uulpes ait: Concede aratorem boues suos ducere, et ego ducam te ad locum ubi parantur illius casei, ut quem uolueris de multis eligere possis. Sed lupus astute uulpis deceptus uerbis quietum abire permisit rusticum. uulpes uero uagando huc et illuc quantum potuit lupum deuiauit, quem ueniente obscura nocte ad altum puteum deduxit, cui super puteum stanti  formam lune semiplene in ima putei radiantis ostendit et inquit: Hic est caseus quem tibi promisi, descende si placet, et comede. Ad hec lupus: Descende primitus, et si sola deferre non poteris, ut te iuuem faciam quod hortaris. Et hoc dicto uiderunt cordam pendentem in putueo in cuius caput erat urceola ligata et in alio capite corde altera urceola, et pendebant tali ingenio quod una surgente altera descendebat. Quod uulpes simul ac uidit quasi obsequens precibus lupi urceolam intrauit et ad fundum uenit. Lupus autem inde gauisus ait: Cur non affers mihi caseum? uulpes ait: Nequeo pre magnitudine; sed intra aliam urceolam et ueni sicut mihi spopondisti. Lupo intrante aliam urceolam, ponderis  magnitudine ducta cito fundum petiit, altera surgente cum uulpe que erat leuior. uulpecula tacto ore putei foras exiliit et in puteo lupum dimisit, et ita quia pro futuro presens dimisit, lupus merito boues et caseum perdidit.

Arabs castigauit filium suum: Ne credas omni consilio quod audies donec fuerit probatum in aliquo an sit utile, ne contingat tibi sicut latroni contigit qui consilio domini cuiusdam domus credidit. Ad hec filius: Quomodo, pater, euenit ei? Pater:



FABULA XXII.

Dictum est mihi quod quidam latro ad domum cuiusdam diuitis perrexit intentione furandi. Ascendens tectum ad fenestram per quam fumus exibat et si aliquis intus uigilaret auscultauit. Quod ut dominus  domus comperit, suauiter sue uxori ait: Interroga alta uoce unde uenit mihi iste tam magnus census quem habeo; quod ut rem scias multum elabora. Tunc ipsa alta uoce ait: Domine, unde tam magnum censum habuisti cum numquam mercator fueris? At ille: Quod Deus donauit serua et fac inde uoluntatem tuam et non inquiras unde mihi tanta pecunia uenerit. At ipsa sicut iniunctum fuerat, magis et magis ut rem sciret instigabat. Demum quasi coactus precibus uxoris sue inquit dominus: uide ne cuiquam secreta nostra detegas; latro fui. At ipsa ait: Mirum mihi uidetur quomodo tam magnum censum latrocinio acquirere potuisti, quod numquam audiuimus clamorem siue aliquam calumniam inde. At ipse ait: Quidam magister meus me  carmen edocuit quod dicebam quando ascendebam super tectum et ueniens ad fenestram accipiebam radium lune manu et carmen meum septies dicebam, scilicet, saulem, et ita descendebam sine periculo. Quidquid pretiosum inueniebam in domo corrodens sumebam. Hoc facto iterum ad radium lune ueniebam, et eodem carmine septies dicto, cum omnibus in domo sumptis ascendebam, et quod sustuleram ad hospitium deferebam. Tali ingenio hunc quem possideo censum habeo. At mulier ait: Bene fecisti quod mihi talia dixisti, nam si quandoque filium habuero, ne pauper degat, hoc carmen docebo. At dominus inquit: Permitte me dormire quoniam somno aggrauatus uolo quiescere, et ut magis deciperet, quasi dormiens stertere cepit. Perceptis  denique talibus uerbis, fur inde gauisus et dicto septies carmine, et sumpto manu radio lune, laxatis manibus et pedibus per fenestram in domum, magnum faciens sonum, cecidit et fracto crure et brachio congemuit. Ad dominus domus quasi nesciens inquit: Tu quis es qui ita cecidisti? Ad hec latro: Ego sum ille fur infelix qui tuis credidi fallacibus uerbis.

Ad hoc filius: Pater, tu benedicaris, quoniam dolosa edocuisti me uitare consilia. Philosophus: Caue consilium azimum donec sit fermentatum. Alius: Ne credas consilium monentis quod deneges alterius benefactum; qui denegat coram oculis cernentis omnia se accusat. Alius: Si fueris in aliquo  bono ne pecces inde, quoniam sepissime maximum comminuitur bonum uel amittitur. Discipulus ad magistrum: Prohibuit philosophus benefactum negare. Ad hoc magister: Qui denegat benefactum, denegat Deum, et ille qui non obedit regi uictori, est inobediens Deo. Discipulus: Ostende mihi rationem quomodo hoc esse possit. Magister: Nullum benefactum procedit de creatura ad creaturam nisi ex Deo procedat, et illi qui denegant benefactores, et ita denegant Deum. Alius: Custodi te a rege illo qui ferus est ut leo, cui est leuis animus ut puer. Alius: Qui malum dicit de rege, ante tempus suum morietur. Alius: Diutius durare patitur Deus regnum regis in sua persona peccantis si bonus sit gentibus et mitis, quam faceret iusto regi in sua  persona si malus esset gentibus et crudelis. Alius. Tene rectam iustitiam inter homines et diligent te, nec properes ulli reddere mutuum boni uel mali, quia diutius expectabit te amicus, et diutius timebit te inimicus.



FABULA XXIII.

Plato retulit in libro de Prophetiis quod quidam rex erat in Grecia senex gentibus crudelis. Huic creuit maximum e multis partibus bellum, cuius ut sciret euentum, totius sue regionis et uicinie mandauit philosophos, quibus congregatis ait: uidete quoniam magnum mihi et uobis ingruat bellum, quod propter meum credo uobis euenire peccatum; sed si aliquid est in me quod sit reprehendendum, dicite et uestro iudicio corrigere festinabo. Philosophus:  De criminalibus in corpore uestro nullum scimus, nec quid nobis et uobis uenturum sit cognoscimus; sed hic prope uia trium dierum moratur quidam sapiens homo nomine Marianus, qui per Spiritum sanctum loquitur. Ad eum ergo de philosophis nostris aliquos legate, ipse uobis in tota uita uestra quid uenturum sit per eos declarabit. His ita peractis septem philosophos ad eum misit, qui postquam ubi habitauerat intrauerunt, urbem desertam illius maximam inuenere partem; sed illis querentibus hospitium Mariani, dictum fuit quod ipse et multi de conciuibus petissent heremum. Istis auditis perrexerunt ad eum. Quos ut uidit sapiens, dixit: uenite, uenite, legati regis inobedientis. Deus enim  in custodia ei diuersas nationes subdidit, quarum non rectus gubernator sed immitis extitit. Deus qui illum et illius subditos de eadem materia creauit eius immoderatam diu passus nequitiam multimodis correctionibus ut conuerteret ammonuit, sed tamdem ad malum eius in illius necem inmisericordes barbaras suscitauit gentes: et hoc dicto tacuit sapiens homo. Quod audientes philosophi mirabantur et qui aderant uniuersi. Die uero tertia philosophis querentibus licitum repatriandi, reuerendus ille philosophico spiritu dixit: Reuertimini quoniam mortuus est dominus uester, et Deus iam nouum regem ibi posuit qui sit rectus gubernator et mitis gentibus subditis. Auditis talibus philosophi qui uenerant, tribus cum predicto sapiente remanentibus, quatuor  repatriauerunt qui omnia ut eis dictum fuerat uera et constituta inuenerunt.

Arabs dixit filio suo: Ne moreris in ciuitate regis dispensa cuius erit maior quam redditus.



FABULA XXIu.

Dictum namque est quod quidam rex suorum communi assensu procerum cuidam suo familiari quem antea cognouerat in secularibus esse prudentem totius regni commisit habenas, qui prouincie redditus susciperet et causas tractaret. Cuius frater, alterius regni diues mercator, remotam incolebat ciuitatem, qui percepto de fratris sublimatione parato comitatu prout decuit ut fratrem uiseret iter incepit, premisso tandem nuncio ne subitus aut improuisus  ueniret, qui de aduentu suo fratri referret. Ciuitati in qua frater aderat appropinquauit. Audito fratris aduentu, frater occurrit et hylari uultu satis eum accurate suscepit. Transactis aliquot diebus prouiso tempore et loco regis etiam fratrem suum aduenisse inter cetera que sciebat placere retulit. Cui rex: Si frater tuus tecum in meo regno remanere acquieuerit, omnia tecum illi etiam rerum mearum custodiam communem esse concedo; quod si laborem renuerit, in hac ciuitate largas ei possessiones donabo et consuetudines et que deberet mihi facere condonabo. Si uero demum tactus amore natalis soli repatriare uoluerit, plura uestimentorum mutatoria, et quecumque ei fuerint necessaria largire cum habundantia. Auditis sermonibus regis  frater fratrem conuenit, et quanta dominus promiserat ordine retractauit. Cui frater: Si uis ut tecum morer, ostende mihi quanti sunt redditus regis. Ipse uero omnes ostendit. Deinde interrogauit quas expensas rex faceret, quod ipse indicauit. Tunc ipse computauit cum fratre quia quantus erat redditus tanta erat et expensa, et dixit fratri: Amice, uideo tantam esse regis expensam quantus est redditus, et si consurrexerit bellum regi uestro, uel aliquid tale, unde procurabit ipse milites suos, uel unde inueniet eis nummos? Frater: Aliquo consilio acquiremus. Cui frater: Timeo ne census meus sit pars huius consilii, et ideo uale, quia nolo amplius morari.

Philosophus: Rex est similis igni, cui si nimis  admotus fueris, cremaberis; si ex toto remotus, frigebis. Filius ad patrem: Si credidero uerbis philosophi, numquam familiaris ero regi. Cui Pater: Fili, placere regi summa prudentia est. Filius: Pater, erudi me quomodo, si oportuerit me regi seruire, ut prudens et bene doctus ualeam placere. Pater: Ad huiusmodi instructionem multa essent necessaria que modo ad memoriam non reuocamus, et fortasse si prescriberentur tibi pusillo, in tedium uerterentur, sed de multis pauca et que si obseruaueris erunt utilia referemus. Ad quem filius: Et si erectis auribus multa cupio promissa mihi audiendi auidus uehementer efflagito. Pater: Qui uult regi esse familiaris, debet uidere omni uisu mentis quod  cum uenerit ad regem stare diu possit, nec unquam sedeat donec rex precipiat, nec loquatur nisi cum opus fuerit, nec moretur cum rege nisi rex preceperit morari, et fideliter consilium taceat. Semper sit intentus audire quod rex dicet, ne oporteat regem bis preceptum repetere. Quodcumque precepit rex faciat. Caueat ne mentiatur regi et sic erit ei obediens; ne umquam adsociet se homini quem rex odio habebit. Cum hec omnia et multa alia fecerit, forsitan de rege non magnum habebit proficuum. Filius: Nihil peius contingit homini quam diu regi seruire et nichil boni acquirere. Pater: Hoc multis iam euenit; et ideo precepit philosophus ne quispiam nimis moretur in seruitio regis. Philosophus:  Qui seruit regi sine fortuna, hoc seculum perdit et aliud. Filius: O Pater, quare oblitus es dicere quomodo debet homo comedere coram rege? Pater: Non oblitus fui dicere, quia nulla est differentia comedere coram rege et alibi. Filius: Dic ergo quomodo ubique debeam comedere. Pater: Cum ablueris manus ut comedas, nichil tangas nisi prandium donec comedas. Ne comedas panem priusquam ueniat aliud ferculum super mensam, ne dicaris impatiens; nec tantum bolum mittas in ore tuo ut mice defluant hinc et inde, ne dicaris gluto. Ne glutias bolum priusquam fuerit bene commasticatum in tuo ore, ne stranguleris; nec pocula sumas donec sit os uacuum, ne dicaris uinosus; nec loquaris dum aliquid in ore tenueris, ne aliquid intret de gutture in  intimam arteriam ne sit tibi causa mortis. Si uideris bolum qui placeat tibi in parapside coram sodali, non sumas, ne dicatur tibi praua rusticitas. Post prandium manus ablue quia physicum est et curabile; ob hoc enim multorum oculi deteriorantur quando post prandia manibus non ablutis terguntur. Filius: Si quis inuitauerit me ad prandium, quomodo respondebo? Concedam statim an non? Pater: Fac sicut auctoritas Iudeorum precipit  . Dicit enim: Si quis inuitauerit te ad prandium, uideas personam inuitantis. Si enim magna persona fuerit, statim concede; sin autem, secundum quod erit, secunda uel tertia uice. Hoc etiam refertur de Abraham. Quadam enim die dum coram sua staret ianua, transeuntes sub humana specie uidit tres angelos  quos ipse suam domum intrare honesto uultu rogauit, pedes lauare, cyborum refectionem sumere, lassos artus somno recreare. Ipsi uero, quoniam magna persona erat, acquieuerunt eius petitioni  . Iuuenis ad senem: Cum inuitatus fuero ad prandium, parum uel nimis comedam? Cui senex: Nimis, quoniam si amicus tuus fuerit qui te inuitauit, gaudebit multum; si autem inimicus, dolebit. Hoc audito risit puer, ad quem senex: Recordatus sum uerbi quod audiui de Maimundo nigro. Quidam enim senex quesiuit ab eo quantum posset comedere. Cui ipse: De cuius prandio, de meo uel alterius? At ille: De tuo. Maimundus: Quantum magis possum. Senex: Tu modo recordaris uerborum cuiusdam  gulosi, pigri, stulti, garruli et nugigeruli, et quicquid de illo dicitur amplius in eo inuenitur. Iuuenis: Multum placet mihi de eo audire, quia quicquid de eo est derisorium est, et si quid de eius dictis uel factis mente retines, eloquere, et habebo pro munere. Senex.



FABULA XXu.

Dominus seruo precepit quadam nocte ut clauderet ianuam; ipse uero desidia pressus surgere non potuit, et ideo dixit quia clausa erat. Mane autem facto Dominus dixit seruo: Maimunde, aperi ianuam. Cui seruus: Domine, sciebam quod uolebas eam hodie esse apertam, et ideo nolui sero eam claudere. Tunc primum comperit dominus quod propter pigritiam  dimiserat, et dixit: Surge, fac opus tuum, quia dies est et sol iam altus est. Cui seruus: Si sol iam est altus, da mihi comedere. Cui dominus: Serue male, uis nocte comedere. Seruus: Si nox est, permitte me dormire. Iterum dominus in nocte: Maimunde, surge et uideas utrum pluat nec ne. Ipse uero aduocauit canem qui iacebat extra ianuam, et cum uenisset canis, palpauit pedes eius, quibus inuentis siccis, domino inquit: Domine, non pluit. Iterum dominus ad eum noctu an ignis esset in domo. Ipse uero uocato murilego, temptauit si calidus esset an non; cum inuenisset eum frigidum ait: Non. Iuuenis: Pigritiam audiui, modo garrulitatem eius audire cupio. Senex: Dictum est quod dominus suus ueniebat de foro letus pro lucro, quia  multum lucratus fuerat, et exiuit seruus Maimundus contra dominum suum, quem cum uideret dominus, timuit ne aliquos rumores, ut mos suus erat, diceret, et dixit: Caue ne dicas mihi rumores malos. Seruus: Canis nostra parua pipella mortua est. Cui dominus: Quomodo mortua est? Seruus: Mulus noster exterritus fuit et rupit chamum suum, et dum fugeret, sub pedibus suis canem suffocauit. Dominus: Quid actum est de mulo? Seruus: In puteum cecidit et mortuus est. Quomodo exterritus fuit mulus? Seruus: Filius uester de solario cecidit ita quod mortuus est, et inde exterritus fuit mulus. Dominus: Quid agit genitrix eius? Seruus: Pre nimio dolore nati mortua est. Dominus: Quis custodit  domum? Seruus: Nullus, quoniam in cinerem uersa est et quicquid in ea erat. Dominus: Quomodo combusta fuit? Seruus: Eadem nocte qua domina mortua fuit, pedissequa que uigilabat pro domina, oblita fuit candelam in thalamo et ita combusta fuit domus tota. Dominus: Pedissequa ubi est? Seruus: Ipsa uolebat ignem extinguere et cecidit super caput et mortua est. Dominus: Tu quomodo euasisti cum tam piger sis? Seruus: Cum uiderem pedissequam defunctam, effugi. Tunc Dominus ualde contristatus ad uicinos suos uenit orans eos ut reciperetur in alicuius domo et hospitaretur. Interea obuiauit cuidam amico suo qui cum uideret eum tristem interrogauit quare ita tristaretur. Ipse uero retulit omnia que dixerat sibi seruus. Amicus autem desolato retulit  uersus amico ut consolaretur eum, dicens: Amice, noli desolari quia multociens contingunt homini tam graues aduersitatum inundationes, quod desideret eas etiam inhonesta morte finire, et statim eueniunt ei tanta commoda quod prorsus dulce sit ei preteritarum reminisci aduersitatum; sed hec humanarum rerum tam immensa fluctuatio uariante meritorum ordine summi Rectoris distinguitur arbitrio. Hec et prophete Iob corroborantur exemplo, cuius animum non pessum dedit amissio rerum  . Numquid etiam audisti quod dixit philosophus: Quis potest in hoc seculo, cum mutabile sit, aliquid stabile habere? Arabicus filio suo: Fili, cum forte contigerit  tibi aliquid aduersi, noli nimis desolari nec nimis inde tristari, quoniam hoc est genus Deum negandi. Deum debes semper laudare tam de aduersitate quam de prosperitate. Multa enim mala contingunt hominibus que eueniunt eis ut maiora mala effugiant, et multa contingunt que in bono finiuntur, et ideo debes laudare Deum in omnibus et in eo confidere sicut dixit uersificator: cum fueris in tristitia nichil inde sollicitus eris, sed horam in dispositione permitte et renuncia semper bonum futurum, et ita eris oblitus malorum, quia multa mala eueniunt que in bono finiuntur. Philosophus: Huius seculi bona commixta sunt: non enim comedes mel sine ueneno. Alius: Quecumque in seculo sunt, commutabilia sunt, et que ex eis tibi sunt bona uentura, licet sis debilis,  tamen habebis et mala uiribus deuitare non poteris. Alius: Quod pigro assequi desiderata donat, idem consequi cupita uelociter negat. Alius: Se per uenustatem seculum dedecorat et per optantem se terra deglutit et uorat. Alius: Quasi in ictu oculi finit gloria mundi, et cura fragilis maneat non exoptantem se uidet.



FABULA XXuI.

Prouerbialiter dicunt Socratem seculares tumultus deuitantem et agrestem uitam cupientem nemus incoluisse et tugurii loco dimidium inhabitasse dolium, cuius fundum uento opponebat et imbri, et quod erat apertum iocundo soli, quem uenatores regis inuentum dum intuerentur et illuderent pediculos  suffocantem ceperunt auertere solis radiorum amenitatem. Quibus ille placido uultu: Quod mihi non datis, auferre non presumatis. Talibus irati de lare quo degebat expellere uoluerunt et inde uia abducere, ne pretereuntis oculi domini tam uilis persona offenderet, quod non ualentes minati sunt ei dicentes: uide ne quid mali ex proteruitatis studio tibi contingat, quia rex et dominus noster cum familiaribus suis et primatibus est hac parte transiturus. Illos autem in se latrantes philosophus intuens: Non est, inquit, uester dominus dominus meus, sed potius est mei serui seruus. Quod audientes et nouercali uultu eum respicientes, quidam detruncare proposuerunt. Minus improbi donec regis sententiam audirent, placere decreuerunt. Dum uero in hunc  modum detricarent, rex adueniens et que causa litigii foret perquirens, que gesta fuerant uel dicta famulis referentibus cognouit. uolens itaque rex an ficta fuissent cognoscere, ad philosophum properauit inquirens quid de se diceret. Sicut prius famulis, ita eum sibi sui serui seruum esse asseruit, quorum sententiam uerborum rex benigno affatu diligenter enodari sibi postulauit. Ad quem philosophus, seruata uultus dignitate, leniter inquit: uoluntas quidem subiecta est et seruit mihi, non ego sibi. Tu e conuerso subiectus es uoluntati et sibi seruis, non ipsa tibi, itaque seruus es eius qui mihi seruit. Tunc rex, defixo paululum uisu, sic incepit:  Ut patet in uerbis nichilum esse potentiam confiteris. Cui philosophus in angustam sue mentis sedem receptus ait: Scis ipse nimium tibi ambitionem mortalium rerum dominatam fuisse et materiam rebus gerendis te optauisse quod ne uirtus tua, ut ipse fateris, consuesceret tacita; sed ob cupidinem glorie, sicut rei sinceritas est, fecisti adipiscende, que quam sit exilis et totius uacua ponderis sit considera. Tue preterita glorie potentia utpote que iam nulla est, metuenda non est, sed neque futura, cuius euentus dubitabilis est et incertus. De presenti constat quia ita parua est, ita momentanea et que in ictu oculi adnullanda: ob hoc enim nulla sui parte est formidanda. Perceptis denique philosophi uerbis, rex ait complicibus suis: Seruus Dei est,  uidete ne quid molestum ei faciatis aut inhonestum.

Discipulus magistro: Cum celeria ista sunt exilia, cur preparamus tanta quasi durabilia? Magister: Quoniam uite terminus est incertus. Philosophus: Operare pro futuro seculo quasi nunc sis moriturus, et pro presenti sicut semper uicturus; melius enim est quod post tuam mortem a te quesita habeant inimici, quam in uita egeas quod tibi subueniant inimici. Ob hec itaque cum honestate tibi omnia prouide, quia breuis est cursus uite. Alius: Seculum est quasi fons instabilis cuius introitus est matris uterus, et eiusdem mors erit exitus. uersificator:

Mors est porta patens terrenis peruia cunctis,
   Sed quero post hanc que sit habenda domus.
Est domus delitiarum Deo famulantium, est et diuersa  penas promerentium. Arabs ad Patrem: Pater, quomodo domum delitiarum et gloriam eius lucrari potero? Pater. Quicquid melius et pretiosius habes repone in ea custodiendum et inuenies, cum illuc ueneris, tibi paratum. Filius: Quomodo possum in eam domum pecuniam premittere cuius ostium non noui adire? Pater: Audi quod fecit filius consiliarii regis post obitum patris. Filius: Pater, fare, nec subterfugiam monitis obedire. Pater



FABULA XXuII.

Rex quidam habuit sapientem consiliarium et familiarem qui tandem nature legibus fauens paruum reliquit heredem bene disciplinatum et curialem, cui totam, que magna erat, possessionem et diuitiarum  aceruos subscripsit et morti cessit. Quo facto rex ad se puerum uocauit, et de patris occasu ne plus iusto doleret ammonuit, et quecumque pater illi regenda dederat testimonio firmauit, et insuper quod etate eius exigente in patris locum eum susciperet illi promisit. Inde uale dicto letus iuuenis ad propria remeauit, quem rex obliuioni tradidit, nec ipse ad regem remeare properauit. Longo temporis interuallo in eadem regione in qua puer erat ceperunt egere adeo quod cyborum inedia periclitarentur fame. Quod uidens puer bone indolis animo condoluit, condolens horrea depleuit et pauperibus distribuit, et de penu uinum extraxit et carnes quas egentibus erogauit. Crescente penuria, decrescens pecunia indigentibus non suffecit. Postea dato pro annona  thesauro uitam fame uel siti laborantium quousque potuit sustinere non distulit nec suffecit. Hic idem de uestibus et pretiosis lapidibus egit, et sic transiit circulus anni in quo non paucos iam mortis nexibus irretitos liberauit. Erat autem in eadem regione quidam regis prescripti notarius qui liuoris macula tactus puero inuidebat, et graues inimicitias latenter exercebat, et regem erga puerum in iram exasperabat in his uerbis: Domine, lenitas uestre moralitatis in uestri filium consiliarii cui pater infinitam reliquit pecuniam, ne dicam stulte, nimium mollis fuit; modo namque nec uos nec ille pecuniam habetis quam inconsultus superflue dilapidauit. Rex uero talibus in iram commotus pro puero legauit cui talia dixit: Insipiens fili sapientis, iners artificiosi prodige  largi, ut quid diuitias sapienter congregatas et tibi ad seruandum commissas dedisti perniciei? Ad hec puer uisu in terram defixo, principis enim uultuositatem utpote toruis inflammatam luminibus uerebatur: Domine, si pace uestra licet dicere non ut quibusdam uidetur stultus patre sapiente uobis sum relictus, pater etenim meus thesaurum congregauit, congregatum unde fures rapere possint collocauit et mihi cui possetis auferre uel ignis comburere, siue aliquis casus eripere reliquit. Ego uero eumdem ibi collocaui ubi fideliter sibi seruabitur et mihi. Rex autem quid inde fecisset rogauit. Puer uero quid et qualiter fecerat retaxauit. Comperta denique peritia iuuenis remuneratum prius eum circunstantibus laudauit, patris seruitium recompensauit. Qui ex inde  lucrando nouas et maiores prioribus diuitias acquisiuit. Hoc modo quod pretiosus habuit filius consiliarii regis, in domo delitiarum thesaurisauit. Auditis sermonibus patris filius inquit: Iuuenis iste sapienter egit et magne speciem bonitatis in se futurum indicauit, et fecit sicut philosophus filio precepit dicens: Fili, uende noc seculum pro futuro et utrumque lucraberis, quod ita contingit. Alius filium corrigens dixit: Fili, pro futuro seculo operare, antequam mors te segreget ab opere corporali. Alius: uide ne dicipiant te seculares delitie, et irretitus fallaciis secularibus mortis uenture obliuiscaris, ne tibi contingat sicut latroni domum diuitis ineunti. Cui filius: Ede, pater, quid accidit. Pater:



FABULA XXuIII.

 Domum diuitis fur intrauit, et diuersis eam gazis plenam inuenit. Hinc stupefactus de diuersis diuersa, de pretiosis pretiosiora eligere studendo curauit, et quia uilia relinquens in eligendo tempus consumpsit donec dies ueniens quid facere uellet detexit. Experrecti de improuiso uigiles domus in eligendo furem repperiunt, capiunt, inde loris et fustibus cesum in yma carceris detrudunt. Ad ultimum data sicut iam de confesso sententia amaras audiens hystorias capitalem sententiam subiit, qui si tam prope diem uenturum precogitasset, ne loris et fustibus cederetur, uel quod grauius extitit, ne capite priuaretur precauisset.

Alius philosophus dixit: Huius seculi diuitie sunt  transitorie sicut hominis somnia dormientis, qui euigilans quecunque habuerat in aperiendo oculos irrecuperabiliter perdit, sicut uulgo dicitur.



FABULA XXIX.

Opilio quidam in somnis mille oues habuit, quas magno quidam cupiens emere ut carius uenderet, sicut somnianti uisum fuerat, pro unaquaque duos solidos dare uolebat. Sed qui uendebat cum duobus solidis denarium de unaquaque plus poscebat. Illis de pretio contendentibus, hoc modo somnus euanuit; sed uenditor, dum esse somnium comperit, non apertis oculis clamare cepit: Pro unaquaque mihi uiginti quinque denarios tribue, et quotquot sunt tecum abduc.

Hunc uero in modum transeuntia mundi gaudia  sectantes et diuersis ut retineant inhiantes de improuiso ueniens dies et finis uite intercipit, et queque cupita, uelint nolint, adimit. Item filius: Mortis nexus aliquo modo fugere poterimus? Pater: Minime, quoniam illius est incurabilis morsus, nec medicis artibus eius amaras fugiemus manus. Filius: Quomodo ergo, ne nimis ledat, sustinebimus? Pater: Fac sicut dicit uersificator:

Quod uitare nequis constanti suscipe mente;
   Sic que dura fuit mors tibi mitis erit.



FABULA XXX.

Dictum est de quodam philosopho quod per antiquum transiens cimiterium laminam uidit marmoream cuiusdam mortui cineribus superpositam, sed in ea uersus inscripti uerba sepulti pretereuntibus  loquentis exprimebant hoc modo:

Tu prope qui transis, nec dicis aueto, resiste;
   Auribus in cordis hec mea uerba tene.
Sum quod eris, quod es ipse fui, derisor amare
   Mortis dum licuit, pace iuuante frui;
Sed ueniente nece postquam sum raptus amicis
   Atque meis famulis, orba parente domus
Me contexit humo deplorauitque iacentem,
   Inque meos cineres ultima dona dedit,
Inde mei uultus corrodit terra nitorem,
   Queque fuit forme gloria magna cadit,
Meque fuisse uirum nequeas agnoscere, si iam
   Ad uisum fuero forte retectus humo.
Ergo Deum pro me cum pura mente precare,
   Quatinus eterna det mihi pace frui,
Et quicunque rogat pro me comportet id unum
   Ut mecum maneat in regione poli.
Relectis iterum et iterum uersibus istis, secularibus  postpositis, factus est eremita philosophus.

Iterum de Alexandro dictum est quod sepultura eius foret aurea et in peruio omnibus atrio posita ad quem plurimi conuenerunt philosophi de quibus unus ait: Alexander de auro fecit thesaurum, nunc e conuerso aurum de eo facit thesaurum. Alius: Heri totus ei non sufficiebat mundus, hodie quatuor sole sufficiunt ei ulne; heri populo imperauit, hodie populus imperat illi. Alius: Heri multos populos potuit a morte liberare, hodie nec eius iacula potuit  deuitare. Alius: Heri ducebat exercitus, hodie ducitur ab illis et datur sepulture. Alius: Heri terram premebat, hodie eadem premitur ipse. Alius: Heri eum gentes timebant, hodie eum uilem deputant. Alius: Heri habuit amicos et inimicos, hodie habet omnes equales. Sed de uiginti duobus philosophis circumstantibus quid quisque de potentissimo rege dixerit memorie longum est reducere.

Iterum heremita philosophus hoc modo suam correxit animam: Anima mea, scias et cognoscas, dum potentia est in manu tua, quid operaris antequam de tuo mouearis loco ad domum in qua manet iustitia et ad portam iudicii ubi leges in rotulo quicquid tua manus egit in hoc seculo, ubi angeli a dextris et a sinistris discooperient et renuntiabunt consilium et  quicquid fuerit a te excogitatum. Ante Deum ueniet tuum iudicium; una lance quicquid boni et alia quicquid mali egeris uno et eodem declarabitur examine. Omnes tui fratres et amici non inuenient tuam redemptionem et te deserunt ac dimittunt: hodie itaque redemptionem accipe et bonum fac assidue et antequam ueniat dies submonitorum ad Deum reuertere, et non dicas, cras reuertar et non morabor, quia sic crastinantem te impediet concupiscentia uel forsan detinebit dies extrema: itaque dierum seculi reminiscere generationum annorum antiquorum qui omnes transierunt. Inde accipe sensum: ubi sunt reges, ubi principes, ubi diuites qui thesauros thesaurisauerunt et inde superbi fuerunt? Modo sunt sicut qui non fuerunt; modo sunt finiti sicut qui non  uixerunt; modo sunt sicut folium quod arbore decidit quo ulterius non redit. Non timeas, anima mea, non timeas; nimis de seculi aduersitatibus non oriatur timor tuus. Time tui diem iudicii, paueas tuorum multitudinem peccatorum; memento tui Creatoris qui tuus est iudex et testis.

Alius heremita per uicos clamabat: Ne tradatis obliuioni durabilia pro habituris finem. Alius: Diligite animas uestras quantum et corpora, et perficietis. Alius: Nolite obliuisci quod non obliuiscitur nostri et seruite gubernatori. Alius: Timete Dominum, quia timor Domini est clauis ad omne bonum et ad percipiendam gloriam conductum. De quo Salomon: Deum time  . Ad cuncta que fiunt adducet Deus iudicium pro omni errato, siue bonum siue  malum sit. Ob hoc igitur immensam Dei omnipotentiam supplices exoramus quatinus uestris operibus bonis precedentibus post districti diem iudicii a dextris Filii eius collocari et eterna requie cum suis fidelibus mereamur perfrui in aula celesti, prestante Domino nostro Iesu Christo cui est honor et gloria cum Patre et sancto Spiritu per infinita seculorum secula. Amen.

Explicit Clericalis Disciplina translata a Petro Alfonso de Arabico in Latinum.




ANNO DOMINI MCX.
GALTERUS AB INSULIS MAGALONENSIS EPISCOPUS ET LIETBERTUS ABBAS SANCTI RUFFI.





NOTITIA HISTORICA IN GALTERUM.


 Gothofredum proxime excepit Galterus, ex Insulis oppido Flandrie oriundus, uir in diuinis studiis longo studio exercitatus, et secularium litterarum non ignarus, ingenio prestans, et clarus eloquio, qui suo tempore propter doctrinam et eruditionem magno fuit in pretio. Hic ille namque est Galterus, quem a Waltero episcopo Magalonensi, de quo Trithemius, perperam secernit Gariellus: non enim Magolensem, sed Magalonensem apud Trithemium legendum probat epistola ipsiusmet Galteri ad Robertum prepositum Insulanum edita a Mabillonio, cum Maagale in Palestina, uel Magalis in Hispania nullum ascribat pontificatum episcopatuum notitia. Ex hac autem et altera a Brunone Signiensi episcopo ad Galterum data, quam habes tom. XII Spicileg.,  p. 79, apparet Galterum Scripturis sacris plurimum studuisse tum cum apud Insulas moraretur. Sub Gothofredi postea disciplina meruisse, antequam fieret episcopus, docent uerdale carmina. Defuncto autem magistro successit discipulus an. 1103, aut saltem 1104, ut liquet ex ueteri charta data uII Id. Maii, anno 1125, quem uicesimum secundum presulatus sui annumerabat Galterus, ut diximus. Factus episcopus animum adiecit ut edes sacras restauraret, nempe Magalonensem basilicam ex parte deiectam suffulsit, turrim Sancti Sepulcri, triclinium, dormitorium, conclaue a fundamentis excitauit; sacerdotalem ecclesie supellectilem auxit, auream, argenteam, sericamque tradidit, ecclesias Sancti  Briccii et de Laureto canonicis largitus est. A Paschali II una cum aliis decem arbitris electus est, qui ortam Casadensem inter et Anianensem abbates super monasterio de Gordanicis querelam referrent, quam ualentie compescuit summus pontifex anno 1107. Datam Gellonensibus a B. memorie Gothofredo Sancti Martini de Lundris ecclesiam confirmauit anno 1110, indict. III, quarta decimarum parte seruata sibi et oblationum, canonicisque duodecim  solidis Melgoriensibus assertis ex arch. Gellonensi. Eo circiter tempore Guillelmus dominus Montispessulani fidei sacramentum dixit Galtero, cui anno 1111 Eleazarus de Castris ecclesiam S. Martini de Cretio, quartam partem decimarum S. Michelis de Agusanicis, et que prius Gothofredo dimiserat, concessit. Concilio uiennensi adfuit Galterus anno 1112. Guillelmus de Fabricis largitus est anno eodem mediante Galtero ecclesie Sancti Baudilii podium in quo sita ecclesia, et quidquid habebat in ualle Carreria. Ato de Cornone medietatem decime S. Michelis de Grimiano Gellonensibus soluit in manibus Galteri u Idus Maii, anno 1113. Guillelmus Monspelii dominus contra paganos ad expugnandam insulam Maioricam pergens, testamentum  condidit anno 1114, de consilio eiusdem episcopi, cui et Ecclesie Magalonensi totam uillam Montispessulani, que erat antiquitus allodium sancti Petri Magalonensis ecclesie, et totum feudum quod habebat ab episcopo in parochia S. Firmini et S. Dionysii de Montepelyreto, et alia domina legauit. Testamento subscripsit Galterus; cui exemplar custodiendum commisit Guillelmus. A Petro Bernardi Helenensi episcopo ascitus fuit anno eodem ut finem simul imponerent diuturne controuersie, que inter monasteria Cuxanense et Arulense inerat propter ecclesiam S. Petri de Turriliis. Circa idem tempus Pontius Raimundi Galtero restituit quidquid in ecclesia Sancti Stephani de Piniano habebat. Ademarus  de Montearnaldo eidem reliquit ecclesiam de Senteiranicis, Petrus de Salsas ecclesiam de Casa ueteri et feudum in Gigeano pro quatuor libris Melgoriensibus eidem oppignerauit. Recepit hominia Guillelmi Ribaute, Dalmatii filii et Raimundi de Castris pro castro de Gigeano. Bernardus comes uxorque Guillelma cemeterium et stare ei reddiderunt iuxta ecclesiam S. Romani de Melgorio. Eleazarus de Monterotundo communie sedis Magalonensis  ecclesiam S. Egidii de Fisco pro L solid. Melgor. in manibus Galteri dereliquit. Recensetur inter presules qui anno 1115 ecclesiam Cassianensem consecrarunt, cuius altare SS. apostolis Petro et Paulo, Andree, Iacobo et S. Fidei ab ipso solemni ritu dicatum. L. uiuariensis et A. Auenionensis episcoporum rogatu Stephano Case Dei abbati concessam iam a decessore ecclesiam Sancti uincentii de Iunquariis confirmauit an. 1116, adiunxitque ecclesias Sancti Petri de Portiano et de Caucone. Approbauit anno 1118 edificationem ecclesie Murlensis. Conci-Tolosano adfuit, ubi iudicio a Calixto II pro Anianensibus lato Idibus Iulii anno 1119 subscripsit. Ad eumdem reuocat annum Gariellus Templariis a Guillemo Monspelii ad Sonarie suburbium erectam  edem, dicatamque a Galtero ecclesiam B. Marie de Lezes, nunc uero Sancti Ioannis Magni, que postea in preceptorialem domum commutata est: at non animaduertit uir doctus Templarios in Occidentem non penetrasse ante annum 1128. Cum plurimis episcopis subscripsit Galterus bulle a Calixto II date II Id. Iulii 1120 pro monasterio Electensi. Memoratur in charta Raimundi de Cornone et Ricarde uxoris pro monasterio Gellonensi uIII Id. Decem. an. 1121. Eodem anno Guillelmus Montispessulani dominus ecclesie Magalonensi testamento legauit moriens uasa sua omnia argentea. Anno 1122 Galterus astitit conuentui habito apud Caslarum in diecesi Leuteuensi, ubi ipsius iudicio finita fuit, que  monachos Iuncellenses inter et Conchenses inerat controuersia super ecclesia de Casulis. Discordantes Guillelmum Monspeliensem et comitem Melgorii cum magna eloquentia suauitateque preditus componere non posset Galterus, ad Calixtum II pontificem scribit, qui anno 1124 Petrum archiepiscopum uiennensem, Hugonem Gratianopolitanum, Hildegarium Tarraconensem, et Artaldum Carpentoractensem induxit, ut cum Galtero has consopirent inimicitias. Arbitri itaque electi in ecclesia Sancti Martini de Cretio die Sabbati 9 Maii anno 1125, Galteri pontificatus an. XXII, conuenerunt, ubi quecunque comitem inter et toparcham controuertebantur definiere, et Guillelmo auctores fuere, ut Bernardo fidei sacramentum diceret. Hanc definitionem  mandat Galterus Roberto preposito Insularum epistola, in qua se ipsum S. R. E. legatum nuncupat, quo forte titulo a summo pontifice fuerat cohonestatus, ut iudicio inter comitem et toparcham ferendo preesset. Hoc adhuc nomine Casadenses excommunicauit, qui litem aduersus Anianenses repetierant circa ecclesiam de Gordanicis. Iisdem etiam suadentibus arbitris Guillelmus fidei sacramentum quod abnuebat Galtero exhibuit, ut liquet ex actis consulum a Gariello citatis.

Eo circiter tempore quod muneris pastoralis et  legationis curis prepeditus prestare nondum potuerat, promissos tandem duobus in libris, non quidem scripsit, ut apud Trithemium, sel uulgauit Flores psalmorum a Letberto canonico S. Petri apud Insulas et postea abbate Sancti Rufi collectos, et misit ad Robertum eius consanguineum prepositum insulanum, ceterosque eiusdem ecclesie canonicos. Ipsi quoque non inelegantes ad diuersos epistolas ascribit Trithemius, aliaque nonnulla. Denique cum abbas Anianensis synodis Magalonennibus adesse recusaret, re per episcopum ad Honorium II tunc in cathedra S. Petri sedentem, delata, archidiaconum et precentorem Agathensis Ecclesie commisit summus pontifex bulla data Laterani II Kalendas Iunii, pontificatus anno u, Christi 1129, qua per legatos significata,  Petrus Anianensis abbas Galtero episcopo ante altare Sancti Briccii obedientiam secundum Deum promisit, nonnullisque cessit ecclesiis, ac uicissim episcopus cum assensu canonicorum Anianensi monasterio ecclesiam sancte Marie de Roueto tradidit, aliasque cum abbate predicto permutauit, quemadmodum habetur in instrumento ueteri apud Gariellum. Hanc autem initam non multo post concordiam e uiuis excessisse Galterum necessum est: Raimundus enim eius successor iam preerat mense Augusto, ut mox uidebimus. Defunctus autem sepelitur eodem quo decessor Gothofredus positus fuerat loco, ut constat ex carminibus infra subiiciendis: unde concludit Gariellus sub finem uite decessorum  presulum pietatis emulum Palestinam petiisse Galterum, ibique diem ultimum obiisse, et in monte Peregrino eodem quo decessor tumulo conditum: at cum prius non constet, et a quibusdam in dubium reuocetur, ut iam diximus, posterius incertum manet, et fidem omnem superat propter exiguum et breue temporis spatium. In ueteri necrologio Magalonensis ecclesie legitur: Prima die Lune post synodum Pasche tenetur capitulum facere missam pro anima D. Galteri Magalonensis episcopi. Eius obitus assignatur ad Nonas Decembris in Necrologio Sancti Egidii asseruato in bibliotheca Fr. Predicatorum Chamberiacensi, ubi dicitur monachus Molismensis, quod nullibi adhuc reperi. De Galtero uetus quoque musa apud uerdalam cecinit.

 Illi Galterus succedit filius eius,
   Filius obsequio, filius officio,
Doctus, et astutus, per uersus  clarus, acutus,
   Magnus consilio, magnus et eloquio,
Corpore sincerus, et religione seuerus,
   Impatiens sceleris, compatiens miseris,
Norme cultores, et nostros auxit honores,
   Creuit thesaurus, fabrica, fama, domus.
Inde sequens tristi uestigia sorte magistri
   Interiit, positus quo pater ante suus.





NOTITIA HISTORICA IN LIETBERTUM.
.

Lethbertus, Lietbertus, Augustinianus, canonicus Insulensis, postmodum S. Rufi abbas prope ualentiam in Gallia Narbonensi. Scripsit explanationes siue Flores psalmorum, quos ab ipso collectos ad Robertum prepositum Insularum deinde misit Galterus Magalonensis episcopus. Mss. memorat preter Oudinum tom. II, pag. 1081, Sanderus pag. 154. Galterus episcopatum Magalonensem gessit ab a. 1108 ad 1129. Itaque fallitur Pitseus, qui, secutus Baleum XIII, 32, hunc Libertum pag. 275 refert ad a. 1210. [uirum hunc doctum non superasse annum 1101, uel saltem 1114, tradunt ac demonstrant auctores Historie litterarie Gallicane tom. IX. uide de aliis eius scriptis eosdem, pag. 577. MANSI.]





NOTITIA LITTERARIA.


Les écrits du pieux et sauant abbé Lietbert participèrent à la célébrité dont iouissait leur auteur. On en trouue un grand nombre d'exemplaires parmi les manuscrits des bibliothèques de France et d'Angleterre. Tous les bibliographes néanmoins, iusqu'à Trithème inclusiuement, l'ont oublié dans leurs catalogues. Iean Balée est le premier qui l'ait éleué à la dignité d'écriuain ecclésiastique, et cet honneur lui était dû à iuste titre sinon pour le nombre, au moins pour le mérite.

1o Il y a de lui un Commentaire sur les Psaumes, intitulé Les Fleurs des Psaumes, ou encore mieux Les Fleurs sur le Psautier  . Lietbert y trauailla lorsqu'il n'était encore que simple chanoine de Lille, et semble ne l'auoir fini qu'après qu'il fut abbé. Il lui donna le titre qu'il porte par la raison qu'il l'auait tiré des Pères de l'Eglise qui auaient entrepris, auant lui, d'expliquer les Psaumes, nommément saint Augustin et Cassiodore. L'ouurage est presque tout moral, l'auteur s'étant proposé, pour principal but d'y recueillir ce qui lui parut de plus conuenable pour corriger les uices qui défiguraient alors la face de l'Eglise. L'abondance de la matière l'obligea de le diuiser en deux parties, quoiqu'il s'en trouue quelques exemplaires diuisés en trois.

Lietbert en sortant de Lille emporta auec lui son ouurage, qui uraisemblablement n'était pas encore fini. Après sa mort, ou même de son uiuant, Gautier, éuêque de Maguelone, qui connaissait personnellement l'auteur, et auait pour lui une estime singulière, trouua moyen d'en auoir une copie. Au bout de quelque temps les fonctions de sa légation l'agant conduit à Lille, où il fit quelque séiour, Hescelin, chanoine du lieu, qui auait entendu parler du Commentaire de Lietbert, pria instamment l'éuêque-légat de lui en donner communication, en tout ou partie. Les grandes occupations de Gautier ne lui permettant pas d'acquiescer de suite au désir d'Hescelin, celui-ci réitéra ses instances iusqu'à ce qu'il eût obtenu ce qu'il postulait.

L'éuêque Gautier adressa l'ouurage, auec une lettre en son nom, à Robert, préuôt de Lille, son proche parent, afin que toute sa compagnie, et nommément Hescelin, toutes les fois qu'il uoudrait, en prissent lecture. Depuis ce temps-là les copies de ce commentaire se multiplièrent beaucoup.

On en trouue des exemplaires, tantôt en deux uolumes, comme l'auteur l'auait diuisé lui-même, tantôt en trois, dans les bibliothèques d'Angleterre, dans celles des Pays-Bas, et, encore en plus grand nombre, dans celles de France  . Mais la lettre de l'éuêque Gautier, qui est ordinairement en tête, et qui marque bien clairementque le Commentaire appartient a Lietbert, en a fait quelquefois attribuer l'honneur à l'éuêque de Maguelone. Il se trouue effectiuement décoré de son nom à la bibliothèque du Roi, et à celles des abbayes de Clairuaux et de Pontigny.

Ce Commentaire commence par ces mots: Prophetia est inspiratio diuina. Estiene Petringon, sauant théologien et habile prédicateur de l'ordre de saint François, qui était éuêque de Saint-Dauid au commencement du Xuc siècle, en fit beaucoup d'usage en son temps. On peut consulter la dissertation que M. de uillebrun, curé de Montpellier, a publiée sur l'auteur de ce Commentaire, et qui se trouue dans le Mercure français du mois de Nouembre 1739.

2o Nous auons, de Lietbert, deux lettres qu'il écriuit lorsqu'il était déià abbé, l'une assez prolixe et l'autre fort courte. La première  est adressée à Otgier, préuôt ou supérieur d'une maison nommée Ferran, qu'on ne connaît point d'ailleurs, et à toute sa communauté. Mais l'intention de l'auteur était qu'elle fût aussi circulaire, comme le suiet qu'il y traite le demandait; et c'est pourquoi il comprend dans l'inscription tous ceux qui auaient embrassé l'ordre des chanoines réguliers. Lietbert s'y propose de montrer que plus excellent est cet ordre, plus il exige de perfection et de sainteté de la part de ceux qui le professent. Pour en faire uoir l'excellence, il l'unit au sacerdoce, qui en était ordinairement inséparable, et dit d'abord que cet ordre a été figuré par le sacerdoce de l'ancienne loi, et que tout ce qui est dit des habits et du ministère des prêtres et des léuites de ce temps là, est une figure de ce que doiuent pratiquer les chanoines réguliers.

 De là il passe à la nouuelle loi, et aioute que Iésus-Christ à prescrit, lui-méme, leur genre de uie qui a été mis en pratique par ses apôtres et les fidèles de l'Eglise primitiue. Que les habits blancs auec lesquels Iésus-Christ auait paru dans la Transfiguration, et le uêtement de lin dont usait saint Iacques, frère du Seigneur, annonçaient ceux des chanoines réguliers. Que saint Pierre auait porté le premier, en mémoire de la passion de Iésus-Christ, la même forme de couronne qu'ils portaient eux-mêmes. Que la carité uenant à se refroidir, et les persécutions à s'accroître, cet ordre, qui auait été florissant au temps des apôtres et des premiers fidèles, était tombé en décadence. Mais que le pape saint Urbain, martyr, l'auait fait reuiure par ses décrets. Que saint Augustin l'ayant rétabli par sa règle, saint Iérôme et les autres prêtres de l'Eglise en auaient releué le mérite dans leurs écrits. On uoit ici quelle était l'opinion des premiers chanoines réguliers touchant l'origine de leur ordre.

L'autre lettre de notre abbé est écrite à un clerc séculier qui l'auait prié de lui prescrire, en peu de mots, une conduite de uie. Lietbert se borne à lui persuader d'éuiter la fréquentation des personnes de l'autre sexe qui ne seraient pas de ses plus proches parentes. Toute la lettre roule sur ce point.

3o Outre le Commentaire sur les Psaumes, Pitseus en attribue encore à Lietbert un autre sur l'Ecriture sainte en général. Mais, ne copiant point les premiers mots de celui-ci, comme il en use à l'égard du premier, il donne à entendre qu'il ne l'auait pas uu.

Le manuscrit 1543 de la bibliothèque du uatican, entre ceux de la reine de Suède, nous présente une explication de la première Epître de saint Paul aux Corinthiens iusqu' au XIc chapitre, sous le nom d'un Lietbert  . Mais cet interprète est qualifié de Poitiers, Pictauiensis, ce qui nous empêche de le donner pour le même que Lietbert abbé, de Saint-Ruf.





GALTERI EPISCOPI MAGALONENSIS EPISTOLA AD ROBERTUM, PRAEPOSITUM INSULANUM, De Floribus Psalmorum a Lietberto collectis.


 GALTERUS Magalonensis episcopus, et sancte Romane Ecclesie legatus, dilectissimo consanguineo suo ROBERTO Insulano preposito, et uniuersis eiusdem Ecclesie canonicis, in Domino salutem.

Cum uobiscum dudum apud Insulam moraremur, concanonicus uester Hescelinus, inter alia uerba que nobiscum familiariter habuit, cepit diligenter inquirere de Floribus Psalmorum, quos a sancte memorie Lietberto, olim canonico uestro, postmodum Sancti Rufi abbate, audierat exceptos et in unum collectos. Cui nos, in quantum ex ipsa scriptura percepimus, qui et religionem et intentionem illius beati uiri nouimus, respondimus animum suum in hoc opere fuisse, ut quod moribus corrigendis magis esset Ecclesie Dei necessarium, hoc tantum de  diuersis expositurus traheret, et in duobus corporibus poneret. Magnam quippe et diffusam expositionem super Psalmos a beato Augustino editam nouerat, et Cassiodoro, et reliquis Ecclesie Dei doctoribus. Sed qui totus igne diuini amoris inflammatus celestibus inhiabat, et in animarum lucro, temporalibus curis omnino postpositis tantum intendebat, totum studium et ingenium suum ad hoc uertit ut omnipotenti Deo, siue scribendo, siue loquendo,  quas posset animas acquireret, quod studiosus lector in eisdem Floribus animaduertere potest. Audito itaque beatissimi uiri studio, audita etiam utilitate illius lectionis, cepit uehementer idem concanonicus uester precibus instare ut si quem locum familiaritatis, si quam gratiam apud nos obtinebat, aut totum aut partem illius operis per nos habere mereretur ex promissione nostra, illud psalmi frequenter replicans: Memento uerbi tui seruo tuo, in quo mihi spem dedisti.

uerum nos occasione cure pastoralis et nobis iniuncte legationis in multis et diuersis negotiis extunc occupati, desiderium et promissionem nostram implere hactenus minime potuimus. Ceterum caritas illa qua uos in Deo et propter Deum diligimus,  huius debiti nos nequaquam sinit esse immemores. In duobus igitur corporibus, sicut ab illo sancto uiro iidem Flores excepti sunt et diuisi, non singulariter alicui persone, sed toti Ecclesie uestre mittimus, fraternitatem uestram presentibus litteris adhortantes quatenus semper memores uite illius, dudum alumni uestri et studii, eamdem scripturam et frequenter legatis et memorie commendetis, tanti uiri conuersationem ante oculos habentes et imitantes.  Nec attendatis quid quantumue a nobis uobis offertur, sed ex quanto uobis offeratur. Testis est enim mihi Deus quomodo omnes cupiam uos in uisceribus Iesu Christi; et hoc oro ut omnipotens Deus per condignum penitentie fructum uos ad pascua uite eterne perducere dignetur. Neque enim uestri obliuisci aliquando possumus. uolumus et rogamus ut quoties domnus Hescelinus ad legendum  eosdem libros postulauerit, pro sua petitione et nostra promissione semper habere mereatur.

Gratia Dei precedente per importunum laborem et instantiam nostram pax inter principes nostros reformata est, unde tota patria nostra letatur. ualete, et amici uestri memoriam semper habetote  .





GALTERI EPISCOPI DIPLOMA PRO MONASTERIO GELLONENSI.


 Notitia donationis quam fecit Gotafridus Magalonensis episcopus Gellonensi monasterio. Dedit itaque bone memorie Gotafredus episcopus Gellonensi monasterio ecclesiam S. Martini de Lundras, ante quam donationem idem episcopus retinuit sibi quartam partem in decimis, et oblationibus, ceterisque eiusdem ecclesie redditibus, sicut sacri canones instituunt: quam quartam partem dedit prefatus episcopus in manibus Augerii archidiaconi et Rostagni de Cauaierago in usum fratrum regulariter uiuentium profuturam. Postea uero mortuo Gotafrido episcopo, et in loco eius Galterio episcopo, substituto, fecerunt Magalonenses canonici definitionem cum abbate Petro talem uidelicet, quod singulis annis persoluant eis Gellonenses monachi uaccam  unam ualentem XII solidos: et si uaccam dare noluerint, donent XII solidos Melgoriensis monete. Hoc tamen in monachorum erit arbitrio, utrum uaccam persoluant uel XII solidos, debitum autem istud, uaccam uidelicet aut XII solidos, reddant monachi Magalonensibus canonicis prima uel secunda hebdomada Aduentus Domini. Episcopus uero retinet sibi  et successoribus suis in iam dicta ecclesia S. Martini reuerentiam episcopalem, et debitam obedientiam, et synodos, uidelicet inter ambas synodos quinque solidos, et decem denarios, et albergos sibi et successoribus suis. Hanc definitionem fecerunt episcopus Galterius et abbas Petrus inter canonicos Magalonenses et monachos Gellonenses in Montepessulano in presentia canonicorum Magalonensium Petri archidiaconi, et Deodati mancipii, et Nicetii, et Petri de Frizonicis, et Guillelmi de Die, et cum abbate fuerunt ibi Raimundus de Pradinas uocatus prior, et Raimundus de Baladuc, et Seguinus Clericus, et Guillelmus Belinus. Et ego Galterius Magalonensis episcopus propter reuerentiam sancti loci et amorem sancti Guillelmi confessoris laudo ecclesiam  iam dictam Petro abbati et successoribus eius secundum definitionem, que superius continetur, cum decimis et primitiis, et allodiis, et oblationibus, et cemeterio, et cum omnibus iustitiis ad eamdem ecclesiam pertinentibus.

Actum anno Dominice Incarnationis 1110, indict. III.





LIETBERTI ABBATIS S. RUFI EPISTOLAE.




I. Ad Ogerium prepositum congregationis Ferranice.---Commendat ei ordinem canonicum.


OTGERIO Ferranice congregationis uenerabili preposito,  sanctoque eius conuentui, et omnibus in canonico ordine secundum Deum uiuentibus LAMBERTUS  humilis ecclesie Sancti Rufi  seruus, salutem et gratiam in Christo Iesu atque cepti sacri  ordinis nitidam perseueranter obseruare puritatem.

Sancto Spiritui gratias agimus, cuius instinctu circa canonicum ordinem uos fratres feruorem et studium habere cognoscimus. Decet enim ut quanto sanctior ordo, tanto militantibus in hac gratia sit maior deuotio et sollicitudo. Dignitas quippe huius ordinis, uidelicet canonici et sacerdotalis, ueteribus et nouis multipliciter demonstratur figuris atque exemplis. Hanc commendat Spiritus sanctus in psalmo dicens: Moyses et Aaron in sacerdotibus eius inuocabant Dominum et ipse exaudiebat eos . Et iterum deduxit. . . . . . . . . . . . . . . . . . . . . . . . . . . . siue regula discipline, percutit Aegyptum, liberat Isrel, diuidit mare Rubrum,  aquas uertit in dulcedinem, flumina producit de petra. Per sacerdotem dat Deus legem, instruit tabernaculum, arcam, uasa, uestimenta, ritus sacrificiorum, et cetera que pertinent ad cultum Dei. Hanc sacerdotalem dignitatem commendat claritas uultus Moysis, gloriaque uestimentorum Aaron et filiorum eius, et quod dictum est Moysi: Omnia fac iuxta exemplar quod tibi monstratum est in monte . Ex quibus uerbis colligitur quoniam canonica et sacerdotalis regula ex ipsis celestibus exemplaribus informatur, plusque est dicenda diuina quam humana. In figura nostri ordinis preceptum est sacerdotibus et leuitis, ut non habeant hereditatem inter fratres. Ego, inquit Dominus, ero hereditas eorum. Isti uasa sacra custodiunt, circa tabernacula  excubant, placant iram Dei, portant peccata populi, atque inter Deum et populum mediatores sunt constituti. Quibus uerbis patet quia hi qui sunt huius ordinis, etsi sunt homines, debent esse super homines. Hi tribus excitant populum, hi in uirga Aaron ferrea florent, fructificant, ceterisque ordinibus preeminent. Hi arcam portant, Iordanem diuidunt, promissionis terram occupant, Iericho destruunt, barbaras gentes opprimunt. Omnia hec in nostro ordine spiritualiter figurantur. Noster quoque habitus pluribus modis est ibi figuratus et consecratus in uestimentis Aaron. Plurimum nitet byssus retorta, filii eius in Dei ministerio lineis resplendent indumentis, posteri eorum ephod utuntur lineo. Cum ergo a femoralibus usque ad tiaram  lineo candore cum ceteris speciebus fulgeant sacerdotes, quid figuratur nisi ordinis nostri inuiolabilem auctoritatem et resplendentem castitatis et honeste uite puritatem? Quid tunica Samuelis reges constituentis designat, nisi tunicam nostram lineam et talarem, quia fiunt a sui nominis etymologia mundo corde? Obseruauimus genus regium et sacerdotale, coram summo rege astabimus. ueniat in mente nostra uir ille qui apud Ezechielem indutus lineis et atramentarium scriptorii ad renes habere dicitur, cui tanta potestas ascribitur, ut a sanctuario incipiens, quos dignos perpendit per Tau  litteram scripture reseruet, quos uero indignos iudicat sine scriptura gladiis sex uirorum exponere non formidet. Cuius potestatis sublimitas terre illis attribuitur, qui castitatem corporis munditie cordis ex discretione associantes, gladio diuini uerbi circa femur potentissime accincti, lectulum ueri Salomonis obseruantes, puro oculo ipsum regem in decore indesinenter contemplantur. Deinde paucis et pluribus memoratis, ad Nouum Testamentum ueniamus. Ipsum Dei et hominis Filium constat omnes gradus clericalis ordinis in seipso consecrasse, regulam quoque qua uiuimus suis apostolis tradidisse. Hic discipulos congregat, uitam communem instituit dicens: Qui non renuntiat omnibus que possidet, non potest meus esse discipulus . Hanc apostoli  primitiue tradunt Ecclesie sicut in Actibus eorum scriptum est: Erat cor unum et anima una in Deo, et non dicebant aliquid proprium, nam erant illis omnia communia . Et impletum est quod longe ante de hoc nostro ordine scriptum est: Ecce quam bonum et quam iucundum habitare fratres in unum . Primi audierunt: Ecce quam bonum, nec soli audierunt; non enim usque ad illos tantum ista dilectio et unitas fratrum uenit, descendit namque ad posteros usque etiam ad modernos, ut iam dicamus: Ecce quam bonum et quam iucundum habitare fratres in unum. Sed cui rei similes sumus dicat psalmus, sicut unguentum in capite, quod descendit in barbam, barbam Aaron . Noster Aaron, sacerdos noster, est Christus.  Ipse seipsum obtulit pro nobis in sacrificium, resurrexit, ascendit in celum, uenit Spiritus sanctus a capite in barbam, a Christo ad discipulos. Barba maturitatem figurat et perfectionem: quod descendit in oram uestimenti eius, hoc est ad posteros Ecclesie deriuauit. Secuta est enim Ecclesia, que uestis Domini est, et peperit monasteria. Implentur, ut dixi, Spiritu sancto, iubentur predicare omni creature, demones fugant, infirmos sanant, mortuos suscitant, sacramenta conficiunt, peccata soluunt, celum aperiunt. Demum ad nitorem uestium et habitum commendandum redeamus. Audistis, Domino in monte transfigurato, quod uestimenta eius claruerunt sicut nix, angelos etiam in  albis uestibus apparuisse legimus. Iacobus frater Domini episcopus episcoporum lineis uestimentis semper usus est. Petrus hanc tonsure nostre et corone formam in memoriam passionis Christi primus gestauit. Hic ordo noster, ut dixi, in Christo, in apostolis, in primitiua Ecclesia primo exfloruit; sed frigescente caritate, et instante persecutione, postmodum emarcuit, quem Urbanus papa martyr deinde suis decretis cepit suscitare, beatus quoque Augustinus suis regulis ordinare, sanctus Hieronymus suis epistolis commendare, ceterique sancti uiri, quos longum est memorare. Unde excitati serui Dei, iam ad scholarem pristinum  multi redeunt per multas terras huius nostri ordinis Saluatoris; iam regiones albe sunt ad messem. Unde, fratres dulcissimi, uos hortamur qui tam preclarum ordinem suscepistis, quatenus summopere uigiletis ut qui ordine et habitu fulget in corpore, resplendeat etiam in uobis in mentis puritate et decore uite, quatenus uita concordet cum nomine, professio sentiatur in opere. Decet enim ut de uobis ueraciter dicatur: uos estis lux mundi, uos estis sal terre. Luceat ergo lux uestra coram hominibus, ut uideant opera uestra bona, et glorificent Patrem uestrum qui in celis est. Tria his uerbis maxime commendantur, id est ordo, uita et habitus



II. Ad amicum.---Dehortatur clericos a frequenti ad feminas accessu.


Deprecatus es ut tibi breuiter exponerem qualiter clerici uictitare debeant. Hinc me plerique maledicti emuli prestolantur, quia non sileo ueritatem. Prima igitur tentamenta sunt clericorum feminarum frequenter accessus. Iste sexus reprehensibiles exhibet clericos. Quid tibi reuera cum feminis, qui ad altare cum Domino famularis? Te cuncti in publico, te in agro rustici aratores ac uinitores  quotidie grauiter lacerabunt, si, contra dispositum fidei, cum feminis habitare contendis; et quia, ut arbitror, concupiscis irreprehensibilis inueniri, testimonio bono muni te. Nunquid in choro apostolorum femine adfuerunt? Prohibe uirgines tecum commorari, que de genere tuo non sunt, ne, dum secretaliter ac solus ingrederis, macules testimonium tuum. Aliter namque coniugati, aliter continentes edocentur ecclesiasticum subire ministerium. Feminarum cum clericis nullo pacto conuicta precipitur conuersatio; lamia diaboli, uia iniquitatis, scorpionis percussio, nociuumque genus femina. Cum propinquat stipula, incendit ignem, flammigero igne percutit femina conscientiam pariter habitantis, exuritque fundamenta montium. Ego iudico,  si cum uiris femine habitant, uicarium non deerit diaboli. Ex eis occupatus est homo. . . . . . ferreas mentes libido domat. Si alligat quis ignem in sinum suum, uestimenta non comburentur? aut si quis per medios carbones ignis ambulet, pedes suos non comburet? Mihi crede, non potest toto corde habitare cum Domino, qui feminarum accessibus copulatur. Sed dicis: Qui ambulat simpliciter, ambulat confidenter. Bene et argute; sed oportet testimonium habere bonum.




ANNO DOMINI MCII-MCXXuI.
WERNERUS ABBAS S. BLASII IN SILuA NIGRA





NOTITIA


Wernerus, abbas S. Blasii Silue Nigre, eruditione non minus quam eximia uite integritate claruit, seculumque hoc illustrauit. Testantur de eo monumenta domestica, illum preclare admodum scripsisse de SS. Trinitatis mysterio, de quo autem eius opere nichil ad nos peruenit  . De eodem sic loquitur Felix Faber in Historia Sueuorum: »uir sanctus et admodum religiosus, de Ellerbach nobilis genere, et multo nobilior religione. Hic abbas, quia deuotissimos nutriebat monachos, rogatus fuit a multis Deo deuotis uirginibus, ut et conuentum uel claustrum pro eis iuxta suum edificaret monasterium. Inclinatus autem precibus earum ad latus conuentus reclusorium fecit, in quo multo tempore uirginum Deo deuotarum fuit congregatio, iuxta capellam B. Marie uirginis, que hodie stat in cemeterio in quo sepultura fuit predictarum sororum, inter quas multe sancte creduntur fuisse Obiit Wernerus anno Domini 1126 et abbatie sue an. 24 feliciter.«





LIBRI DEFLORATIONUM SIuE EXCERPTIONUM Ex melliflua diuersorum Patrum, signanter Augustini, Hieronymi, Ambrosii, Gregorii, Hilarii, Chrysostomi, Maximi, Origenis, Remigii, Cassiodori, Bede, Alcuini aliorumque doctorum orthodoxorum doctrina, SUPER EuANGELIA DE TEMPORE PER ANNI CIRCULUM, Per reuerendum Patrem DOMINUM WERNERUM ABBATEM MONASTERII S. BLASII MARTYRIS ET PONTIFICIS IN NIGRA SILuA, ORDINIS S. BENEDICTI, CONSTANTIENSIS DIeCESIS, CONSCRIPTARUM In sermones postillares subsequentes syntagmatizati siue compositi. *





[NOTA.]

(Titulum supra recusum ex editione Basileensi anni 1494, typis Gothicis duabus columnis impressa ad uerbum exscripsimus. Litteras initiales minio effigiatas exhibet; desunt paginarum numerales note uolumen est in folio minori; duabus partibus constat in unam compactis, que tamen seorsim lucem uiderant. Werneri sermones claudit notula typographi, suppresso tamen ipsius nomine: »Explicit liber Deflorationum Patrum, Basilee impressus anno Domini 1494.« Pars prior sermonum collectionem complectitur, cuius initium tale est: »Incipiunt sermones notabiles ualde, et multum formales, fratris Socci ordinis Cisterciensis, de sanctis, sic nuncupati cum de succo, id est de medulla sacre pagine stylo subeleganti exquisitissime sint collecti.« Legitur ad calcem: »Sermones de sanctis flosculis melliflui doctori sancti Bernardi pre ceteris utcunque exornati, a sagaci uiro Iohanni 
 [Figure: [Pictora] 114Kb]


INCIPIT PROLOGUS DOMNI WERNERI ABBATIS MONASTERII B. BLASII EPISCOPI, ORDINIS S. BENEDICTI IN NIGRA SILuA, CONSTANTIENSIS DIeCESIS, IN LIBROS DEFLORATIONUM SS. PATRUM SUPER EuANGELIA DE TEMPORE PER ANNI CIRCULUM, CUM SERMONIBUS UTILISSIMIS.


Quoniam dies mali sunt et tempus instat in quo homines sanam doctrinam, ut Apostolus ait , fastidiunt, et se potius ad fabulas conuertunt quam ad ea que sue saluti congruunt, placuit ista describere ut qui doctrine uerbi Dei inseruiunt in promptu habeant quidsuis auditoribus preferant. uerum quia ex assiduitate audiendi uerbum Dei melliflua doctrina Patrum multum fastidit in auribus modernorum; ac per hoc rectum iter quo ad regnum celeste peruenitur, iam a pluribus nescitur, syntagma in compositione sermonum ascripsimus diuersorum Patrum ex quibus refocillentur anime saluandorum. Consuetudinarium est enim inter mortales ut cibi frequentius oppositi fastidio fiant his quibus apponuntur. Quod ne proueniat in sermonibus repetitis sepius copiam eorum conscripsimus, ut cum ista pro sua frequenti pronuntiatione refutantur, saltem ex altero pro sui raritate Dei populus per doctorem animetur. Preterea sciendum quod hic liber, Defloratio, id est excerptio Patrum prenotatur, quia ex authentica doctrina Patrum, Gregorii, Hilarii, Augustini, Isidori, Hieronymi, Bede, Remigii, aliorumque, qui modernis temporibus catholici atque orthodoxi magistri fuere syntagmatizatur.


 Explicit prologus.



Incipiunt capitula libri primi Deflorationum ab Aduentu Domini usque ad Dominicam primam post octauam Pentecostes.


 CAP. I. De Dominica quarta ante Natiuitatem Domini. Expositio super euangelium: »Ecce mitto angelum meum, etc.« Sermo de Aduentu Domini, et de etatibus huius seculi, ac computatione annorum huius seculi, diuisus in tres partes.

CAP. II. De Dominica tertia. Expositio super euangelium: »Erunt signa in sole et luna.« Item sermo de tempore Antichristi nouissimo, et de ultima tribulatione. Item narratio de Antichristo, de ortu eius, et de gestis ipsius, de persecutione ac de fine illius, diuisa in tres partes.

CAP. III. De Dominica secunda. Expositio super euangelium: »Cum audisset Ioannes in uinculis.« Item sermo de duentu Domini, Adiuisus in duas partes.

Item alius de die Iudicii, et de Aduentu Domini, diuisus in duas partes.

CAP. Iu. De Dominica prima ante Natiuitatem Domini. Expositio super euangelium: »Miserunt Iudei ab Hierosolymis.« Item de eo quando homines obligari ceperunt precepto percipiendi baptismum, et de initio baptismi. Item sermo de aduentu et de qualitate persone iudicis in iudicio, diuisus in duas partes.

CAP. u. In uigilia Natiuitatis. Expositio duplex super euangelium: »Cum esset desponsata.« Item de desponsatione sancte Marie sermo. Item sermo de eo quomodo intelligendum sit quod scriptum est: »Conceptus est de Spiritu sancto.«

CAP. uI. In Natiuitate Domini. Expositio super utraque euangelia: »Exiit edictum; et: »Pastores loquebantur.« Item de eo quod solus Filius carnem suscepit. Item sermo de assumpta carne in Christum, hoc est de eo quomodo filius uirginis assumi potuit sine peccato de humani generis  massa peccato fermentata. Item sermo de Natiuitate Domini, et alius in duas partes diuisus.

CAP. uII. Dominica prima post Natiuitatem Domini. Expositio super euangelium: »Erant pater Iesu et mater.« Item sermo de tribus silentiis. Item de eo quod uerbum carnem sumpsit cum pena sine culpa, cum mortalitate sine iniquitate.

CAP. uIII. In octaua Natiuitatis Domini. Expositio super euangelium: »Postquam consummati sunt dies octo.« Item sermo de Octaua Domini, diuisus in duas partes.

CAP. IX. In Epiphania Domini. Expositio super euangelium: »Cum natus esset iehsu.« Item sermo de Theophania, diuisus in duas partes. Item de euangelio: »Cum natus esset iehsu.«

CAP. X. Dominica prima post Epiphaniam. Expositio super euangelium: »Cum factus esset iehsu annorum duodecim.« Item sermo de eo quod uerbum cum carne rationalem animam sumpsit; et qualis fuit anima illa in sapientia et uirtute, et iustitia et bonitate. Item expositio de eodem euangelio: »Cum factus esset iehsu annorum XII.«

CAP. XI. Dominica secunda post Epiphaniam. Expositio super euangelium: »Nuptie facte sunt.« Item de sex hydriis alia expositio.

CAP. XII. Dominica tertia. Expositio super euangelium: »Cum descendisset iehsu de monte.« Item questio de eo si pares sint potestas Dei et uoluntas Dei. Item expositio de eodem euangelio: »Cum descendisset.«

CAP. XIII. Dominica quarta. Expositio super euangelium: »Ascendente Iesu in nauiculam.« Item sermo de mensura diligendi Deum et proximum, diuisus in duas partes.

 CAP. XIu. Dominica quinta. Expositio super euangelium: »Confiteor tibi, Pater Domine celi.« Item sermo de eo: »uenite ad me, omnes qui laboratis,« et de septem criminalibus uitiis, et eorum operibus; de septem quoque uirtutibus et earum operibus, diuisus in duas partes.

CAP. Xu. In Septuagesima. Expositio super euangelium: »Simile est regnum celorum homini patrifamilias.« Item sermo de Septuagesima, et de Sexagesima, et de Quinquagesima, quoque quare he Dominice sint ita appellate, diuisus in duas partes.

CAP. XuI. In Sexagesima. Expositio super euangelium: »Exiit qui seminat seminare.« Item sermo de septuagenario, et de sexagenario, et de quinquagenario quoque, et de quadragenario numero, diuisus in duas partes.

CAP. XuII. In Quinquagesima. Expositio super euangelium: »Assumpsit iehsu duodecim discipulos suos.« Item sermo de Xu gradibus caritatis. Item de timore et amore, et de quatuor timoribus.

CAP. XuIII. In Quadragesima. Expositio super euangelium: »Ductus est iehsu in desertum.« Item sermo de tentatione diabolica, et de quatuor tentationibus. Item sermo de Quadragesima.

CAP. XIX. Dominica secunda in Quadragesima. Expositio super euangelium: »Egressus iehsu secessit in partes.« Item sermo de tribus osculis pedum, manuum, oris, et de labio superiori et inferiori.

CAP. XX. Dominica tertia. Expositio super euangelium: »Erat iehsu eiiciens demonium.« Item sermo de peccato, et confessione peccati, diuisus in duas partes.

CAP. XXI. Dominica in media Quadragesime. Expositio super euangelium: »Abiit iehsu trans mare Galilee.« Item sermo de piscibus, de staro, de ceco, de murena, de uipera, de polypo, de cancro, de echino terrestri, et de echino marino.

CAP. XXII. Dominica in Passione. Expositio super euangelium: »Quis ex uobis arguet me de peccato.« Item sermo de carne quam uerbum assumpsit, qualis fuit secundum passibilitatem et affectus.

CAP. XXIII. Dominica in Palmis. Expositio super euangelium: »Cum appropinquassent.« Item sermo dicendus in die Palmarum.

CAP. XXIu. In Cena Domini. Expositio super euangelium: »Ante diem festum Pasche.« Item duo sermones in Cena Domini.

CAP. XXu. In die Parasceues. Expositio super euangelium:  »Maria Magdalena.« Item sermo in die Pasche de resurrectione Christi, et de duobus infernis, ac nouem penis inferni, de animabus quamplura et de immortalitate earum, atque resurrectione corporum, diuisus in tres partes.

CAP. XXuI. Expositio super euangelium. Feria secunda Pasche.

CAP. XXuII. Expositio super euangelium. Feria tertia Pasche.

CAP. XXuIII. In octaua Pasche. Expositio super euangelium: »Cum esset sero die illo.« Item sermo in octaua Pasche.

CAP. XXIX. Dominica prima post octauam Pasche. Expositio super euangelium: »Ego sum pastor bonus.« Item sermo de pastoribus et subiectis.

CAP. XXX. Dominica secunda. Expositio super euangelium: »Modicum et iam non uidebitis me.« Item sermo de uisione Dei.

CAP. XXXI. Dominica tertia. Expositio super euangelium: »uado ad eum.« Item sermo de tribus diebus Passionis, Resurrectionis, et Ascensionis.

CAP. XXXII. Dominica quarta. Expositio super euangelium: »Amen amen dico uobis: Si quis petieritis.« Item sermo de ordine resurgendi, qualiter, aut qualia resurgant corpora, diuisus in duas partes.

CAP. XXXIII. In Rogationibus. Expositio super euangelium: »Quis uestrum habet amicum.« Item in Rogationibus sermo diuisus in quatuor partes.

CAP. XXXIu. In Ascensione. Expositio super euangelium: »Recumbentibus.« Item, sermo de Ascensione, diuisus in duas partes.

CAP. XXXu. Dominica post Ascensionem. Expositio super euangelium: »Cum uenerit Paraclitus.« Item sermo de X descensionibus Christi ad homines. Et de uIII ascensionibus anime ad Deum. Item, quomodo terrena corpora in celo maneant.

CAP. XXXuI. In die Pentecostes. Expositio super euangelium: »Si quis diligit me.« Item sermo in die Pentecostes, diuisus in quatuor partes.

CAP. XXXuII. Feria secunda Pentecostes. Expositio super euangelium: »Sic enim dilexit Deus mundum.«

CAP. XXXuIII. Feria tertia. Expositio super euangelium: »Amen, amen dico uobis: Qui non intrat.«

CAP. XXXIX. In octaua Pentecostes. Expositio super euangelium: »Erat homo ex Phariseis.« Item sermo de eo quid sit baptismus, et de institutione baptismi.


 Expliciunt expositiones seu capitula primi libri.



CONFESSIO FIDEI CATHOLICAE DOMNI WERNERI ABBATIS Sumpta ex tertio libro Ambrosii de Trinitate


 Assertio nostre fidei, hoc est, ut unum Deum esse dicamus, non duos aut tres. Tres deos esse dicit qui diuinitatem separat Trinitatis. Nos autem Patrem, et Filium et Spiritum sanctum unum Deum esse confitemur, ita ut in trinitate perfecta et plenitudo sit diuinitatis, et unitas potestatis. Deus enim unus est. Deus nomen est magnificentie, nomen potestatis. Si ergo unus Deus, unum nomen, una potestas, una est trinitas. Denique dicit: »Ite baptizantes in nomine Patris et Filii et Spiritus sancti .« In nomine itaque, non in  nominibus unum nomen est, ubi est una diuinitas, una substantia, una maiestas. Hoc nomen est in quo oportet omnes saluos fieri . Item: »Ego et Pater unum sumus .« Unum dixit, ne fiat discretio potestatis. Sumus addidit, ut personas cognoscamus. Non enim Pater ipse qui Filius, sed ex Patre genitus Filius, ex Deo Deus, ex pleno plenus. Non sunt ergo hec nuda nomina, sed uirtutis indicia, plenitudo diuinitatis in Patre, plenitudo in Filio, sed non discrepans, nec confusum quod unum est, nec multiplex quod indifferens.  Quomodo Filius a Patre genitus sit, impossibile est scire: mens deficit, lingua silet, non hominum tantum, sed et angelorum, supra angelos, supra cherubim, supra seraphim, supra omnem sensum est. Credere iubemur, non discutere permittimur. Aufer argumenta ubi fides queritur. Credimus unum Deum, Patrem et Filium et Spiritum sanctum: Patrem 01eo quod habeat Filium, Filium eo quod Patrem, Spiritum eo quod fit ex Patre et Filio. Pater ergo principium deitatis, qui sicut nunquam fuit non Deus, ita nunquam non fuit non Pater. A Patre Filius natus, ab eo uero et a Filio procedit Spiritus. Pater eternus eo quod habeat Filium eternum, cuius eternus sit Pater. Filius eternus eo quod sit Patri et Spiritui sancto ceternus. Spiritus sanctus  eternus dicitur, eo quod Patri et Filio sit ceternus, non confusa, ut Sabellius dicit, Trinitas in persona, neque separata aut diuisa in natura diuinitatis, ut Arius blasphemat, sed alter in persona Pater, alter Filius, alter Spiritus sanctus, unus in natura, in trinitate Deus, Pater et Filius, et Spiritus sanctus. Item: Non Pater carnem assumpsit, nec Spiritus sanctus, sed Filius tantum, ut, qui erat in diuinitate Patris Dei Filius, ipse fieret in homine hominis filius, neque Filii nomen ad alterum transiret, qui non esset natiuitate Filius. Dei ergo natiuitate filius hominis factus est Filius: natus secundum ueritatem nature, ex Deo Dei filius; secundum ueritatem nature, ex homine hominis filius, ut  ueritas geniti, non adoptione, nec appellatione, sed in utraque natiuitate filii nomen nascendo haberet, et esset uerus Deus, uerus homo, unus filius.

Item non ergo duos christos, neque duos filios, sed Deum et hominem unum Filium. Quem propterea Unigenitum dicimus, manentem in duabus substantiis, sicut ei ueritas nature contulit, non confusis naturis, neque immistis. Ita enim Filius assumpsit hominem, ut qui suscepit, et quod suscepit, una esset in trinitate persona. Neque enim homine assumpto quaternitas facta est. Sed trinitas mansit, assumptione illa ineffabiliter faciente persone unius in Deo et homine ueritatem, quoniam non Deum tantum, nec hominem tantum dicimus Christum, sed  Deum uerum natum de Deo Patre, et uerum hominem natum de homine matre: nec eius humanitatem minorem Patre minuere aliquid eius diuinitati que equalis est Patri. Hoc ergo utrumque unus est Christus qui secundum Deum dixit: »Ego et Pater unum sumus .« Et secundum hominem: »Pater maior me est ,« ex quo homo cepit esse, non aliud cepit esse quam Dei Filius, et hoc unigenitus, et propter Deum uerbum, quo, illo suscepto, caro factum est , ut quemadmodum est una persona quilibet homo, anima scilicet rationalis et caro, ita sit Christus una persona, uerbum et homo. Christus iehsu Dei Filius est, et Deus et homo: Deus, quia Dei uerbum, homo, quia in unitate persone accessit Dei uerbo, anima  rationalis et caro. Et qui unicus Dei Filius est, etiam et filius hominis, id est ipse utrumque ex utroque unus Christus, unus Dei Filius, idemque hominis filius, non duo filii, Deus et homo, sed unus Filius. Item Deus hominem assumpsit, homo in Deum transiuit, non nature uersibilitate, sed Dei dignatione, ut nec Deus mutaretur in humanam substantiam assumendo hominem, nec homo in diuinam glorificatus in Deum. Quia mutatio uel uersibilitas nature uel diminutionem uel abolitionem facit, creditur a nobis sine confusione coniuncta Trinitas, sine separatione distincta. Item. Nihil creatum, aut seruiens in Trinitate credendum est, nichil inequale, nichil gratie equale, nichil anterius, nichil  posterius, aut minus, nichil extraneum aut officiale alteri, nichil sibi inuisibile, nichil creaturis uisibile, nichil moribus uel uoluntate diuersum, nichil de Trinitatis essentia ad creaturarum naturam deductum, nichil officio singulare, nec alteri communicabile, nichil confusum, sed totum perfectum: quia totum ex uno, et unum, non tamen solitarium. Item: Homousion ergo in diuinitate Patri Filius; homousion Patri et Filio Spiritus sanctus: Homousion Deo et homini, unus Filius manens Deus in homine suo. In gloria Patris desiderabilis uideri ab angelis: sic Pater et Filius, et Spiritus sanctus adoratur ab angelis et omni creatura, non homo propter Deum, uel Christus cum Deo, sed homo in Deo, et in homine Deus.



INCIPIT LIBER PRIMUS DEFLORATIONUM.



DOMINICA QUARTA ANTE NATIuITATEM DOMINI.

 »Initium Euangelii Iesu Christi, filii Dauid. Sicut scriptum est in Isaia propheta: Ecce mitto angelum  meum ante faciem tuam, qui preparauit uiam tuam ante te, etc. « Euangelium Grece, Latine  bona annuntiatio dicitur, quod proprie ad regnum Dei et ad remissionem peccatorum pertinet. Inde dicitur: »Penitemini et credite Euangelio et appropinquabit uobis regnum celorum .«---»Iesu Christi« id est Saluatoris uncti. In Hebreo iehsu, in Greco Sother [], in Latino Saluator; Christus unctus, id est rex et sacerdos dicitur, dum de genere Dauid regis nascitur, et uocibus uatum generis Leuitici prophetatur. Sequitur:

»Ecce mitto angelum meum ante faciem tuam qui preparabit uiam tuam ante te.«  Utique plusquam propheta Ioannes, quia, quod angelus dicitur, hoc non natura, sed officii dignitate dicitur. De quo Pater ad Filium, sicut ait in  Malachia: »Ante faciem tuam« id est manifestationem tuam »preparabit uiam,« hoc est preuia reddet tibi corda auditorum, penitentiam predicando et baptizando. Omnes etiam qui sacerdotii nomine censentur, angeli uocantur, propheta attestante, qui ait: »Labia sacerdotis custodiunt scientiam, et legem requirunt ex ore eius, quia angelus Domini exercituum est .« Nec non unusquisque fidelis si a prauitate proximum reuocat et ad bonum exhortatur, si eterni regnum, uel supplicium erranti denuntiat, profecto angelus, id est nuntius Domini existit, cum hec facit. Deinde sequitur:

»Hic est enim qui dictus est per Isaiam prophetam  dicentem: uox clamantis in deserto: Parate uiam Domini, rectas facite semitas eius.«  Sic nimirum Ioannes predicabat: »Hic est enim, dicente Isaia propheta: uox clamantis,« etc. Sicut prius sonat uox, et postea intellectus concipitur, sic Ioannis predicatio anteibat, aduentum Christi nuntiando. Ideoque Ioannes uocatur uox Christi, id est »uerbi quod erat in principio apud Deum ,« quod in Ioanne clamat ad Iudeos surdos, per peccata longe positos, indignationis clamore dignos. Ad Iudeos obdurantes aures fit uox et clamor in deserto quia sine Spiritu Dei sunt, sine propheta, sine rege et sacerdote. Quid clamat Christus per Ioannem? »Parate uiam Domini.« uia Domini per quam Deus ad nos descendit,  et nos ad illum ascendimus est fides in penitentia, dilectio. Semite, id est intentiones, recte sunt, si pure eleuantur ad Deum. Curuantur autem, si pro terrenis facimus que propter Deum facienda sunt. Phyris Grece, Latine Dei uisio. Inde Dei propheta, id est procul uidens. Deinde subiungit:

»Fuit Ioannes in deserto baptizans, et predicans baptismum penitentie in remissionem peccatorum.«---»Fuit Ioannes in deserto,« et reliqua. Ioannes gratia Dei interpretatur. A gratia narratio incipit. Unde sequitur: »Baptizans.« Per baptismum enim gratia datur qua peccata gratis dimittuntur. Unde dicitur per Apostolum: »Gratia saluati estis per fidem; et hoc non ex uobis; Dei enim donum est:  non ex operibus, ne quis glorietur .«---»Et predicans baptismum penitentie in remissionem peccatorum.« Quod consummatur per Sponsum annuntiatur per paranymphum. Unde catechumeni, hoc est instructi incipiunt per sacerdotem, et chrismantur per episcopum. Nunc autem per amicum Sponsi inducitur Sponsa, ac per Isaac puerum Rebecca pallio uelata albo conducitur.

»Et egrediebantur ad illum omnis Iudea regio, et Hierosolymite uniuersi, et baptizabantur in Iordane flumine ab illo, confitentes peccata sua.« Baptizabat Ioannes, non ut suum baptismum remissionem peccatorum daret, sed ut baptismum Christi remissorum peccata procurreret. Inter baptisma Ioannis et baptismum Christi hec distantia  est, quod in baptismo Ioannis per intinctionem aque solum sacramentum dabatur. In baptismate uero Christi cum sacramento res etiam sacramenti percipitur: Ioannes autem peccatores aqua tinxit, et peccata confitentibus penitentiam iniunxit. Christus baptizabat, et peccata dimittit. Ille baptizans uenturum, et baptizaturum se Spiritu predicauit; hic baptizans ad remissionem peccatorum Spiritum infundit. Illic homines baptizabantur in nomine uenturi; hic homines baptizantur in nomine Patris, et Filii et Spiritus sancti. Sacramentum ergo utrobique, quantum ad formam exteriorem, idem fuit; sed, quantum ad effectum, idem non fuit, quia illic sacramentum solum fuit, sed remissio peccatorum  non fuit; hic autem et sacramenti forma preponitur, et uirtus sacramenti. Pariter in remissionem peccatorum condonatur. Baptizabantur homines a Ioanne in Iordane, qui descensio interpretatur, de superbia ueteris hominis ad humilitatem confessionis et emendationis descendentes.

»Et erat Ioannes uestitus pilis cameli, et zona pellicea circa lumbos eius. Esca autem eius erat locuste et mel siluestre.« Ioanni solitudo locus est et meditari operatio. Penitentiam pronuntiat per quam reditus et ab errore, recursus a crimine, et post uitiorum pudorem professio desinendi: Pilis, non lana erat uestitus, quod est indumentum austeritatis non luxurie. Zona autem pellicea, sunt pauperes mundo mortui, qua etiam accinctus fuit Elias. Cingulum est  de pellibus siccis animalium. Unde Ioannes cingebatur circa lumbos ad luxuriam mortificandam. Locustas et mel siluestre edebat, quia solitudinis habitatorem congruum est non sequi diuitias, sed necessitatem. Aiunt Peripatetici nostri quod herba, nomine mel siluestre, circa oram Iordanis abundat, cuius canne decorticate mellis sapore medullas dant. Locusta autem est herba procul dubio, et ipsa eximii saporis. Cuius natura est a loco in locum nemine ferente annotinum transponere fructum. Unde et a Latinis id nomen accepit, cum quidem ambo nomen herbe habeant eiusdem notaminis uel significationis quod est locusta. Huius nominis Ioannem edere dicunt animalia, quidam herbas. Iudeis autem locuste animalia sunt licite in esum.  Mel autem siluestre herbam constat esse, sicut et locustas, et amborum copia in eremo est. Hec de locusta et melle siluestri. uilis et aspera quoque uestis de pilis camelorum, uel de quibuslibet exuuiis animalium, cor contritum et humiliatum penitentis designat. Zone autem precinctio monet, ut ad omne ministerium uoluntatis Christi simus accincti. Locuste fugaces, in esum electe, figurant nos qui  prius quasi quibusdam corporum saltibus efferebantur, uoluntate uagi, operibus inutiles, uerbis queruli, sede peregrini. Nunc autem sumus sanctorum alimonia et satietas prophetarum, electi simul cum melle siluestri, quia dulcissimum cibum prebituri sumus, non ex alueariis legis, sed ex nobis ueluti ex truncis siluestrium arborum gentilitatis.



SERMO DE ADuENTU DOMINI.


 »Beati sunt serui illi quos cum uenerit, Dominus inuenerit uigilantes .« Si quis uestrum, karissimi, dominum suum ad se noctu uenturum speraret, tota uigilantia aduentum eius exspectaret, uenientemque summopere excipere festinaret, quo se magnis gratie ipsius commendaret. Ecce uerus Dominus noster ad nos indignos seruulos suos se uenturos denuntiat; suum aduentum peruigiles prestolantes sibi uenienti occursantes beatos pronuntiat. Idcirco cum nesciamus diem neque horam quando ueniat, oportet ut unusquisque nostrum in bona actione uigilare studeat, ne sero uel media nocte, aut galli cantu seu mane adueniens  nos imparatos inueniat. Sero Dominus uenit, cum aliquem in senectute de hac uita exire  precipit. Media autem nocte aduenit, cum aliquem in iuuentute inopinata morte uocauerit. Galli cantu aduentat, cum quemlibet in adolescentia abire imperat. Mane superuenit, cum quempiam in pueritia subtraxerit. Beati ergo sunt quos in fide et operatione inuenerit uigilantes, quia erunt cum eo in eterno conuiuio epulantes. Nimium uero infelices sunt quos somno desidie deditos inueniet. Quia ab electis suis editos diuidet, et partem illorum cum hypocritis, id est cum demonibus ponet. Et notandum quod Dominus non in die, sed in nocte uenturus dicitur , quia quando ueniat a nullo prescitur. Si enim paterfamilias presciret qua hora fur adueniret, utique uigilaret, et domum  suam perfodi, ac res suas tolli minime sineret. Domus est nostrum corpus, paterfamilias est animus, fur est mors. Hec in nocte uenit, dum hominem inopinate premit, dominum inuenit dormientem, dum animum reperit in bonis torpentem. Domum perfodit, quia mox corpus occidit. Occiso autem domino bona eius tollit, quia miseram animam a bonis eterne uite euellit et ad tartara crucianda pertrahit. Nox duodecim horas habere cognoscitur, que in quatuor uigilias diuiditur et unaqueque uigilia tribus horis ascribitur. Humana quippe uita nocti comparatur, quia tenebris ignorantie obscuratur. Hec in duodecim horas dimensuratur, quia presens uita duodecim mensibus circumrotatur. In quatuor uigilias partitur quia annus quatuor temporibus, uere, estate, autumno, hieme metitur. Tres hore  singulis uigiliis annotantur, quia tres menses unicuique tempori assignantur. Quatuor etiam uigilie quatuor etates intelliguntur, in quibus bene uigilantes, celesti premio remunerabuntur.

De his uigiliis dicit Dominus: »Si in secunda uigilia, et si in tertia uigilia uenerit, beati sunt quos uigilantes inuenerit.« Prima uigilia est pueritia. In hac bene uigilant qui innocentiam conseruant. Hi Domino pulsanti confestim aperiunt, dum mortem securi suscipiunt, quia mox se cum Christo regnaturos sciunt. Secunda uigilia est adolescentia. In hac peruigiles excubant qui se carnis illecebris non coinquinant. Hi quoque Domino uenienti leti ostium reserant, quia per mortem se gaudia percepturos sperant. Tertia uigilia est iuuentus. In hac peruigiles  Dominum prestolantur, qui mundi desideriis non superantur, scilicet diuinis preceptis exercitantur. Hi etiam alacres Domino occurrunt, quia mox in gaudio metunt que in lacrymis seminauerunt. Quarta uigilia est senectus. In hac uigilando Dominum exspectant qui in bona actione usque in finem perseuerant. Hi diu desideratum Dominum ouantes suscipiunt, quia statim ab eo denarium uite pro labore percipiunt. Sic enim celebraturi sumus. Celestis rex uenit in huius mundi Babyloniam accipere sibi coniugem Ecclesiam, quam seruis custodiendam tradidit: ipse conuiuium instructurus in celum abiit. Seruis precepit. uigilitate ut quacunque hora aduenerit, parati sint cum lampadibus  obuiare . Promisit autem se cum magno apparatu aduenturum, et sponsam suam in preparatam ciuitatem inducturum. O nimium beati, qui ei occurrere tunc sunt parati. Nam in gaudium Domini sui cum eo ad nuptias intrabunt, et super omnia bona ipsius constituti, in eternum exsultabunt. Heu! quam nimium miseri, qui tunc in peccatis sopiti inueniuntur, quia clausa iam ianua ab eternis epulis excluduntur. Igitur, karissimi, cum horam Christi aduentus, scilicet diem mortis nostre ignoremus, omnes, simul iuuenes et uirgines, senes cum iunioribus, in bonis operibus uigilemus faciem Domini in confessione preueniamus, ut in Natiuitate eius sacramentum corporis eius digne percipiamus, quatenus, cum secundo uenerit, cum ipso in gloria appareamus.


 Hic fiat diuisio sermonis, si placuerit, et hoc idem seruetur in aliis ubi diuisio facta fuerit.

 Totum tempus huius seculi nocti comparatur: cui serenus dies uenturi seculi superueniens, sole iustitie illustratur. Sicut etenim tempus noctis luci diei collatum, tetra caligine offuscatur ita lux omnium dierum huius seculi luci uenturi diei comparata, prorsus densa obscuritas reputatur. De tempore autem uel die huius seculi dicitur quod in principio ipsius Deus creauit XXII opera. Primo itaque die fecit septem opera , id est materiam informem, angelos, lucem, celos superiores, terram, aquam atque erem; secundo die firmamentum solum; tertio die quatuor, id est maria, semina, sationes atque plantaria; quarto die tria, id est solem et lunam et stellas; quinto die tria id est pisces, reptilia aquarum et uolatilia; sexto die  quatuor, id est bestias, pecudes et reptilia terre, et hominem, et facta sunt omnia XXII in diebus uI. Et XXII generationes sunt ab Adam usque ad Iacob, ex cuius semine nascitur gens Isrel. Et XXII libri ueteris Testamenti usque ad Esther, et XXII litterarum sunt elementa, quibus constat diuine legis doctrina. Igitur consummatis XXII operibus uI diebus requieuit ab eis septimo Deus : quia sex etatibus consummabitur iste mundus. Quarum etatum prima est ab Adam usque ad Ne, quod fiunt secundum Isidorum anni II, MCCLII; secunda, a diluuio usque ad Abraham, quod fiunt anni III, MCLXXXuII. Tertia, ab Abraham usque ad Dauid: quod fiunt anni Iu, MCXXXIu; quarta, a Dauid usque ad transmigrationem Babylonis, quod fiunt  anni u, MDCIX; quinta, a transmigratione Babylonis usque ad Christum, quod fiunt anni u, MCLIu. A natiuitate autem Christi usque ad id quod Isidorus hec scripsit, certus numerus non habetur nisi fiat illorum annorum computatio que fuerunt ad tempora Heraclii religiosi principis. Huius quarto et quinto Sisipoti principis anno, Iudei in Spania baptizabantur, et tunc fuerunt anni a natiuitate Domini u, MDCCCXXXuI cum superioribus annis etatum computatis. Et hec est sexta etas que nunc agitur usque ad diem iudicii. Septima uero sanctorum erit requies, que non habet uesperam, quia eam nullus terminus claudit.

Primo enim seculo factus est homo in paradiso  quasi lux  [AUGUSTINUS, de Genesi contra Manicheos]; in qua etate filios in lucis nomine diuisit Deus a filiis hominum, quasi a tenebris, fitque huius diei uespera diluuium. Secundo seculo factum est quasi firmamentum inter aquam et aquam, arca utique illa que natauit, inter pluuias et maria erat. Hac uespera fit confusio linguarum. Tertio seculo factum est quod separauit populum suum a gentibus per Abraham discernens eum quasi aridam ab aquis ut proferret germen herbarum atque lignorum, id est sanctos et fructum Scripture sancte. Hac uespera fuit peccatum regis Saul. Quartum seculum cepit a Dauid, quando Deus  constituit luminaria in celo, id est Dauid in splendore regni tanquam solis excellentiam, et in spem lune obumbrantem tanquam Synagogam, et stellas principes eius. Huius etatis fuit uespera tempus: quando populus Dei in Babylonem ductus est captiuus. Quinto seculo, id est in transmigratione Babylonis, facta sunt quasi animalia in aquis et uolatilia celi, quia tunc inter gentes tanquam in mari Iudei uiuere ceperunt, nec habebant stabilem locum tanquam uolantes aues. Huius diei quasi uespera est muliplicatio peccatorum in populo Iudeorum quando sic excecati sunt, ut etiam Dominum Iesum non possent agnoscere. Iam sextum seculum fuit in aduentu Domini nostri Iesu Christi. Nam sicut in illa sexta die primus Adam de limo terre ad imaginem  Dei factus est, sic in ista sexta diei etate secundus Adam, id est Christus, in carne de uirgine Maria natus est: ille in anima uiuente, hic in spiritu uiuificante. Et sicut in illa die fit anima uiua, sic in isto seculo desiderantes uitam eternam. Et sicut in illa die sexta serpentium et ferarum genera producit terra, ita et in hac sexta etate seculi gentes uitam appetentes eternam Ecclesiam generauit. Et quemadmodum in illa die creatur masculus et femina, sic in ista seculi etate manifestatur Christus et Ecclesia. Et sicut homo preponitur in die illa pecoribus, serpentibus, uolatilibus celi, ita Christus in hac etate gentibus, populis et nationibus, ut ab eo regantur uel carnali concupiscentia dediti sicuti pecora, uel terrena obscurati  curiositate quasi serpentes, uel superbia quasi aues. Et sicut in illo die pascuntur homo et animalia, que cum ipso sunt, herbis seminalibus lignis fructiferis et herbis uiridibus, sic ista etate ipse populus spiritualiter pascitur sanctarum Scripturarum alimentis, et lege diuina ad accipiendam fecunditatem rationum atque sermonum tanquam herbis seminalibus partim ad utilitatem morum conuersationis humane, partim ad uigorem fidei, spei, et caritatis in uitam eternam tanquam herbis uiridibus, que nullo estu tribulationum arescunt. Carnalis autem, id est paruulus in Christo tanquam pecus Dei, ut in illum credat, quem intelligere nondum potest et tamen eosdem cibos  omnes habent.

Post istam uesperam fiet mane, cum ipse Dominus in claritate uenturus est. Tunc requiescent cum Christo ab omnibus operibus suis. Post talia enim opera speranda est requies in die septimo qui uesperam non habet. O qualis gloria lucis illius septimi diei, in qua Christus in sua claritate predicatur, que ab ipso sole angelorum illuminatur, cuius pulchritudinem hic sol et luna mirantur! O qualis gratia illius diei quam omnes angeli omnesque sancti illuminabunt: qui singuli septuplum plus hoc sole radiabunt. Et si hic mundus tam amenus iudicatur, qui uno sole tamen illustratur, quid estimandum  est de illa uita que tot solibus illustratur? Sed forte diceret aliquis: Hic sol magnum lumen exhibet, quia magno corpore fulget, anime uero, quamuis serenissime, quid luminis prebere poterunt que omnino parue sunt? Certe hic sol oculis nostris circumscribitur, radius eius quolibet corpore opposito penetrari non sinitur, nubibus obtegitur, noctibus a nobis prorsus occulitur. Angelici autem spiritus uel anime sanctorum nullo corporali loco comprehenduntur, soli Deo incomprehensibili atque incircumscripto circumscripti creduntur, cuncta obstantia lucem sue claritatis penetrare noscuntur. Hi singuli ab eterno sole illustrati, immensum fulgorem suum cum illa die participantur, ipsique inuicem alterutra claritate deliciantur.



DIuISIO SERMONIS.


De huius diei incomparabili gloria cecinerunt omnium prophetarum preconia, quia hec dies melior est uita super annorum millia. Nox itaque huius temporis quasi in quatuor uigilias diuiditur , quia hic mundus quatuor interstitiis distinguitur: Prima uigilia ab Adam usque ad Ne fuerat in qua pauci, in bono peruigiles, periculum euaserant; somno uero malitie oppressos diluuium dimerserat. Secunda uigilia a Ne usque ad Moysen exstiterat: in qua bene uigilantes colloquio Dei frui meruerant, sopore uero negligentie grauatos partim sulphur et ignis consumpserat, partim mare Rubrum absorbuerat. Tertia uigilia a Moyse usque ad Christum fuerat: in qua galli quasi media nocte  cantus edebant, dum Moyses lege, prophete scriptis dormientes ad laudem Dei excitabant. uigilantes in preceptis Domini terram lacte et melle manantem capiebant, torpore desidie dediti, captiuitate et bellis disperierant. Quarta uigilia ab aduentu Christi usque ad finem mundi se tetendit: in qua uerus lucifer Christus apparuit; per quem exortus eterni diei adesse patuit. In hac nobiles, galli alis et uocibus somno desides, excitabant, dum apostoli et eorum sequaces factis et dictis omnes gentes ad lumen ueri Dei euigilare incitabant. In hac uigiles sponsi letificabuntur; erroris uero somno inuoluti, torrente ignis deuorabuntur. His autem singulis uigiliis terne hore  ascribuntur, quia in his singulis temporibus iusti fidem sancte Trinitatis habuisse noscuntur. Harum igitur quatuor uigiliarum custodes ad uigilandum nos informauerunt, dum nos quatuor principales uirtutes uerbis et exemplis docuerunt. Prime namque uigilie obseruatores prudentiam. Secunde excubitores, fortitudinem. Tertie uigilie custodes iustitiam. Quarte uigilie debellatores nos instruxerunt temperantiam. Et quia in his quatuor uigiliis aduentum Christi prestolabantur, ideo quatuor Dominice de aduentu Domini inofficiantur. Et quia quatuor mundi climata per secundum eius aduentum erant purganda, ideo quadripartita Ecclesia  aduentum eius celebrare solet per quaterna officia. In huius autem temporis caliginosa nocte, quedam stelle diuersis temporibus cum iucunditate luxerunt, lumen quem suum super nos fuderunt. Et quamuis horrorem nobis effugare non potuerit tunc cum gradientibus ad uerum Solem presignauerunt. In prima quippe uigilia Abel uelut stella claruit: qui nos pro iustitia mori docuit, dum ipse innocens occubuit. Post hunc alii ut astra in nocte micuerunt, dum per pietatem Enos Deum inuocare; Enoch per munditiam cum Deo ambulare; Lamech per piam operationem futuram requiem nos sperare docuerunt. In secunda uigilia alii ut sidera celi resplenduerunt, dum Ne rectitudinem, Sem uerecundiam, Heber stabilitatem, Melchisedech deuotionem,  Abraham fidem, Loth hospitalitatem, Isaac obedientiam, Iacob tolerantiam, Ioseph castitatem nobis premonstrauerunt. In tertia uigilia uarii stellarum globi noctem radiis depinxerunt, dum Moyses mansuetudinem, Phinees zelum, Iosue constantiam, Iob patientiam, Gedeon fidentiam, Samuel temperantiam, Dauid humilitatem, Salomon prudentiam, Ezechias obsecrationes, Iosias religiones, Elias abstinentiam, Eliseus honorificentiam, Isaias sanctitatem Ieremias sinceritatem nos informauerunt. Duodecim quoque prophete ut pleiades micuerunt, dum nos concordiam docuerunt, et Ezechiel benignitatem, Daniel fidelitatem, tres pueri laudationem, Tobias eleemosinas, Esther honestatem, Iudith modestiam, Machabei sufferentiam exemplis ostenderunt. In  quarta uigilia, stella maris, uirgo Maria, splendida flamma rutilauit, dum iter ad eternum solem humilitate atque castitate demonstrauit. In hac quoque Ioannes Baptista uelut planetaria stella resplenduit qui peccantes penitentiam primus docuit. In hac etiam uerus lucifer decus astrorum Christus, lux angelorum fulsit, qui fulgorem eterni diei astruxit, dum nos caritatem instruxit. In hac nichilominus rutilantia sidera flammiuomum iubar per orbem sparserunt, dum apostoli dilectionem, martyres fortitudinem, confessores sobrietatem, eremite mortificationem, uirgines pudicitiam, uidue continentiam nos instruxerunt. Hi omnes ut astra in hac nocte claruerunt, et iter nobis ad eternum diem prebuerunt. Transacta  autem ista nocte, uerus sol in unitate sua splendebit. Cum Filius Dei, splendor Patris, in maiestate sua ad iudicium fulgebit, tunc lunam, scilicet Ecclesiam, de tenebris exemptam, eterna claritate illuminabit, omnesque stellas in solis gloriam commutabit. Tunc harum uigiliarum excubitores remunerabit, quando a iudicio transiens in nuptiis Agni eis eterna dulcedine ministrabit. Igitur, karissimi, in hoc aduentu Domini sobrie et iuste et pie uiuamus, quatenus in secundo aduentu leti eum suscipere et in eternum cum eo regnare ualeamus, ubi oculus non uidet, nec auris audiuit.



DOMINICA TERTIA ANTE NATIuITATEM DOMINI.


 »Et erunt signa in sole et luna et stellis, et in terris pressura gentium pre confusione sonitus maris et fluctuum. Arescentibus hominibus pre timore et exspectatione que superuenient uniuerso orbi,« etc.  Paulo superius Dominus premisit dicens: Exsurget gens contra gentem, et regnum aduersus regnum, et erunt terre motus magni per loca, et pestilentie, et fames : et quibusdam interpositis, hoc euangelium adiunxit: Et erunt signa in sole, et luna, et stellis.  Ex quibus profecto omnibus, alia iam facta cernimus, e proximo uentura formidamus. Nam gentem super gentem exsurgere, earumque pressuras terris insistere, plus tam in nostris tribulationibus uidemus quam in codicibus legimus. Quod terre motus urbes innumeras subruat  ex aliis mundi partibus pene quotidie audimus. Signa uero in sole et luna et stellis adhuc aperte minime uidimus. Sed quia et hec non longe sint, ex ipsa iam eris immutatione colligimus, quamuis prius quam Italia gentili gladio ferienda traderetur, igneas in celo acies uidimus, et ipsum qui postea humani generis fusus est sanguinem coruscantem. Confusio autem maris et fluctuum necdum noua exorta est; sed dum multa iam prenuntiata completa sunt, dubium non est quin sequantur et pauca que restant, quia sequentium rerum certitudo est preteritarum exhibitio. Hec idcirco diximus, ut ad cautele studium uestre mentes euigilent, ne securitate torpeant, ne ignorantia  languescant, sed semper eas et timor in bono opere sollicitet, et sollicitudo confirmet.  Quod autem pre confusione, hoc est ante confusionem, ut antea signa sint, et pressura gentium. Deinde sequatur confusio sonitus maris et fluctuum. Sol conuertetur in tenebras, ait Iel propheta, et luna in sanguinem antequam ueniet dies Domini magnus et manifestus . Merito incumbente iudicio, sonitu maris et fluctuum confunditur orbis terrarum, prementibus se inuicem colonis, inficitur, maxima celi luminaria turbantur, quia quomodo impulse ad casum arbores fragoris motusque sui premittere solent indicia, sic termino mundi appropinquante quasi pauentia nutant elementa. Nec mirum homines arescere pre timore, in quibus illud  implebitur: »Pugnabit pro eo orbis terrarum contra insensatos .«  Omnia namque que ad usum accepimus uite, ad usum conuertimus culpe. Sed cuncta que ad usum infleximus prauitatis, ad usum nobis uertuntur ultionis. Tranquillitatem namque humane pacis ad usum uertimus uane securitatis: peregrinationem terre pro habitatione dileximus patrie. Salutem corporum redegimus in usum uitiorum. Ubertatis abundantiam non ad necessitatem carnis, sed ad peruersitatem intorsimus uoluptatis. Ipsa serena blandimenta eris ad amorem nobis seruire cegimus terrene delectationis. Iure  igitur restat ut simul nos omnia feriant, que simul omnia uitiis nostris male subacta seruiebant, ut quot prius in mundo incolumes habuimus gaudia, tot de ipso postmodum cogamur sentire tormenta.

Et nisi breuiati fuissent dies illi non fieret salua omnis caro sed propter electos breuiabuntur dies illi. Sensus est. Nisi Deus qui dat uirtutem patiendi dispositione sua breuiasset potentiam persequendi, rarus uel nullus fieret saluus. Non ergo hoc dicit ut tempora mutentur secundum deliramenta quorumdam non attendentium quod scriptum est: »Ordinatione tua perseuerat dies :« sed ne malitie mora fides credentium concutiatur. Quanto enim tempore tribulatio Antichristi grauior est futura ceteris, tanto moderatior est futura breuitate temporis.  Tribus annis et dimidio impugnabitur Ecclesia per Antichristum.

»Statim autem post tribulationes dierum illorum sol obscurabitur, et luna non dabit lumen suum, et stelle cadent de celo, et uirtutes celorum mouebuntur, et tunc parebit signum Filii hominis in celo.« Signum intellige crucem aut uexillum uictorie. Non diminutione luminis, sed comparatione uere lucis omnia erunt tenebrosa in die iudicii, de quo prophetauit Isaias dicens: »Erubescet luna et confundetur sol, cum regnauerit Dominus exercituum in monte Sion et in Hierusalem et in conspectu senum suorum fuerit glorificatus .« Ceterum, peracto die iudicii et clarescente gloria  future uite, tunc incipiet celum nouum esse et terra noua; tunc fiet quod idem propheta alibi dicit: »Tunc erit lux lune sicut lux solis, et lux solis erit septempliciter sicut lux septem dierum .«  Quid Dominus uirtutes celorum nisi angelos, archangelos, thronos, dominationes, principatus et potestates appellat que in aduentu sui oculis nostris uisibiliter apparent, ut districte tunc a nobis erigant hoc quod nos modo inuisibilis conditor equanimiter portat?  Quid nimirum tremere homines cum aspectu iudicii tremant angelice potestates. Unde Iob: »Columne celi contremiscunt et pauent ad nutum eius .« Quid ergo faciunt tabule quando tremunt columne. Quid uirgula deserti patitur cum cedrus paradisi concutitur.  »Et tunc mittet angelos suos cum tuba et uoce magna, et congregabunt electos eius a quatuor uentis a summis celorum usque ad terminos eorum.« Tuba et potestas suscitandi mortuos, uox magna, ut nullus remaneat non suscitatus, et ut omnes sint in iudicio.  A quatuor uentis, id est a quatuor climatibus mundi, oriente, occidente, aquilone et austro. Et ne quis putaret non etiam a Mediterraneis regionibus congregandos, subiunxit Marcus: »A summo terre usque ad summum celi ,« id est ab extremis terre finibus per  directum usque ad ultimos terminos eius ubi longe exspectantibus circulus celi et terre uidetur insidere. Omnes ergo occurrent ad iudicium et electi et reprobi. Mattheus dicit: »A summis celorum usque ad terminos eorum ,« quod significat omnes qui sunt sub curuitate celi quasi per horizontem. Aliter: Statim post tribulationem dierum illorum inceptam, non adhuc finitam, sol iustitie obscurabitur ad gelida corda.  Sicut ei per captum uidentis radius mundani solis aut pallidior uidetur, aut clarior, ita per deuotionem credentis unicuique spirituale lumen infunditur. Luna non dat lumen, si obiectu terre radii solis excludantur, sic et Ecclesia non dabit, cum uitia carnis obsistent, ne fulgorem diuini luminis de radiis possit mutuari.  Namque in persecutionibus lucem Dei solus plerumque amor uite huius excludit. Stelle cadent de celo, idem de Ecclesia, quoniam pene deerit semen Abrahe cui assimulate sunt stelle.  uirtutes celorum mouebuntur, quia quidam fideles fortissimi turbabuntur, impiis ultra modum seuientibus. uel angeli mouebuntur ad iram uindicte, qui cum tuba mittendi sunt a Filio hominis. In tuba enim dicuntur descendere, hoc est nomine Dei bellum ingerere, quia per nouissimam tubam intelligitur ultimum bellum malignorum spirituum qui sepe uicti sunt ab angelis, ut ait Ioannes apostolus: »uidi Michel et angelos in celo pugnantes aduersus draconem .« Extremum bellum tunc erit, quia in gehennam mittentur. Tempore tribulationis Antichristi  apparebit signum Filii hominis, in celo subaudis, et non in terra. Efficacia enim crucis tunc latitabit in terris, sed in millibus sanctorum manifestissima est in celis. »Tunc plangent omnes tribus terre,« id est digna planctu facient, et que planctus necessario sequetur. Nullum enim malum erit impunitum. Et tandem »uidebunt Filium hominis uenientem in nubibus celi,« id est in sanctis, sicut et nunc uenire non cessat secundum id quod ait: »Amodo uidebitis Filium hominis sedentem a dextris uirtutis Dei, et uenientem in nubibus celi.« Sed ideo tunc cum potestate magna et maiestate ueniet, quia maior potestas et maiestas illius apparebit sanctis, quibus magnam uirtutem dabit, ne tanta persecutione  uincantur. »Et mittet angelos suos,« id est predicatores; »in tuba,« id est manifestatione. In lege enim precipiuntur fieri tube ductiles ex auro et ere et argento, ut sublimia doctrinarum resonent sacramenta.

»Et congregabunt electos eius de Iu mundi partibus,« id est de toto orbe terrarum. Haud dubie magna erit sanctorum constantia cum auditum fuerit quod Antichristus spiritu oris Domini interfectus sit, et omnis Isrel conuersus ad fidem.

»His autem fieri incipientibus respicite et leuate capita uestra quoniam appropinquat redemptio uestra.«  Cum plage mundi crebrescunt, et terror iudicii commotis uirtutibus ostenditur, leuate capita, id est exhilarate corda, quia dum finitur mundus cui amici non estis, prope fit redemptio  quam per fidem quesistis. In Scriptura sacra sepe caput pro mente ponitur, quia sicuti capite reguntur membra, ita cogitationes mente disponuntur. Capita itaque leuare est mentes nostras ad gaudia patrie celestis erigere. Qui ergo Deum diligunt ex mundi fine gaudere atque exhilarescere iubentur, quia eum quem amant mox inueniunt, dum transit is quem non amauerunt. Absit enim ut fidelis quisque, qui Deum uidere desiderat, de mundi percussionibus lugeat quem finiri eisdem suis percussionibus non ignorat. Scriptum namque est: »Qui uoluerit amicus esse seculi huius inimicus Dei constituitur .« Qui ergo appropinquante mundi fine non gaudet, amicum se illius esse testatur, atque per hoc inimicus Dei conuincitur. Sed absit hoc a fidelium  cordibus! absit ab his qui et esse aliam uitam per fidem credunt, et eam per operationem diligunt. Ex mundi enim destructione lugere eorum est qui radices cordis in eius amore plantauerunt, qui sequentem uitam non querunt, qui uel illam neque aliam esse suspicantur. Nos autem qui celesti patrie gaudia eterna cognouimus, festinare ad eam quantocius debemus. Optandum nobis est citius pergere, atque ad illam uia breuiori peruenire.



De tempore Antichristi nouissimo, et de ultima tribulatione.

 De Saluatoris aduentu qui exspectatur in fine, tempora dinumerare non audemus, nec aliquem  prophetam de hac re numerum annorum existimamus prefinisse, sed illud potius preualere, quod ipse Dominus ait: »Nemo potest cognoscere tempora que Pater posuit in sua potestate .« Tempora ergo computare hoc est chronologis, ut sciamus quando sit finis huius seculi uel aduentus Domini. Nihil aliud mihi uidetur quam scire uelle quod ipse ait: »Scire neminem posse .« Opportunitas uero illius temporis profecto non erat, antequam predicetur Euangelium uniuerso orbi in testimonio omnibus gentibus. Apertissima enim de hac re legitur sententia Saluatoris dicentis: »Et predicabitur hoc Euangelium regni in uniuerso orbe in testimonio omnibus gentibus; tunc ueniet finis .« Tunc ueniet finis, quid est nisi ante non ueniet.  Quando ergo post ueniet, incertum est nobis, ante tamen non esse uenturum dubitare utique non debemus. Si ergo latet quando Ecclesia fructificante atque crescente uniuersus a mari usque ad mare orbis implebitur, procul dubio latet quando finis erit. Ante quippe non erit. »Tunc reuelabitur ille iniquus,« id est Antichristus, »quem Dominus iehsu interficiet spiritu oris sui .« De ultima autem tribulatione dicit idem Augustinus in libro De ciuitate Dei. Tunc soluetur Satanas de custodia sua, et exibit ad seducendas nationes, que sunt in quatuor angulis terre, Gog et Magog , quorum interpretationem nominum esse comperimus: Gog tectum, Magog de tecto, tamquam domus et ipse qui procedit de domo. Gentes ergo sunt, in  quibus diabolum, uelut in abysso superius intelligebamus inclusum, et ipse de illis quodammodo sese efferens et procedens, ut ille sint tectum, ipse de tecto. uidendum est autem quare diabolus modo ligetur. Alligatio diaboli est non permitti exercere totam tentationem quam potest, uel ui, uel dolo ad seducendos homines in partem suam cogendo uiolenter, fraudulenter, uel fallendo. Quod si permitteretur, in tam longo tempore et tanta infirmitate multorum plurimos tales quales deos, id perpeti non uult, et fideles deiiceret, et ne crederent impediret. Quod ne faceret alligatus est. Tunc enim soluetur, quando et breue tempus erit. Nam tribus annis et sex mensibus legitur suis totis suorumque uiribus seuiturus, et tales erunt cum quibus ei belligerandum  est, ut uinci tanto eius impetu insidiisque non possint. Soluetur autem Satanas in fine seculi ut quam fortem aduersarium Dei ciuitas superauit, cum ingenti gloria sui redemptoris, adiutoris, liberatoris aspiciat. Quare uero in nouissimo soluatur uideatur: Exibit, ut dictum est, Satanas in apertam persecutionem, de latebris erumpet odiorum. Hec enim erit nouissima persecutio. Nouissimo imminente iudicio quando sancta Ecclesia toto orbe terrarum patietur, uniuersa fidelis ciuitas Christi ab uniuersa ciuitate diaboli quamtacunque erit utraque super terram. Unde Apostolus: »Refrigescet caritas multorum, et abundabit iniquitas .« Unde Daniel: »Et erit tempus,« inquit, »tribulationis, qualis non fuit ex quo nata est gens  super terram usque ad tempus illud .« Hec persecutio nouissima futura ab Antichristo tribus annis et sex mensibus erit. Non enim ueniet ad uiuos et mortuos iudicandos Christus, nisi prius uenerit ad seducendos in anima mortuos aduersarius eius Antichristus, quem Dominus iehsu interficiet spiritu oris sui. ueniet tunc quoque Elias Thesbites, antequam ueniat dies Domini magnus et illustris, qui conuertet cor patris ad filium, et cor hominis ad proximum suum, ne forte ueniens percutiam terram penitus .« Per hunc Eliam magnum mirabilemque prophetam exposita sibi lege nouissimo tempore ante iudicium Iudeos in Christum uerum, id est in Christum nostrum esse  credituros celeberrimum est in sermonibus cordibusque fidelium. Ipse quippe ante aduentum iudicis Saluatoris non immerito speratur esse uenturus, qui etiam nunc uiuere non immerito creditur. Curru namque igneo raptus est de rebus humanis: quod euidentissime Scriptura sacra testatur .« Cum uenerit ergo exponendo legem spiritualiter, quam nunc Iudei carnaliter sapiunt. Conuertet cor patris ad filium, id est cor patrum ad filios. Sic enim cor patrum ad filios conuertetur, cum intelligentia patrum perducetur ad intelligentiam filiorum, et cor filiorum ad patres eorum, dum in id quod senserunt illi consentiunt et isti.



Item narratio de Antichristo.

Ante terribilem aduentum nostri Redemptoris, ut  prefatum est, uenturus est Antichristus, qui in magna Babylonia de meretrice generis Dan nascetur. Sed uolens de eo scire, primo notabit quare sic uocatus sit. Ideo fit, quia Christo in cunctis contraria faciet. Christus uenit humilis humiles erigere, peccatores iustificare: ille econtra uenturus est superbus, deiiciet humiles, peccatores magnificabit, impios exaltabit, et uitia que sunt contraria uirtuti docebit. Legem euangelicam dissipabit, demonum culturam in mundum reuocabit, gloriam uanam queret: et omnipotentem deum se nominabit. Hic itaque Antichristus multos habebit sue malignitatis ministros, ex quibus iam in mundo precesserunt quidam, qualis fuit Antiochus, Nero, Domitianus. Nunc quoque nostro tempore Antichristos multos  nouimus esse . Quicunque enim laicus siue clericus, seu etiam monachus contra iustitiam uiuit, et ordinis sui regulam impugnabit, et quod bonum est blasphemat, Antichristi sunt et ministri Satane. Sed iam exordium Antichristi uideamus. Non enim quod de eo dico ex proprio sensu excogito sed in libris diligenter relegendo omnia scripta inuenio. Sicut ergo auctores nostri dicunt, Antichristus ex populo Iudeorum nascetur de tribu Dan, secundum prophetam qui dicit: »Fiat Dan coluber in uia, cerastes in semita .« Sicut enim serpens in uia sedebit, et in semita erit, ut eos qui per semitam iustitie ambulant feriat, et ueneno sue malitie occidat. Nascetur autem ex copulatione maris et femine, ut alii homines, non  ut alii dicunt, de sola uirgine, sed tantum totus in peccato generabitur. In ipso conceptionis sue initio diabolus simul introibit in uterum matris eius, et ex uirtute diaboli confouebitur, et tutabitur in uentre matris, et ipse diabolus semper cum illo erit. Et sicut in matrem Domini nostri Spiritus sanctus uenit, et eam uirtute sua obumbrauit, et diuinitate repleuit, ut de Spiritu conciperet, et quod nasceretur diuinum et sanctum esset, ita quoque diabolus in matrem Antichristi descendet, et totam eam replebit, ut quod natum fuerit, totum sit iniquum, malum, perditum. Unde et ille homo filius perditionis appellatur , quia in quantum potuerit, genus humanum perdet, et ipse in  nouissimo perdetur. Ecce audistis qualiter nascetur, audite et locum ubi nasci debeat. Nam sicut Dominus Bethlehem sibi preuidit, ut ibi pro nobis humanitatem assumeret, et nasceretur, sic diabolus illi homini perdito qui Antichristus dicitur, locum nouit aptum, unde radix omnium malorum oriri debeat, scilicet Babylonem. In hac enim ciuitate que quondam inclyta et gloriosa urbs gentilium fuit et caput regni Persarum, Antichristus nascetur, et in ciuitatibus Bethsaida et Corozain conuersari dicitur.

Quibus ciuitatibus Dominus in Euangelio improperat dicens: »ue tibi, Bethsaida, ue tibi, Corozain!«  Habebit autem Antichristus magos, maleficos, diuinos et incantatores: qui eum, inspirante  diabolo, nutrient et docebunt in omni iniquitate, falsitate, et nefaria arte, et maligni spiritus erunt duces eius et socii, et comites indiuisi. Deinde Ierusalem ueniens omnes Christianos, quos ad se conuertere non potuerit, per uaria tormenta iugulabit, et suam sedem in templo sancto parabit. Templum etiam destructum quod Salomon edificauit, in statu suo restaurabit, et circumcidet se, et filium Omnipotentis se mentietur. Totum genus hominum sibi quatuor modis subiugabit, quia uniuerso orbi imperabit. Uno modo nobiles sibi diuitiis asciscit, que sibi maxime affluent, quia omnis abscondita pecunia erit ei manifesta. Reges et principes primum ad se conuertet, deinde per illos, alios. Secundo modo uulgus sibi terrore subdit,  quia maxima seuitia in Dei cultores furit. Tertio modo sapientia et incredibili eloquentia clerum obtinebit, quia omnes artes et omnes Scripturas memoriter scit. Quarto modo mundi contemptores, ut sunt monachi, signis et prodigiis fallit. Loca uero per que Christus Dominus deambulauit et illustrauit destruet. Deinde per uniuersum orbem mittet nuntios et predicatores. Predicatio autem eius et potestas a mari usque ad mare, ab oriente ad occidentem, ab aquilone ad septentrionem erit. Faciet quoque signa multa, magna et mirabilia et inaudita. Faciet ignes de celo terribiliter descendere, arbores subito florere et arescere, mare turbari subito et tranquillari. Naturas in diuersis figuris mutari, aquarum cursus et ordinem conuerti, agitari era  uentis, et multimodis commotionibus, et cuncta innumerabilia et stupenda, mortuos in conspectu hominum suscitari, ut in errores ducantur, si fieri potest, etiam electi. Faciet quoque ut ignis qui quasi iussu suo de celo descenderit aduersarios suos coram se consumere, et mortuos qui surrexerint sibi testimonium dare. Suscitabit autem mortuos uere? Nequaquam; sed diabolus eius maleficio alicuius damnati corpus intrat, et illud apportat, per illud loquitur quasi uiuum uideatur. Hic antiquam Ierusalem reedificabit, in qua se ut Deum coli iubebit. Quando talia et tanta signa uident etiam illi qui perfecti et electi sunt Dei, dubitabunt utrum ipse Christus sit qui in fine mundi uenturus est an  non. Hec autem omnia miracula, ut dictum est, modis omnibus falsa erunt per incantationes diabolicas, sed peccatoribus et incredulis uidebuntur uera.



Diuisio narrationis.

Excitabit Antichristus persecutiones sub omni celo in Christianos et in omnes electos. Eriget se itaque tribus modis contra fideles, scilicet terrore, miraculis, muneribus. Dabit enim in se credentibus abundantiam auri et argenti. Quos uero non potuerit decipere muneribus tentabit terrore. Quos non terrore, signis et miraculis tentabit. Quos nec signis illudere potuerit, in conspectu omnium miserabili morte necabit. »Tunc erit talis tribulatio, qualis non fuit ex quo gentes esse ceperunt usque ad illud tempus. Tunc qui in agro sunt fugient ad montes;  et qui supra tectum, non descendet in domum ut tollat aliquid de ea .« Tunc omnis fidelis Christianus qui inuentus fuerit, aut Deum negabit, aut per ferrum, aut per ignem fornacis, siue per serpentes, seu per bestias, siue per aliud quodlibet genus tormenti interibit, si in fide permanserit. Hec autem terribilis tribulatio tribus annis et dimidio durabit in toto mundo. »Tunc breuiabuntur dies propter electos. Nisi enim Dominus abbreuiasset dies non fuisset salua omnis caro .« Tempus siquidem quando Antichristus ueniat, uel quando dies iudicii apparere incipiat, Paulus apostolus in Epistola ad Thessalonicenses dicit: »Rogamus uos per aduentum Domini nostri Iesu Christi.« Manifestat eo loco ubi dicit: »Quoniam, nisi  uenerit discessio primum, et reuelatus fuerit homo peccator et filius perditionis .« Scimus enim quoniam post regnum Grecorum, siue etiam post regnum Persarum, ex quibus unumquodque suo tempore magna gloria uiguit, et maxima potentia floruit, ad ultimum quoque post cetera regna, regnum Romanorum cepit: quod fortissimum omnium superiorum regnorum fuit, et omnia regna traxit ac sub dominatione sua habuit, omnesque nationes Romanis seruierunt sub tributo. Inde ergo dicit apostolus Paulus Antichristum non in mundum autem esse uenturum, nisi uenerit discessio primum ; hoc est, nisi discesserint omnia regna a Romano imperio, quo prius subdita erant. Hoc autem tempus nondum uenit, quia, licet uideamus  Romanum imperium ex maxima parte destructum, tamen reges Francorum quamdiu durauerint, qui Romanum imperium tenere debent, Romani regni dignitas ex toto non peribit, quia in regibus suis stabit. Quidam uero doctores nostri dicunt quod unus ex regibus Francorum Romanum imperium ex integro tenebit, qui in nouissimo tempore erit maximus et ultimus omnium regum. Qui postquam regnum suum feliciter gubernauerit, ad ultimum Ierosolymam ueniet et in monte Oliueti sceptrum et coronam suam deponet. Hic erit finis et consummatio Romanorum, imperiique Christianorum. Statimque secundum predictam sententiam apostoli Pauli Antichristum dicunt adfuturum, et tunc reuelabitur  quidam homo , Antichristus uidelicet, qui licet homo sit, fons enim erit omnium peccatorum, filius perditionis, hoc est filius diaboli, non per naturam, sed per imitationem, quia per omnia adimplebit uoluntatem diaboli, quia plenitudo diabolice potestatis et totius mali ingenii corporaliter habitabit in illo, in quo erunt omnes thesauri malitie et nequitie et iniquitatis.

Qui aduersatur, id est contrarius est Christo et omnibus membris eius, et extollitur, id est in superbiam erigitur supra omne quod dicitur Deus, id est supra electos uel deos gentium, Iouem, Apollinem, Mercurium, quos pagani deos existimant. Supra omnes istos extollitur Antichristus, quia maiorem et fortiorem se faciet illis omnibus. Et non solum  supra illos, sed etiam supra omne quod colitur, id est sanctam Trinitatem, que solummodo colenda et adoranda est ab omni creatura. Ita se extollet, ut in templo Dei sedeat, ostendens se tanquam sit Deus. Nam sicut supra diximus, in ciuitate Babylonie natus, Ierusalem ueniens, circumcidet se dicens Iudeis: Ego sum Christus uobis repromissus, qui ad salutem uestrum ueni, ut uos qui dispersi estis congregem et defendam. Tunc confluent ad eum omnes Iudei, estimantes se Christum suscipere, cum suscipiant diabolum. Sed ne subito et improuise Antichristus ueniat, et totum simul humanum genus decipiat, et suo errore perdat, ante exortum eius duo magni prophete mittentur Enoch et Elias in mundum, qui contra impetum Antichristi  fideles Dei diuinis armis permunient, et instruent, et confortabunt electos ad bellum, et predicabunt tribus annis et dimidium. Quali etate ueniunt illi duo? In ea qua assumpti sunt. Filios autem Isrel quicunque eo tempore fuerint inuenti, hos prophete et doctores ad fidei gratiam conuertent, et pressuram tanti turbinis in parte electorum superabilem reddent. Tunc implebitur quod Scriptura dicit: »Si fuerit numerus filiorum Isrel sicut arena maris, relique salue fient .« Postquam ergo per tres annos et dimidium predicationem suam compleuerint, mox incipiet excandescere Antichristi persecutio, et contra eos Antichristus primum arma sua arripiet, eosque interficiet, sicut in Apocalypsi legitur: »Et cum  finierint, inquit, testimoniium suum, bestia que ascendit de abysso aduersus eos faciet bellum, et uincet eos, et interficiet .« Postquam isti duo interfecti fuerint, inde ceteros fideles persequens, aut martyres gloriosos faciet, aut apostatas reddet. Et quicunque in eum crediderint, signum caracteris eius in fronte accipient. Sed de principio eius iam satis diximus: nunc quem finem habeat dicamus.



Diuisio narrationis.

Hic Antichristus, diaboli filius et totius malitie artifex, in tribus partibus mundi, Asia, Africa, et Europa, tribus linguis appellatur. In Hebrea, Amoime, id est nego; in Greca, Antimosi, id est contrarius;  in Latina, Titan, id est sol uel gigas. Qui per tres annos et dimidium, sicut supra dictum est, magna persecutione totum mundum uexabit, et omnem populum Dei uariis penis circumdabit. Postquam Enoch et Eliam interficiet, et ceteros in fide permanentes martyrio coronauerit, ad ultimum ueniet ira Dei super illum. Nam tentorium suum ad expugnandos iustos in monte Oliueti extendet, in quo inuenitur subita morte mortuus. Et sicut beatus Paulus scribit dicens: »Quoniam Dominus iehsu interficiet spiritu oris sui ,« siue Dominus iehsu interficiet illum potentia uisionis sue, siue archangelus Michel interficiet illum per uirtutem Domini nostri Iesu Christi; non per uirtutem cuiuslibet angeli uel archangeli occidetur. Tradunt quoque  doctores quod in monte Oliueti, sicut iam premisimus, Antichristus occidetur in papilione, et in solio suo in illo loco quo Deus ascendit in celum Debemus autem scire quod, postquam fuerit occisus, non statim ueniet dies iudicii , sed sicut libro Danielis legimus, quadraginta ies concedet Dominus electis ut agant penitentiam, qui aliquantulum seducti erant ab Antichristo.

Postquam uero penitentiam egerint, quantum temporis fiat quousque Dominus ueniat, nullus est qui sciat, sed in dispositione Dei manet, qui ea hora seculum iudicabit, qui ante seculum iudicandum esse prefixit. Erit autem iudicium in ualle Iosaphat, ut dicitur. uallis Iosaphat dicitur uallis iudicii. uallis est semper iuxta montem. uallis est hic  mundus, mons est celum. In ualle igitur fit iudicium, id est in isto mundo, scilicet in ere, ubi iusti ad dexteram Christi, ut oues statuentur; impii autem, ut hedi ad sinistram ponentur. Quomodo ad dextram uel sinistram? Ad dextram, scilicet sursum in gloria; ad sinistram, deorsum in terra. Iusti geminis alis caritatis ad alta subleuantur, ut dicitur, sancti sument pennas ut aquile, impii peccatis, ut plumbum ad terrena quibus toto corde inheserant, deorsum deprimuntur. De celeritate uero huius iudicii Augustinus ait ad Consentium: In atomo, inquit Apostolus, hoc est in puncto temporis, quod diuidi non potest, in ictu oculi hoc est in summa celeritate, nouissima tuba, hoc est in nouissimo signo quod dabitur, ut ista compleantur.  Canet enim, inquit, tuba, et mortui resurgent incorrupti, et nos immutabimur, et istam commutationem in melius sine dubitatione oportet intelligi, quia omnes, et iusti et iniusti, resurrecturi sunt. Sed sicut Dominus in Euangelio loquitur: »Quod bonum fecerit, in resurrectionem uite; quod male egerit, in resurrectionem iudicii ,« iudicium appellans penam sempiternam; sicut alio loco: »Qui non credit, inquit, iam iudicatus est .« Proinde illi qui ad iudicium resurrecturi sunt, non commutabuntur in illam incorruptelam, que nec doloris corruptionem pati potest. Illa namque fidelium est atque sanctorum. Isti uero perpetua damnatione cremabuntur, quia ignis eorum non exstinguetur,  et uermis eorum non morietur. Ac per hoc incorrupti quidem resurgent integritate membrorum, sed tamen corrumpendi dolore penarum, cum audierint: »Ite in ignem eternum qui preparatus est diabolo et angelis eius ,« a quo auditu malo iustus non timebit.

De eodem. Ut radius oculi nostri non citius peruenit ad propinquiora, nec tardius ad longinquiora, sed utraque interualla parili celeritate contingit, ita cum in ictu oculi, sicut Apostolus dicit, sit resurrectio mortuorum, omnipotentie Dei et ineffabili nutui tam facile est queque recentia quam diuturno tempore dilapsa cadauera suscitare. Item de eodem. Erit iudicium ipso inopinato Domini aduentu celerrimum: quod tardissimum putabatur, quia ipsas  conscientias, si non sermonis prolixitate, conuincet. In cogitationibus enim, sicut scriptum est, »impii interrogatio erit .« Et Apostolus: »Cogitationibus,« inquit, »accusantibus uel excusantibus in die qua iudicabit Deus occulta hominum secundum Euangelium meum per Iesum Christum .« Etiam Dominus sic futurus est testis intelligendus uelox, cum sine mora reuocaturus est in memoriam, unde conuincat puniatque  conscientiam. Quali autem forma apparebit ibi Dominus? Electis in ea forma qua in monte apparuit; reprobis uero in ea forma qua in cruce pependit. Erit ibi crux, scilicet lignum in quo passus est Dominus? Nequaquam, sed lux in modum crucis, splendidior sole. Qua hora fiet iudicium? Media nocte qua hora angelus Aegyptum deuastauit, et Dominus infernum despoliauit, ea hora electos suos de hoc mundo liberabit.



DOMINICA SECUNDA ANTE NATIuITATEM DOMINI.


 »Cum audisset Ioannes in uinculis opera Christi, mittens duos de discipulis suis ait illi: Tu es qui uenturus es, an alium exspectamus?«  iehsu es: Manda mihi utrum te debeam annuntiare inferis quo descensurus sum, an non conueniat te gustare mortem, cum Dei sis Filius?  Spiritus prophetie prophetantis animam tangit aliquando ex presenti et non ex futuro, ut Ioannes ait: »Ecce agnus Dei .« Moriturus autem requisiuit per discipulos suos dicens: »Tu es qui uenturus es, an alium exspectamus?« In quo ostendit quia uenisse Redemptorem nouerat, sed an per seipsum in infernum descenderet dubitabat. Tali quippe lapsu pietatis et amoris, non infidelitatis, nec sancti crediderunt Christum  moriturum. Unde princeps fidei Petrus ait: »Absit a te, Domine, non erit tibi hoc .« Mittit quoque Ioannes discipulos ad Christum, eorum ignorantie consulendo, ut uidentes signa credant. Scandalum enim patiebantur, quia audierant Iesum preponi magistro suo. Hoc autem innotuit, ubi dixerunt: »Rabbi, cui tu testimonium perhibuisti, ecce hic baptizat, et omnes ueniunt ad eum .«

In ipsa autem hora curauit multos a languoribus et plagis et spiritibus malis, et cecis multis donauit uisum. Et respondens dixit illis: »Euntes renuntiate Ioanni que uidistis et audistis; quia ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur .« Ad scandalum nuntiorum referuntur hec, non ad interrogata. Pauperes dicit uel spiritu uel operibus, ut in predicatore nulla distantia sit inter nobiles et ignobiles, inter diuites et egenos. Pauperes euangelizantur, id est Euangelio trahuntur, et ad fidem conuertentur. »Et beatus est qui non fuerit scandalizatus in me.« Hic respondet Dominus de humilitate mortis sue. Beati fideles sunt quorum fidei nichil tentamenti afferet crux, mors, sepultura. Nuntios Ioannis, qui eum esse Christum non credebant, a perfidie scandalo castigat, et eidem Ioanni quod querebat exponit, quia Deus est saluos faciendi, et Domini Domini exitus mortis . uisis tot signis, non scandalizari, sed admirari quisquam potuit. Mens tamen infidelium grauiter tulit cum Dominum post tot miracula mori uidit. Unde Paulus:  »Nos autem predicamus Christum crucifixum, Iudeis quidem scandalum, gentibus autem stultitiam .« Mira faciebat Dominus, sed tunc mori non dedignatus est. Et uero quia multis uidetur Ioannem saltem per scripturas prophetarum sciuisse nouissime Christum moriturum, legamus et ita. Quomodo Dominus Lazaro: »Ubi est positus,« dixit, sic Ioannes interrogat Christum, nullo modo sibi, sed discipulis. Interrogatio quoque sic intelligi potest: Tu es quem lex uenturum predixit, an alius Christus exspectabitur? Respondet autem Dominus factis potius quam dictis. Utique uisa miracula plenum testimonium dant quod sit Filius Dei. Hec enim ante Euangelium uel rara uel nulla fuerunt. Unus Tobias oculos recepit, et hec fuit angeli, non  hominis medicina. Elias mortuum suscitauit, ipse tamen rogauit et fleuit. Hic iussit. Eliseus leprosum mundari fecit, non tamen ibi ualuit precepti auctoritas, sed ministerii figura. Addit post supradicta de cruce et obitu et sepultura, quod est plenitudo fidei. Nullum enim maius est testimonium quam toto se unum obtulisse pro mundo. Hoc solo plene Dominus declaratur. Sic etiam a Ioanne declaratus est: »Ecce agnus Dei, ecce qui tollit peccata mundi .«

»Illis autem abeuntibus cepit dicere de Ioanne ad turbas: Quid existis in desertum uidere?«  Arundinem uento moueri. Quia turba circumstans interrogationis mysterium nesciebat, et putabat Ioannem  dubitare de Christo, ut intelligeret Ioannem non sibi, sed discipulis suis interrogasse, inquit istud ad laudem Ioannis. Per arundinem designat animum cogitatione Dei uacuum, et ad immundorum spirituum flatum uagantem, quem non habebat Ioannes, quia nec prosperis erigebatur nec aduersis inclinari nouerat. Sequitur:

»Sed quid existis uidere? hominem mollibus uestimentis indutum? Ecce qui in ueste pretiosa sunt et deliciis in domibus regum sunt.«    »Nemo existimet in studio pretiosarum uestium peccatum non deesse.« Unde Petrus apostolus in epistola sua ad feminas: »Non in ueste pretiosa .« »Sed quid existis uidere? Prophetam? Utique dico uobis et plus quam prophetam.«  In hoc est Ioannes plus quam propheta, quod digito monstrauit quem ceteri uenturum predixerant.  Illa duo, sed, sed, leguntur pro et. Mystice. Lex peccatis populi iuncta et pectoribus peccatorum quasi carceribus luce uacuitatis inclusa tenebatur, ne per eam Christus intelligi posset.  Mittit ergo discipulos ad Euangelium contuendum, ut supplementum consequantur, quia plenitudo legis est Christus. Cumque plerumque nutaret ueritas sine factis, fides plenissima gestorum testificationibus  exhibetur.  Ioannes non fuit mollibus uestitus, quia uitam peccantium non blandimentis fouit, sed aspere increpauit. Unde Salomon: »uerba sapientum quasi stimuli et sicut claui in altum defixi .«

»Hic est enim de quo scriptum est: Ecce mitto angelum meum ante faciem tuam qui preparabit uiam tuam ante te .«  Quod enim Grece angelus, hoc Latine nuntius dicitur. Recte ergo qui nuntiare supernum iudicem mittitur angelus uocatur, ut dignitatem seruet in nomine quam explet in operatione: altum quippe nomen est, sed si uita inferior non est. Omnes itaque qui sacerdotii nomine censentur angeli uocantur, propheta attestante  qui ait: »Labia sacerdotum custodient scientiam et legem requirent ex ore eius, quia angelus Domini exercituum est .« Sed huius altitudinem nominis etiam uos si uultis potestis mereri. Nam unusquisque uestrum inquantum sufficit, inquantum gratiam superne aspirationis accepit, si a prauitate proximum reuocat, si exhortari ad bene operandum curat, si eternum regnum uel supplicium erranti denuntiat, cum uerba sancte exhortationis impendit, profecto angelus existit. Et nemo dicat: Admonere non sufficio, exhortari idoneus non sum. Quantum potes exhibe, ne male seruando quod acceperis in tormentis exigaris. Scimus enim quod in tabernaculo non solum phialam, sed precipiente Domino etiam cyathi facti sunt .  Per phialas quippe doctrina exuberans. Per cyathos uero parua atque angusta scientia designatur. Alius doctrina ueritatis plenus audientium mentes inebriat. Per hoc ergo quod dicit, profecto phialam porrigit. Alius exponere quod sentit ualet. Sed quia utrumque denuntiat profecto per citatum prebet. In Dei ergo tabernaculo, id est in sancta Ecclesia, positi, si per doctrine sapientiam ministrare phialas minime potestis, in quantum pro diuina largitate sufficitis, proximis uestris boni uerbi cyathos date, ut quantum uos profecisse pensatis, etiam alios trahere uobiscum satagite. In uia Dei habere socios desiderate.



SERMO DE ADuENTU DOMINI.


 »Dicite pusillanimis: Confortamini. Ecce Deus noster ueniet, et saluabit nos. Tunc aperientur oculi cecorum et aures surdorum patebunt et saliet sicut ceruus claudus, et aperta erit lingua mutorum .« Ante aduentum Domini, fratres karissimi, in tanta caligine totum genus humanum inuoluebatur, quod neque Deum cognoscebant, neque uerba eius audire uolebant, neque bene operabantur, neque peccata sua confitebantur. Cumque multis anime infirmitatibus detinerentur, placuit summo medico eos uisitare, et suis medicinis eos releuare; sed notat eos Isaias propheta in quatuor languoribus specialiter laborare: ceci enim erant, et surdi, et claudi, et muti. Cumque egritudines eorum sanare uellet, ne miseri desperarent,  uoluit eis suum aduentum prenuntiare, uoluitque eos confortationibus suis consolare.

uultis scire qui sint legati? Isaias et alii prophete. Audite ergo quam consolationem iniunxit legatis: uos ministri mei, dicite miseris populis qui iacent in doloribus, qui desperant in infirmitatibus: »O pusillanimes, confortamini, quia ecce Deus noster ueniet. Ecce medicina nostra, ecce salus nostra ueniet, et saluabit nos. Eas infirmitates quibus subiacetis sanabit, quia tunc aperientur oculi cecorum,«  etc. Ceci erant, quia Deum ignorabant. Surdi erant, quia uerba Dei negligebant; claudi, quia non recte per bona opera incedebant; muti quia peccata sua tacebant. Hec surditas et cecitas, et alia que sequuntur a primo homine initium sumpsere. Adam enim in primo precepto a Deo sibi iniuncto surdus effectus est. Cum enim dictum est ei : »In quacumque die de ligno scientie boni et mali comederis, morte morieris,« non audisse uisus est »morte morieris.« Sed cum non fuit obseruator mandati, cecus fuit cum uerba diaboli non intellexit dicentis: »Eritis sicut dii .« Cum putaretur, uidelicet se fieri Deum, excecatum iam gerebat animum, quod deinceps sibi improperauit Dominus dicens: »Ecce Adam quasi unus ex nobis factus est ,«  quasi dicens deridendo: Ecce Adam qui putauit se futurum Deum, modo inuenit se miserum; factus quasi unus ex nobis, id est similis Patri et Filio et Spiritui sancto factus est Deus, sub ironia dictum est, quasi aliter se inuenit quam putauit. Claudicauit etiam Adam, quia cum cepit incedere, prauo incessit gressu, uulneratus aculeo uenenosi serpentis, et sic male operando claudicauit. Primum quoque quod legitur fecisse peccatum, hoc est claudicare. Duos pedes debet habere homo dilectionem  Dei et proximi. Qui altera illarum caret, claudus est. Adam ergo claudicauit: quia nimium uxorem dilexit, cum ab amore Dei se flexit. Deum non dilexit, cuius mandata neglexit. Uxoris amorem Dei amori pretulit, dum libentius uxoris quam Dei obediuit uoluntati  Nam posteaquam de ligno prohibito seducta muliere manducauit, eique dedit ut simul ederent, noluit eam contristari, quam credebat posse sine suo solatio contabescere, si ab eius alienaretur animo, et omnino illa interire discordia, non quidem carnis uictus concupiscentia, que nondum senserat, sed amicabili quadam beneuolentia, qua plerumque fit ut offendatur Deus, ne homo ex amico fiat inimicus.

Ergo alio modo quodam, etiam ipse deceptus est,  sed dolo illo serpentino quo mulier seducta est, nullo modo illum arbitror potuisse seduci . »Seducta enim erat illa primo per serpentem deinde uir per feminam. Diabolus autem locutus in serpente, utens  eo uelut organo, mouensque eius naturam eo modo quo mouet ille serpens, et moueri illa potuit ad exprimendos uerborum sonos, et signa corporalia per que mulier suadentis intelligeret uoluntatem.« Non itaque serpens uerborum sonos intelligebat, que ex illo fiebant ad mulierem, quandoquidem nec ipsi homines quorum rationalis natura est, cum demon in eis loquitur ea passione cui exorcista requiritur, sciunt quid loquantur. Adam itaque, ut prelibauimus, quia libentius uxoris persuasioni obediuit quam Dei uoluntati, ideo claudicauit. Nutus quoque fuit in confessione peccati, quia non solum non confessus est peccatum, sed etiam excusare cepit malefactum dicens: »Mulier quam dedisti mihi sociam de ligno dedit mihi, et comedi .«  Cum ergo ait »mulier, quam dedisti mihi sociam,« in mulierem conuertit culpam, et Deum etiam infamare uoluit in hoc uerbo, »quam dedisti mihi.«



Hic diuidatur sermo, si placet.


Audistis, fratres, quomodo Adam surdus, mutus, cecus, et claudus effectus est. In hec eadem uitia genus humanum inuolutum erat, antequam Christus in mundum uenisset. Adeo enim excecati erant, quia idola coluerunt. Unde Apostolus: »Euanuerunt in cogitationibus suis, et obscuratum est cor eorum insipiens. Et quia non probauerunt Deum habere in notitia, tradidit illos Deus in reprobum sensum .« Surdi erant iuxta hoc quod  Isaias ait: »Incrassatum est cor populi huius, et auribus grauiter audierunt. Cor et oculos suos clauserunt ne quando oculis uideant, et auribus audiant .« Claudicauerunt male operando, iuxta illud omnes declinauerunt, etc. Et iterum: »Filii alieni mentiti sunt mihi,« etc. . Muti sunt facti tacendo peccata, iuxta hoc quod Dauid de se ait: Quoniam tacui et inueterauerunt ossa mea .« Hec omnia, fratres karissimi, sanauit medicus celestis. Cecos illuminauit, cum aperuit sensus hominum, ut intelligerent Scripturas, et patrem suum annuntiauit mundo, iuxta hoc quod ait ipse: »Pater, manifestaui nomen tuum hominibus .« Et quia prius erat  in mundo, et mundus eum non cognouit. Hec est illuminatio quam postulat Dauid dicens: »Illumina oculos meos, ne unquam obdormiam in morte,« etc.  Aures aperuit, cum clamauit: Qui habet aures audiendi audiat .« Et gentilis populus habuit aures apertas, cum predicationem eius libenter suscepit, iuxta quod ipse per Dauid ait: »Populus quem non cognoui seruiuit mihi,« etc., . Hec sunt illa duo que propheta promisit cum ait: »Tunc aperientur oculi cecorum: et aures surdorum patebunt .« Sequitur:

»Et saliet sicut ceruus claudus .« Claudi erant, ut diximus, quia recte non incedebant, operibus bonis non uacantes. Sed direxit gressus hominum,  cum corda eorum ad uiam celestis patrie direxit. Corda diriguntur, cum neque ad dexteram neque ad sinistram diuertuntur. Dextera est misericordia Dei, sinistra uero desperatio. Unde ait Isaias. »Hec uia, ambulate in ea, neque ad dexteram neque ad sinistram declinantes .« Iudas et diabolus qui desperauerunt, ad sinistram declinauerunt. Origenes quoque qui nimium confidendo in  misericordia Dei predicauit diabolum saluandum et soluendum post mille annos, et nimis ad dexteram declinauit. Itaque medius callis sequendus est, ut neque desperent homines, neque confidentes in misericordia licenter peccent. Huius rei figura est, quod arca federis cum reduceretur de regno Philisthinorum in locum suum, uacce due ducebant in plaustro per directam uiam que non declinabant neque ad dexteram neque ad sinistram . Arca est Ecclesia. Due uacce predicatores gentilium et Iudeorum, quo alios lacte suo pascunt et alios ad Ecclesiam ducunt. Ideo Dauid ait: »Bene placitum est Domino super timentes eum, et in eis quo sperant super misericordia eius .« Utrumque posuit et spem et timorem. Spes sine timore  presumptio est. Timor sine spe desperatio est. Timor aufert in misericordia securitatem, ne nimis adhereat dextre. De hac recta uia ait Ioannes: »Parate uiam Domino« etc. . Sed in hac recta uia saliendum est. Unde dicitur: »Et saliet sicut ceruus claudus.« Sunt duo genera ceruorum, unum quod dum inuenerit serpentem in cauerna ubi latitat, cum se grauatos infirmitate presenserunt, spiritu narium eos extrahunt de cauernis, et egredientes percutiunt collum hinc inde iactando occidunt. Deinde propter tumorem ex pernicie ueneni currens ad aquas purissimas ex potu illarum uenenum euomit, ac sic pilos amittit, et cornua abiicit. Iste ceruus figuram penitentium tenet. Qui dum constringuntur intrinsecus conscientia peccatorum cadunt ad  fontes, id est ad doctrinam Scripturarum. Hi quoque foris proiiciunt quia segregantur per penitentiam a corpore et sanguine Christi usque dum recipiuntur per reconciliationem sacerdotis. Aliud genus ceruorum, si inuenerit serpentem, occideteum, et post uictoriam petit montes ubi inueniat pabulum. Sic et unusquisque dum senserit diabolum in se, uel in alios uenena male persuasionis infusa, cum uirtute Domini eum interficere, id est a se proiicere studeat, ueniatque ad montem, id est Christum pabulum querat ne omnino deficiat.

 Cerui quoque quando in agmine suo ambulant, uel quando natando alias terrarum partes petunt, onera capitum suorum super inuicem ponere solent, ita ut unus precedat,  et sequantur qui super eum capita ponunt et supra illos alii consequentes, et deinde alii donec agmen finiat. Ille autem unus qui pondus capitis in primatu portabat, fatigatus redit ad posteriora ut alter ei succedat qui portet quod portabat, atque ille fatigationem suam recreat, posito capite, sicut et ceteri ponebant. Ita uicissim portando quod graue est, et uiam peragunt et inuicem non deserunt. Itaque spiritales magistri cerui uel cerue uocati sunt, sicut per Ieremiam de doctoribus genitos filios incaute deserentibus dicitur. »Cerua in agro peperit, et reliquit .« Apostoli magistri dum labentia huius temporalitatis momenta, quasi quedam flumina transeunt, compatientes caritate, onera sua sibi inuicem superponunt,  quia cauta obseruatione custodiunt id quod scriptum est: »Inuicem onera portate, et sic adimplebitis legem Christi .« Ceruus, cum uenit ad loca spinosa et lutosa, saliendo transilit. Similiter, o peccator, si occurrerit tibi amor diuitiarum, qui pungit sollicitudine; si lutum luxurie uel alicuius uoluptatis fetide, transilito mente. Ceruus deserit ualles et ascendit in montes, ita tu desere terrena et pete celestia. Inde ait Dominus per Dauid: »Qui perfecit pedes meos tanquam ceruorum,« etc.  Ceruus senescens deuorat serpentem et tunc pre nimio ardore currit ad fontem. Post cuius potum deponit ueterem pellem et cornua et reuiuiscit. Sic, et tu peccator, occide serpentes  et curre ad fontem, id est Christum, et depone ueterem hominem, id est superbiam, ut dicas cum Dauid: »Quemadmodum ceruus desiderat ad fontes aquarum« etc.  Sequitur: »Et aperta erit lingua mutorum. Cum enim clamauit Christus: Agite penitentiam,« etc.  qui prius erubescebant confiteri peccata sua tunc penituerunt et confessione peccata sua detexerunt. Clamauit ueniam Maria, que prius muta erat. Clamauit latro ueniam in cruce qui prius tacebat peccata. Ecce muta locuta est; et ecce mutus locutus est. Ostendimus quid utilitatis primus aduentus summi medici mundo contulit. Completa est prophetia: uenit medicus; egrotos curauit. uerum quia de primo aduentu Christi quedam protulimus, congruum  est ut et de secundo eius aduentu aliqua proferamus.



DIuISIO SERMONIS.

Omnis Ecclesia Dei tenet in confessione et in professione Christum de celo esse uenturum ad uiuos et mortuos iudicandos, ut ait beatus Augustinus. Hunc diuini iudicii ultimum diem dicimus, id est nouissimum tempus. Nam per quot dies futurum iudicium testatur, incertum est. Christus Dei Filius finito mundi termino, in ea corporis forma qua ascendit celos, ad iudicium cum sanctis omnibus ueniet. Illo enim de celis ad iudicium ueniente, uirtutes celorum mouebuntur, et tunc parebit signum Filii hominis in celo. Et tunc plangent omnes tribus terre et uidebunt Filium hominis uenientem  in nubibus celi cum uirtute multa, et mittet angelos suos cum tuba et uoce magna et congregabunt electos a quatuor uentis a summis celorum usque ad terminos eorum . Ignis ante eum precedens ardebit et in circuitu eius tempestas ualida ; quia idem qui aliquando uenit ut iudicaretur occultus, tunc ueniet ut omnes iudicet manifestus. Congregatis ergo omnibus sanctis suis de celo est descensurus, et tremendus ualde, atque pauendus adueniet in die examinis sui, quando cum angelis et archangelis, thronis et dominationibus ceterisque uirtutibus, celis quoque ac terris ardentibus cunctis in sui obsequii terrore commotis uisus fuerit in gratia maiestatis. Sed uidendum est quomodo Christus cum cruce sua ueniat  secundum hoc quod dictum est: Et tunc parebit signum Filii hominis in celo.« Ioannes Chrysostomus de hac questione sic diffinit dicens: »Si dixerint: Ecce in promptuariis est Christus, ecce in solitudine, nolite credere .« De secunda presentia glorie Christi. Hoc dicitur propter pseudochristos et falsos prophetas, et propter Antichristum, ne aliquis errore preuentus in falsum incidat Christum, quando Christi saluatoris aduentum preueniet Antichristus. Ideo precauendum est sollicite ne quis pastorem, id est Christum querens, lupum, id est antichristum, inueniat. Ob hoc predicitur ibi. Unde dignoscas ueri pastoris aduentum, hoc dedit signum. Hoc enim fuit uoluntas eius, ut  primus aduentus eius latenter fieret et quereret quod perierat. Secundus uero aduentus non ita, sed simpliciter ait: »Quemadmodum,« inquit, »fulgur exiens ab oriente apparet in occidente, ita erit aduentus Filii hominis .« Subito enim omnibus apparebit, nec indigens quisque interrogare siue hic siue illic est Christus. Quemadmodum enim cum fulgur emicuerit, non egemus inquirere si facta sit coruscatio, ita cum reuelatio presentie eius effulserit, non indigemus interrogare an uenerit Christus. Sed quod queritur si cum cruce uenerit? De hoc subsequentia uideantur.

»Tunc, inquit, quando uenturus erit Christus sol obscurabitur, et luna non dabit lumen suum . Tanta enim erit eminentia splendoris in Christo, ut  etiam clarissima luminaria celi pre fulgore diuini luminis abscondantur. Tunc uero stelle cadent, quando apparuerit signum Filii hominis in celo. Considerasti quanta sit uirtus signi, hoc est crucis. Sol obscurabitur et luna non dabit lumen suum: crux uero fulgebit, et obscuratis luminibus celi, dilapsisque sideribus, sola radiabit, ut dicas quoniam crux lune et soli preclarior est. Quorum splendorem diuino illustrata fulgore superabit, et quemadmodum ingrediente rege in ciuitatem exercitus antecedit preferens signa atque uexilla regalia et habitum preparationis armisone annuntiat regis introitum, ita Domino descendente de celis precedit exercitus angelorum et archangelorum qui  signum illud ac triumphale uexillum sublimibus humeris preferentes, diuini regis celestis ingressum trementibus nuntiabunt.« Item idem doctor: »Sed quare crux apparebit tunc, et quam ob causam in eius prelatu Dominus adueniet? Ratio perspicua est, ut agnoscant consilium iniquitatis sue qui Dominum maiestatis crucifixerunt. Per hoc enim signum imprudens Iudeorum redarguitur impietas, quoniam propter hoc ipsum habentes crucem, ueniet, iuxta Euangelium, quia tunc plangent omnes tribus terre, et uidentes accusatorem suum ipsam scilicet crucem et ipsam arguentem cognoscunt peccatum suum sero; et frustra fatebuntur impiam cecitatem



DOMINICA PROXIMA ANTE NATIuITATEM DOMINI.


 »Miserunt Iudei ab Hierosolymis sacerdotes et leuitas ad eum, ut introgarent eum. Tu quis es? Et confessus est et non negauit. Et confessus est, quia non sum ego Christus, etc. .« Confessus est se non esse Christum; etiam non negauit quod erat, scilicet se esse precursorem, ut sequentia determinant. Hic humilitas Ioannis commendatur. Qui dum infirmitatem suam humiliter studuit agnoscere, Dei celsitudinem meruit obtinere. Mira cecitas Iudeorum! Qui cum Ioannem crederent esse Christum credere nolebant ipsi Ioanni attestanti Christum esse Saluatorem, tot signis ac uirtutibus approbatum:

»Et interrogauerunt eum. Quid ergo? Elias es tu? Et dixit: Non sum. Propheta es tu? Et respondit:  Non .«  Dominus dixerat discipulis suis: »Ioannes ipse est Elias ,« quia Ioannes in spiritu erat Elias non in persona: enim quod dicit hic se non esse Eliam. Ideo Ioannes negauit se esse prophetam, quia plus erat quam propheta, quod alii pronuntiauerant ostendens. uel quia nuntii querere intendebant an esset Elias et Eliseus, in quibus figura baptismi precessit, uel alius ex antiquis prophetis.

»Dixerunt ergo ei: Quis es ut responsum demus his qui miserunt nos: Ait. Ego uox clamantis in deserto: Parate uiam Domini, sicut dixit Isaias propheta .« Ioannes est uox in quo uerbum sonat, ostensio, et prophetia, et lucerna uerbi Dei  presentis in Ioanne, per quem clamat, presentis in carne assumpta cui Iohannes testimonium perhibet, iuxta illud. »Paraui lucernam Christo meo .« uiam Domini dirigit, qui ueritatis sermonem humiliter audit. uiam Domini dirigit qui ad precepta eius uitam preparat. Unde illud: »Si quis diligit me sermonem meum seruabit .«

»Et qui missi fuerant erant ex Phariseis. Et interrogauerunt eum. Et dixerunt ei: Quid ergo baptizas si tu non es Christus neque Elias neque propheta?«  Audierant Pharisei in prophetis Christum uenturum et baptizaturum, scientes etiam Iordanem  figuram baptismi gessisse, eumque Eliam et Eliseum in figura baptismi siccis pedibus transisse, putabant et nunc eos surrexisse ad baptizandum. Quia ergo Ioannes nullum de his dicit se esse, interrogant qua audacia baptizet.

»Respondit eis Ioannes dicens: Ego quidem baptizo uos aqua in penitentiam. Qui autem post me uenturus est, fortior me est; cuius non sum dignus calceamenta portare. Medius autem uestrum stetit quem uos nescitis. Ipse uos baptizabit in Spiritu sancto et igni .«  Ac si dicat: Non imputetur audacie quod ago. Baptizo in aqua in penitentiam, id est in signum penitentie purgantis animas; lauo corpora, et usum baptizandi instituo, parans uiam fortiori me, cuius calceamenta  portare non sum dignus. Tanta est eius excellentia, que supra meam est paruitatem. Inter uos autem medius est quem predico, sed nescitis eum, quia eius humilitate non abutimini. Ipse baptizabit in Spiritu sancto et igni, hoc est et purgatione sanctificationis et probatione tribulationis; uel in Spiritu sancto, id est in igne, quem uenit mittere super terram.  Spiritus sanctus per ignem intelligitur, que et corda incendit per amorem et illuminat per sapientiam. Sunt qui ita exponunt. In Spiritu sancto in presenti; in igne, in futuro. Sicut enim nunc renascimur ex aqua et Spiritu sancto in remissionem peccatorum, ita tunc de leuibus peccatis cum quibus morimur per ignem  purgatorium, quasi per baptismum, mundabimur. Unde Apostolus uniuscuiusque opus quale sit ignis probabit .« Euangelista Ioannes scripsit: »Cuius non sum dignus ut soluam eius corrigiam calceamenti ,« quod ad mysterium spectat. Mos apud ueteres fuit ut si quis eam que sibi competeret accipere uxorem nollet, ille ei calceamentum solueret qui iure propinquitatis eam sibi desponsaret. Christus autem sponsus Ecclesie fuit, ut Ioannes ait: »Qui habet sponsam sponsus est .« Unde Ioannes, qui Christus esse putabatur, recte se indignum esse denuntiat ad soluendum  corrigiam eius calceamenti. Quasi dicat: Ego Redemptoris uestigia denudare non ualeo, quia sponsi nomen mihi non usurpo. uel ita: Calceamenta ex mortuis animalibus fiunt. Dominus uero quasi calceatus apparuit postquam carnem assumpsit. Huius incarnationis mysterium nemo unusquisque ad plenum inuestigare potuit. Corrigia calceamenti est ligatura tanti mysterii. Non ualet ergo Ioannes ad plenum corrigiam soluere, que incarnationis mysterium non sufficit inuestigare.

»Cuius uentilabrum in manu sua. Et permundabit aream suam, et congregabit triticum suum in horreum, paleas autem comburet igni inexstinguibili .« uentilabri opus est ab infructuosis fructuosa discernere. Quod in manu Domini situm  indicat arbitrium potestatis recondentis triticum, id est perfectos fructus credentium in horreis; paleas uero, id est infructuosam hominum inanitatem, igne iudicii concremantis. Per uentilabrum discretio iusti examinis, per aream uero presens Ecclesia figuratur. Cuius aree purgatio etiam nunc geritur, cum peruersi ob manifesta peccata de Ecclesia eiiciuntur, uel post mortem diuina districtione damnantur. Inter paleas et zizania distat, quia palee a semine puri tritici prodeunt; zizania uero a diuersa origine procreantur. Ergo palee significant illos qui fidei mysteriis imbuuntur, sed leuitate perfidie ab electis dissentiunt; zizania illos qui opere et professione ab electis secernuntur. Hi uentilabro hoc non remouentur, qui iam iudicati sunt; sed palee tantum  uentilantur.

»Multa quidem et alia exhortans euangelizabat populo. Hec in Bethania facta sunt trans Iordanem, ubi erat Ioannes baptizans .« Bethania uilla est in secundo ab Helia milliario in latere montis Oliueti, ubi Saluator Lazarus suscitauit. Bene precursor Domini nostri in Bethania dicitur baptizasse. Nam Bethania domus obedientie interpretatur, ut demonstret per obedientiam fidei omnes ad Christi baptisma debere peruenire.



De eo quando ceperint homines obligari precepto percipiendi baptisma.

Queritur quando institutum sit sacramenta baptismi, ex quo deinceps licitum non fuit illud negligere,  quando illud suscipere debitum fuit. Et sunt quidem super hoc diuerse plurium estimationes. Alii dicunt ex eo institutum baptismum quod Christus Nicodemo nocte ad se uenienti modum noue regenerationis insinuans ait: »Nisi quis renatus fuerit ex aqua et Spiritu sancto, non potest uidere regnum Dei .« Alii dicunt institutionem baptismi ex eo incepisse quo Christus post resurrectionem suam in celum ascensurus discipulos ad predicandum misit, dicens: »Ite docete omnes gentes baptizantes in nomine Patris, et Filii et Spiritus sancti .« Quidam institutionem baptismi ex eo cepisse putant quod Ioannes in aqua baptizare cepit, predicans baptizaturum in Spiritum . Alii in passione Christi, quando  dixit: »Consummatum est ,« omnia ueteri Testamenti sacramenta finem accepisse, et Noui exordium putant. Commodius autem uidetur ut dicamus baptismum prius per Ioannem, deinde per Christum, siue per discipulos Christi, aliquandiu solum, ne a consuetudine abhorreret in usum productum; nouissime autem, quando in uniuersum mundum predicatores baptizare missi sunt, generaliter institutum. uidentur autem hec tria tempora distinguenda: Primum enim ante baptismum circumcisio sola statum habuit, et suscipiebatur ad iustificationem sine baptismo. Nouissime autem nunc post circumcisionem solus baptismus statum habet, et celebratur ad salutem sine circumcisione. Fuit autem tempus medium quoddam, quando et circumcisio  et baptismus simul concurrerunt: primum circumcisio, ut finiretur, aliud, id est baptismus, ut confirmaretur. Oportuit enim ut et illa que finienda erant nequaquam subito uel precipitarentur, sed paulatim, et quasi cum quadam reuerentia dimitterentur, ut ostenderentur bona fuisse tempore suo, et similiter que incipienda erant non subito in auctoritatem assumerentur, sed cum mora et grauitate inchoarentur ne uelut aliena, et propter rem aliunde inducta subito putarentur. Illa igitur dimissa sunt, non proiecta, id est ista instituta sunt, non usurpata: ut diuini consilii auctoritas ubique seruaretur, et humana causatio, ne diuina opera reprehendere auderet, amoueretur. Quamuis ergo in passione Christi, per quam consummata sunt  omnia, ueteris figure status finem accepit, et noui constitutio sacramenti exordium, tum et prius aliquanto tempore et noua inchoata sunt ad consuetudinem, et uetera postmodum aliquandiu tolerata secundum dispensationem. Similiter ergo fuerunt utraque tempore illo, siue ante passionem, siue post, ab eo quando inchoata sunt noua, donec postmodum uetera sunt interdicta. Et in isto medio tempore quod fuit baptismus cum circumcisione ab inchoatione sua usque ad passionem Christi, hoc fuit circumcisio cum baptismo, post passionem Christi usque ad illud tempus quo ipsa circumcisio cepit prohiberi. Sicut enim ante passionem ipsa circumcisio in statu suo ad remedium suscipiebatur, et  tamen tunc etiam baptismus sine periculo salutis non contemnebatur ab his quibus predicabatur, ita post passionem baptismus, quamuis in statu suo suscipiebatur ad salutem, et tamen tunc circumcisio sine periculo salutis non contemnebatur ab his quibus finis eius nondum manifestabatur. Postquam autem dictum est: »Si circumcidimini, Christus nobis nichil prodest ,« iam deinceps non poterat circumcisio ad salutem percipi, sicut prius, postquam dictum fuerat: »Masculus cuius caro preputii circumcisa non fuerit, peribit anima illa de populo suo .« Non potuit circumcisio ab his duntaxat quibus iniuncta fuerat sine periculo salutis contemni. Rursum quemadmodum in principio baptismus a Ioanne secundum  solum sacramentum dabatur, ut hi qui baptizandi usum non nouerant erudirentur, sic in nouissimo a quibusdam fidelibus circumcisio dispensatorie secundum solum sacramentum suscipiebatur, ne hi qui circumcidi consueuerant scandalizarentur.



De aduentu et de qualitate persone iudicis.

»Cum uenerit Filius hominis in gloria sua, et omnes angeli cum eo, tunc congregabuntur ante eum omnes gentes .«  Et Iudei quippe qui in malitia perseuerantes, in illo iudicio puniendi sunt, sicut alibi dictum est: »uidebunt in quem pupugerunt .« Cum enim boni et mali uisuri sunt iudicem uiuorum et mortuorum, procul dubio enim uidere mali non poterunt, nisi solam formam qua filius hominis est; sed tamen in  claritate in qua iudicabit, et in humilitate in qua iudicatus est. Non enim iterum Christus in cruce uidendus est. Ceterum illam Dei formam in qua equalis est Patri, procul dubio impii non uidebunt. Non enim sunt mundicordes qui beati, quoniam ipsi Deum uidebunt?  Alioquin si Filius Dei iudex in forma in qua equalis est Patri, et impiis cum iudicaturus est apparebit, quid est quod pro magno dilectori suo pollicetur dicens: »Ego diligam eum, et ostendam meipsum illi .« Quapropter Filius hominis iudicaturus est, nec tamen ex humana potestate, sed ex ea qua Filius Dei est. Itaque utrumque dici potest: et Filius hominis iudicabit, et non Filius hominis iudicabit, ut uerum  sit quod ait: »Cum uenerit Filius hominis, tunc congregabuntur ante eum omnes gentes« et non Filius hominis iudicabit, ut uerum sit quod ait: »Ego non iudico ,« et: »Ego non quero gloriam meam, est qui querat et iudicet . Nam secundum hoc quod in iudicio non forma Dei, sed forma Filii hominis apparebit, nec ipse Pater iudicabit: secundum hoc enim dictum est: Pater non iudicabit quemquam, sed omne iudicium dedit Filio. Secundum autem quod dictum est: »Dedit Pater Filio uitam habere in semetipso :« non utique dicitur: Pater non iudicabit quemquam; sed secundum hoc quod equalem Pater genuit Filium, iudicabit cum illo. Secundum hoc ergo dictum est, quod in iudicio non forma Dei, sed forma  filii hominis apparebit. Non quia iudicabit qui dedit omne iudicium Filio, cum de illo dicat Filius. »Est qui querat et iudicet:« sed ita dictum est: »Pater non iudicat quemquam, sed omne iudicium dedit Filio«: ac si diceret: Patrem nemo uidebit in iudicio uiuorum et mortuorum, sed omnes Filium, quia et filius hominis est, ut possit et ab impiis uideri, cum et illi uidebunt, in quem pupugerunt. Omne ergo dedit iudicium Filio, quia iudex in forma filii hominis apparebit, que forma non est Patris, sed Filii, nec ea Filii in qua equalis est Patri, sed in qua minor est Patre, ut sit in iudicio bonis et malis conspicuus. Quando autem iudicem uidebunt mali, non eis uidebitur bonus, quia non ad eum gaudebunt corde, sed tunc plangent se omnes tribus terre: id  est numero utique malorum omnium et infidelium. uisio illa Filii hominis, nec bonum erit impiis qui mittentur in ignem eternum, nec summum bonum erit iustis. Adhuc enim uocat eos ad regnum quod eis paratum est ab initio mundi. Sicut enim illis dicet: »Ite in ignem eternum «: sic iustis: »uenite, benedicti Patris mei, possidete paratum uobis regnum .« Et sicut illi ibunt in combustionem eternam, sic iusti in uitam eternam. Quid est autem uita eterna nisi ut recognoscant te, inquit, unum Deum uiuum, et quem misisti Iesum Christum : sed in illa claritate, de qua dicit Patri: »Quam habui apud te priusquam mundus fieret .« Tunc enim tradet regnum Deo et Patri, ut intret seruus bonus  in gaudium Domini sui.



DIuISIO SERMONIS.

Nunc, dilectissimi, diem mortis nostre et aduentum Domini nostri Iesu Christi et terribile ac metuendum iudicium eius studeamus iugiter cogitare. Ad omnium enim peccatorum uulnera nulla inueniri possunt utiliora remedia, quam ut unusquisque cogitet horam illam, quando erit de hoc seculo migraturus. Quomodo enim potest fieri ut aliquis grauia peccata presumat suscipere, quando se momentis singulis credit de hac luce posse migrare. Sicut enim et Scriptura dicit: »Memento, fili, quoniam mors non tardabit ,« et illud: »Memento nouissimorum tuorum, et desines inimicari ,« qui enim diligenter attendit, quam dura erit examinatio ante tribunal Christi, ubi recepturus est unusquisque secundum opera sua, non ei poterunt placere peccata uel crimina propria. Cum enim ante illum tremendum iudicem congregate fuerint omnes gentes , quid tunc erit iniustis, et adulteris, ebriosis, atque raptoribus? Fletus oculorum et stridor dentium, cum sanctorum multitudinem ad dexteram regis, et ad gloriam segregatam, peccatorum populum in profundum tartari sine ulla miserationis ac uenie spe dimersum, recludi se in tenebris suis a beata sanctorum luce uiderint, et in profundum inferni descendere, et super se urgentem os suum puteum, eterna supplicia et perpetuam mortem morituri aspexerint. Frustra  pauperis quem in hac uita despexit peccator, misericordiam postulabit, frustra extremum Lazari digitum, quo ardens refrigeretur, ardentibus labiis rogabit apponi, cum uelit miser cum iustorum humiliumque pauperum letari gloria, quos uidit duris quondam paupertatis subiacuisse laboribus, et illa in uita qua cum uita moriuntur mala portasse, ne ad illa eterna mererentur supplicia peruenire. Ut ergo hec tam dura, et tam terribilia ante tribunal eterni iudicis audire non mereamur, dum adhuc licet, et cum Dei adiutorio in potestate nostra est, consideremus conscientias nostras, et si aliqua crimina uel peccata capitalia, necdum eleemosynis et orationibus purgata in nobis, adhuc dominari cognoscimus, portum penitentie, deuictis peccatorum fluctibus, Christo  gubernante festinemus intrare. Et si quod in nauicula anime nostre multis tempestatibus peccatorum, aut per superbiam fractum, aut per auaritiam ruptum, aut per luxuriam resolutum esse cognoscimus, conponere uel reparare bonis operibus festinemus. Studeamus iugiter uitiorum exhaurire sentinam. Non enim peccata nocent preterita, si non placent. Sicut enim nulli iustorum sufficit iustitia, si non perseuerauerit usque in finem, ita nulli peccatorum nocere poterit iniquitas sua, si antequam de corpore isto discedat ad eleemosynarum remedia, uel ad penitentie medicamenta confugerit. Sed quia quando uel qua hora de hoc seculo rapiamur, scire non possumus, sine ulla dilatione uel mora de sinistra fugere festinemus ad dexteram. Hoc sanitati credendum  est, non etati. In remedium salutis sue semper paratus sit, qui uite sue semper incertus est, quia qui nos securos fecit docendo, »Peccator in quacunque die conuersus fuerit, omnes iniquitates eius obliuioni tradentur ,« ipse etiam cautos esse uoluit dicens: »Nolite tardare conuerti ad Dominum, nec differatis de die in diem .«  Sed forte quando generaliter omnes ad penitentiam prouocamus, aliquis inter se cogitat dicens: Ego iuuenis homo uxorem habens, quomodo possum aut capillos minuere, aut habitum religionis assumere? Nec nos hoc dicimus, fratres karissimi, non hoc predicamus, ut iuuenes, qui coniuges habere uidentur, habitum magis quam mores debeant commutare. Quod enim homini uxorem habenti nocet, si se uoluerit ad opera bona uel honesta conuertere, si peccatorum suorum uulnera eleemosynis, ieiuniis, et orationibus ad sanitatem pristinam studeat reuocare. uera enim conuersio sine uestimentorum commutatione sufficit sibi. uestimenta religiosa sine bonis operibus non solum remedium habere non poterunt, sed etiam iustum Dei iudicium  sustinebunt. Conuertamur ergo ad meliora, dum in nostra sunt potestate remedia. Hic exstinguamus mortem moriendo peccatis: hic uitam uite meritis acquiramus. Per Dominum nostrum Iesum Christum Filium Dei unigenitum qui cum ingenito Patre et Spiritu sancto uiuit et regnat Deus per omnia secula seculorum. Amen.



IN uIGILIA NATIuITATIS DOMINI. Secundum Mattheum.


 »In illo tempore: Cum esset desponsata mater Iesu Maria Ioseph, antequam conuenirent, inuenta est in utero habens de Spiritu sancto .«

Cum natiuitatem Domini et Saluatoris nostri Iesu Christi qua eternus ante secula Dei Filius hominis ex tempore filius apparuit, Mattheus euangelista, breui quidem sermone, sed ab Abraham usque ad Ioseph uirum Marie perduxisset, omnesque communi humane conditionis ordine genitos simul et generantes ostendisset, mox de ipsa locuturus quantum eius generatio a ceteris distaret aperuit, quia uidelicet ceteri per coniunctionem maris et femine solitam, ipse autem per uirginem, utpote Dei Filius nasceretur in mundum. Et quidem decebat omnimodis, ut cum Deus homo propter homines  fieri uellet, non ex alia quam de uirgine nasceretur, et cum uirginem generare contingeret, non alium quam qui Deus esset filium procuraret.

»Cum esset, inquit, desponsata mater Iesu Maria Ioseph, antequam conuenirent, inuenta est in utero habens de Spiritu sancto.« Quo ordine uel in qua ciuitate sit celebrata conceptio, Lucas euangelista sufficienter exponit. Sed quia uestre sanctitati constat esse notissimum, dicendum paucis de his erit que Mattheus scribit. Notandum in primis quia in eo quod ait »antequam conuenirent« uerbo conueniendi non ipsum concubitum, sed nuptiarum que precedere solent tempus, insinuare uoluit quando ea que prius desponsata fuerat esse coniux incipit. Ergo antequam conuenirent dicit antequam nuptiarum solemnia rite celebrarent, inuenta est in utero  habens de Spiritu sancto. Siquidem memorato ordine, postea conuenerunt quando Ioseph ad preceptum angeli accepit coniugem suam; sed non concubebant, quia sequitur: »Et non cognoscebat eam.«

»Inuenta est autem in utero habens« a nullo alio quam a Ioseph, qui licentia maritali future uxoris pene omnia nouerat. Ideo tumentem eius uterum mox curioso deprehendit intuitu. Sequitur:

Ioseph autem uir eius, cum esset iustus et nollet eam traducere, uoluit occulte dimittere eam.« uidens Ioseph sponsam concepisse suam, quam bene nouerat a nullo uiro fuisse attactam, cum esset iustus, et iuste omnia uellet agere, optimum duxit, ut neque hoc aliis proderet, neque ipse eam acciperet  uxorem, sed mutato occulte nuptiarum preposito in conditione eam sponsam manere pateretur, ut erat. Nam et in Isaia legerat uirginem de domo Dauid esse concepturam et parituram Dominum, de qua etiam domo nouerat genus duxisse Mariam, atque ideo non discredebat in ea prophetia hanc fuisse completam. Sed sic eam uoluit occulte dimittere, ut neque acciperet coniugem, et illa sponsa pareret. Nimirum pauci essent qui eam uirginem et non potius autumarent esse meretricem. Unde repente consilium Ioseph consilio meliore mutatur, ut uidelicet ad conseruandam Marie famam, ipse eam celebrato nuptiarum conuiuio coniugem acciperet, sed castam perpetuo custodiret. Maluit namque Dominus aliquos modum sue generationis ignorare quam castitatem infamare Genitricis. Nam sequitur:

 »Hec autem eo cogitante, ecce angelum Domini apparuit ei dicens: Ioseph, fili Dauid, noli timere accipere Mariam coniugem tuam. Quod enim in ea natum est de Spiritu sancto est. Pariet autem filium et uocabis nomen eius Iesum; ipse enim saluum faciet populum suum a peccatis eorum.« Quibus profecto uerbis modus conceptionis eius, simul et dignitatis partus edocetur, quia uidelicet de Spiritu sancto concepit, et paritura sit Christum. Quem et si aperta uoce angelus Christum non appellet, in eo tamen quod etymologias nominis Iesu exponens, ipsum salutis ostendit auctorem, populorumque saluatorem ac populum eius nuncupat manifesta ratione, quia sic Christum significat ut per hec et que nescierat dicat Ioseph, et a contactu Dei Genitricis funditus  mentem amoueat.  Quam tamen dispensatione iuste necessitatis accipere iubetur solo de nomine coniugem, ne uidelicet quasi adultera lapidaretur a Iudeis, et ut in Aegyptum fugiens haberet solatium masculi, qui familiari cura et tutor feminee fragilitatis, et testis eius perpetue uirginitatis existeret. Produnt Catholici expositores et alias causas quare Dei Genitricem Ioseph accipere debuerit coniugem. Quas in suis, qui uult, inueniet locis. Adhibet autem euangelista partui uirginali etiam prophetici sermonis exemplum, ut tante miraculum maiestatis eo certius uideretur, quod hoc non solum ipse fictum crederet, sed etiam a propheta predictum recoleret. Nam et huic euangeliste, id  est Mattheo moris est omnia que narrat propheticis affirmare testimoniis. Scripsit namque Euangelium suum ob eorum maxime causam, qui ex Iudeis credebant, nec tamen legis ceremoniis, quamuis renati in Christo, ualebant euelli, et propterea satagebat eos a carnali legis et prophetarum sensu ad spiritualem qui de Christo erigere, quatenus sacramenta fidei Christiane tanto securius perciperent, quanto hec non aliud esse perciperent quam que prophete predixerant.

Ecce,« inquit, »uirgo in utero habebit, et pariet filium, et uocabunt nomen eius Emmanuel, quod est interpretatum nobiscum Deus.« Nomen saluatoris, quod nobiscum Deus a propheta uocatur, utramque naturam unius persone ipsius signat. Qui enim ante  tempora natus ex Patre Deus est, ipse in plenitudine temporum Emmanuel, id est nobiscum Deus, in utero, matris factus est quia nostre fragilitatem nature, in unitatem sue persone suscipere dignatus est, quando »uerbum caro factum est et habitauit in nobis ,« mirum uidelicet in modum incipiens esse quod nos sumus, et non desinens esse quod erat: sic assumens naturam nostram, ut quod erat ipse non perderet.

»Exsurgens autem Ioseph a somno fecit sicut preceperat ei angelus Domini, et accepit coniugem suam, et non cognoscebat eam.« Accepit eam ad nomen coniugis ob causas quas prediximus, et non cognoscebat eam ad opus coniugale ob arcana que didicerat. Quod si quis huic nostre expositioni obsistere et contendere  uoluerit, beatam Dei Genitricem, nunquam a Ioseph celebratis nuptiis, in nomen coniugis assumptam, exponat ipse melius hunc sancti Euangelii locum; pariterque ostendat licitum fuisse apud Iudeos, ut sponse sue quisque carnali copula misceretur, sano eius intellectu libenter cedimus, tantum ne erga Matrem Domini quidquam gestum quod publica opinione posset infamari credamus. Quod uero additur »donec peperit filium suum primogenitum« nemo ita intelligendum putet quasi post natum filium eam cognouerit, ut quidam peruerse opinantur. Scire enim debet uestra fraternitas quia fuerunt heretici qui, propter hoc quod dictum est »non cognoscebat eam donec peperit filium,« crederent Mariam post natum Dominum cognitam esse a Ioseph,  et inde ortos eos quos fratres Domini Scriptura appellat, assumentes et hoc in adiutorium sui erroris quod primogenitus nuncupatur. Dominus Deus auertat hanc blasphemiam a fide omnium nostrum, donetque nobis Catholica pietate intelligere parentes nostri Saluatoris intemerata fuisse semper uirginitate preclaros, et non filios, sed cognatos eorum fratres Domini Scripturarum more nuncupari. Sed ob id euangelistam an post natum Filium Dei eam cognouerit dicere non curasse, quia nulli de hoc ambigendum putauerint, quod coniuges, quibus in uirginitatis castimonia permanentibus, Dei Filium nasci singulari gratia datum est, nullatenus ex eo castitatis iura temerare potuerint.

 Notandum quoque est quod primogeniti non, iuxta hereticorum opinionem, soli sunt quos fratres sequuntur, sunt alii. Sed iuxta auctoritatem Scripturarum omnes qui primi uuluam aperiunt siue fratres eos aliqui seu nulli sequantur, primogeniti uocantur. Attamen cum Dominus speciali ratione possit primogenitus dictus intelligi, iuxta hoc quod in Apocalypsi dicit de eo Ioannes: »Qui est testis fidelis primogenitus mortuorum, et princeps regum terre .« Et apostolus Paulus: »Nam quos presciuit et predestinauit conformes fieri imagines Filii sui, ut sit ipse primogenitus in multis fratribus .« Primogenitus est in multis fratribus, quia »quotquot receperunt eum,  dedit eis potestatem filios Dei fieri .« Quorum recte primogenitus appellatur, quod omnes adoptionis filios, etiam illos qui incarnationis eius tempora nascendo precesserunt dignitate progreditur. Siquidem possunt illi cum Ioanne ueracissime testari. Qui prius nos uenit ante nos factus est, id est post nos quidem in mundo genitus. Sed merito uirtutis primogenitus omnium iure est uocatus, quanquam et in ipsa diuina natiuitate non inconuenienter possit primogenitus dici, quia priusquam creaturam faciendo gigneret aliquem, ceternum sibi Pater genuit Filium. Prius enim quam uerbum ueritatis adoptionis filios sibi redimendo gigneret aliquos, ceternum sibi Pater genuit uerbum. Unde ipsum uerbum ipse Filius Dei, eius uidelicet uirtus et sapientia  loquitur: Ego ex ore Altissimi prodiui, primogenita in omnem creaturam. Deus de Deo natus erat, et in ea qua creatus est humanitate omnem creaturam preibat.

»Et uocabis, inquit, nomen eius Iesum.« iehsu Hebraice Latine salutaris siue saluator dicitur. Cuius uocationem nominis prophetis liquet esse certissimam. Unde sunt illa magno uisionis eius desiderio cantata: »Anima autem mea exsultabit in Domino, et delectabitur super salutari suo .« Et iterum: »Defecit in salutari tuo anima mea ,« Et alibi: »Ego autem in Domino gloriabor, gaudebo in Deo Iesu meo .« Et maxime illud: »Deus, in nomine tuo saluum me fac .« Ac si diceret: Nominis  tui gloriam, qui uocaris Saluator, in me saluando clarifica. iehsu ergo nomen est Filii qui ex uirgine natus est, angelo exponente, significans quod ipse saluum faciet populum suum a peccatis eorum. Qui autem saluat a peccatis, idem utique a corruptionibus mentis et corporis que ob peccata contigerunt saluabit. Christus uero uocabulum est sacerdotis uel regie dignitatis. Nam et sacerdotes ac reges in lege a chrismate, id est unctione olei sancti, appellabantur christi, significantes eum qui uerus rex et pontifex in mundo apparens unctus est oleo letitie pre participibus suis. A qua unctione id est chrismate ipse Christus et eiusdem unctionis id est gratie spiritualis participes sunt christiani uocati, qui per id quod Saluator est nos saluare a peccatis,  per id quod pontifex est nos reconciliare Deo Patri, per id quod Rex est regnum nobis Patris sui dare dignetur in eternum.



ITEM EXPOSITIO DE EODEM.

»Christi generatio sic erat .« Queritur cur non ait Iesu Christi, sed solummodo Christi, quod angelo mox dicturo seruauit. Generatio, id est ipse Christus in carne generatus. Ac si diceret: Generatio, que est Christus, sic erat bifarie explananda, uelut a decurse genealogie loco, ubi ait: »Iacob genuit Ioseph uirum Marie, de qua natus est iehsu qui uocatur Christus. Omnes ergo generationes ab Abraham usque ad Dauid generationes XIu, et a Dauid usque ad transmigrationem Babylonis  generationes XIu, et a transmigratione Babylonis usque ad Christum generationes XIu. Generatio autem Christi sic erat .« Prima hominis conditio est, quod Adam de terra plasmatus est; secunda est quia femina de latere uiri creata est; tertia uero quod natus est homo, ex uiro et femina. Christi autem generatio sic erat, ut sine uiro nasceretur de femina, conceptus per ipsum sanctum. Prima et secunda generatio ruerunt. Tertia de ruina generauerunt. In quarta salutem inuenerunt.

»Cum esset desponsata mater Iesu Maria Ioseph,« et reliqua. Sic autem erat Christi generatio, id est sic ad Christum pertinet hec genealogia »Cum esset desponsata.« His causis non de simplici uirgine, sed de desponsata natus est Christus  ne per feminam, sed per uirum, iuxta morem Scripture genealogia taxaretur, ne lapideretur a Iudeis ut adultera, ut in Aegyptum fugiens haberet uiri solatium, ut partus celaretur diabolo, dum putat non de uirgine, sed de uxore genitum, ne intemerate uirginis aduerteretur infamia. Maluit enim Dominus aliquos de suo potius ortu, quam dubitare de matris pudore, ne uirginibus uelamen excusationis fieret, quo infamata sit mater Domini, ne dicenti Domino: »Non ueni soluere legem, sed adimplere ,« ullus obiecerit: Quod cum legis iniuria natus sit, ut testis pudoris maritus adhiberetur, qui possit dolere et uindicare opprobrium, si non agnosceret sacramentum, ne uideretur Maria culpam obumbrare mendacio. Causam enim mentiendi  desponsata non habuit, cum coniugii premium partus sit feminarum, ne Herodi et Iudeis excusandi preberetur occasio, quod natum ex adulterio persequerentur, ut fidelibus coniugatis ex pari consensu continentia insinuaretur, ut nisi preuaricationi esset obnoxia, qualiter humana progenies multiplicari sine uirginitatis detrimento potuisset demonstraretur. »Desponsata,« id est nondum nupta. »Mater eius.« Mater eius, inquit, non uxor Ioseph. »Maria Ioseph.« In ipsa ianua amborum ponuntur nomina, que facti congruunt. »Antequam conuenirent.« Proximum nuptiarum tempus ostendit, non quod sequeretur ut postea conuenirent, sicut dicit Eluidius. »Inuenta est« a nullo alio, nisi a Ioseph, qui maritali licentia future uxoris  omnia nouerat. Sic Mattheus pretermisit multa, que Lucas narrauit, dicens: »In mense, inquit, sexto missus est angelus Gabriel a Deo in ciuitatem Galilee cui nomen Nazareth, ad uirginem desponsatam uiro, cui nomen erat Ioseph, de domo Dauid. Et nomen uirginis Maria. Et ingressus angelus ad eam dixit: Aue, gratia plena, Dominus tecum,« etc.  Nimirum enim usque ad id genealogiam deduxit ut diceret Ioseph uirum Marie, de qua natus est iehsu, qui uocatur Christus. Et ideo conceptum eius quem transcenderat Luce narrandum reliquit. »In utero.« Non in uterum accipiens, id est non aliunde acceptum, sed interius ueniente Spiritu sancto habitum, ut illud: »Femina circumdabit uirum .«---»De Spiritu sancto.«  Queritur si inuenta a Ioseph habens de spiritu sancto, cur dimittere eam uoluit. Ideo, quia nec totum sciuit, nec totum ignorauit. Nouerat in utero habentem, non de carnali concubitu, sed de spirituali uirtute. De quo uero conceperit ignorabat: quod ei aperitur quasi nescienti, dum inducitur de sancto. Et reliqua.

Item queritur cur Mattheus anticipauit, quod mox angelus erat dicturus. Hoc nimirum fecit pro spirituali feruore, et ne lectoris animus paucissimis licet lineis dubitaret, et ut in ore duorum uel trium testium stet omne uerbum . »Ioseph uir eius.« In Scriptura sponse uxores, et sponsi uiri uel mariti dicuntur. »Cum esset iustus.« Cum  conscii criminum obnoxii sint peccato , cur Ioseph, cum crimine zelet, iustus uocatur? Ideo, ut idoneum eius testimonium commendet. Inde plerisque exemplariis additur: »Cum homo esset iustus,« ut ostendat secundum humanam iustitiam Ioseph iustum fuisse, quia comparatione iustitie Dei pro nichilo ducitur. Et ideo recte sequitur: »Nollet eam.« Non solum celat, sed nec audet contingere templum Dominici corporis. Recte iustus, iustitie templum non corrumpit. »Traducere.« Ac si diceret: Nollet ducere sponsam, quam suspicatus est esse adulteram, ut alii, siue traducere ad penam quam sciebat non ab homine concepisse. Traductionis enim uerbum sepius in mala quam in bona parte inuenitur. Quod etiam Grecus  non absurde sermo significat, uapardeir, mathysai, id est propalare, quod est palam facere et omnibus notum facere conceptum. »Occulte.« Ne aut publice dimissa uxore sua, alieni coitus reatum super eam induceret, aut detenta seipsum quasi adulterii conscium reum constitueret. »Dimittere,« id est uxorem non ducere, siue a pena adulterii innocentem liberare. Ecce Adam celestis noua opponit ueteribus. Priori uice ex solo uiro femina facta est sine matre. Secunda uero uir ex sola muliere natus est sine carnali patre. Ex feminis decuit noua redemptio, a quibus precessit antiqua preuaricatio. Terrenus Adam de incorrupta terra formatus est. Secundus Adam de incorrupta et immaculata carne uirginis Marie.

 »Hec autem eo cogitante, ecce angelus Domini.« Bono uiro et iusto, bona et iusta cogitanti, bonus et iustus apparuit nuntius. Ideoque additur »Domini« ad distinctionem apostatarum angelorum. Hunc angelum Gabrielem multi putant, iuxta Luce fidelem narrationem, non quia ipse sit nuntius natiuitatis omnium, quia interpretatur fortitudo Dei; et uictoria bellorum est ei commissa. Et ideo in natiuitate Ioannis et Christi ad uincendum inimicum uenientium recte mittitur. Recte de Domino quoque cogitanti opportuna adhibetur consolatio, sicut et duobus in uia ambulantibus ostensus est Christus . »In somnis apparuit.« Sermo apparendi insolitam rem significat. Duobus modis locutio diuina distinguitur, aut per angelos aut per  semetipsum. Sed cum per semetipsum sola inspiratione interna sine uerbis et syllabis cor docetur, quia auditum aperit, et habere sonitum nescit. Sicut Spiritus Philippo dixit: »Iunge te ad currum istum .« Cum uero per angelum his modis, aliquando uerbis sine ulla imagine, sicut Christo dicenti: »Pater, clarifica Filium tuum,« protinus respondetur: »Clarificaui, et iterum clarificabo .« Et reliqua. Aliquando rebus sine uerbis. Sicut Ezechiel Electri speciem uidit in medio ignis , per hanc Christi incarnationem designans; aliquando uerbis et rebus, sicut Adam deambulantem Dominum in paradiso post meridiem uidit , significans lucem ueritatis a se recessuram.  Aliquando imaginibus cordis oculis ostensis, sicut Iacob demissam e celo scalam , et Petrus uas plenum animantibus in exstasi uiderat . Aliquando imaginibus ante corporeos oculos ex ere assumptis, sicut Abraham non solum uidit, sed et in domum accepit, et insuper etiam pauit aliquando celestibus substantiis ; sicut baptizato Domino uox sonuit dicens: »Hic est Filius meus .« Aliquando terrenis et celestibus sicut coram Moyse in monte ignem rubumque sociauit , significans se doctorem populi fore, qui legis flammam acciperet, et tamen peccati spinam non relinqueret, siue quod ex illo populo exiret, qui ignem diuinitatis in humane nature spinas imponeret. Aliquando humanis  cordibus secreta penitentia inspirat, ut Zacarias ait: »Et dixit mihi angelus qui loquebatur in me .« Cum uero hic beato Ioseph apparuisse dicitur imagine cordi ostensa apparuit. »Ioseph, fili Dauid.« Blandientis affectu loquitur notum eum significans et familiarem, cuius nomen et genus designatur. Hinc apparet quod ex eadem tribu erant Ioseph et Maria. Iuxta illud: »Nemo copuletur: nisi de tribu sua .« In quo notandum quod non tam carne quam spiritu filium Dauid eum dixit, ut iustum uirum ex genere iusti propagatum hoc meruisse declararet. »Noli timere,« apparet quod causa timoris apparuerit dimittere eam, quia timebat profiteri speciale coniugium. uide quod metu ille non sit cercitus, quo accipere uxorem  prohibitus est, sed iubetur ne ad suam penitentiam illam accipere pauescat. Prius timor expellitur, ut libentius dicenda postea audiantur. »Coniugem tuam.« Solet Scriptura sponsas coniuges uel uxores uocare. Siue ideo Maria coniux dicitur, quia sub eodem iugo educandi saluatorem erat. »Quod, inquit, natum,« non extrinsecus est seminatum, sed de Spiritu sancto. Hic soluitur quod Ioseph scierit, quid ignorauerit.  Sed non ob hoc Spiritus pater Christi existimandus est, ut Deus Pater uerbum genuerit; Spiritus uero hominem. Sed quia eius ministerio ciuitas Christi adimpleta sit. »Pariet autem filium.« Parere tamen faciet sine dolore pariendi, sicut sine peccati uoluntate fuit conceptus. Sic monstrantur quatuor incerta  uniuscuiusque nascentis: »Qui pariet filium, qui uocabitur iehsu, qui saluum faciet populum suum, et uocabis, etc.« O Ioseph, uocibus prophetarum non contradicas. Notandum quod iuxta Mattheum ad Ioseph, iuxta Lucam ad Mariam uocare nomen pueri predictum sit, quia iehsu ad salutem utriusque sexus uenit. Iesum sequitur etymologia nominis cum ait: »Ipse enim saluum faciet populum suum.« uere suus quis aliis esse possit a peccatis. Contra Iudeos qui putant populum eorum de captiuitatibus, non de peccatis per Christum liberandum. Nota quod eius est salus, nostra uero sunt peccata.



SERMO DE DESPONSATIONE SANCTAE MARIAE.


»In sole posuit tabernaculum suum, et ipse tanquam sponsus procedens de thalamo suo .« Iste sponsus cum uerbum caro factum est, in utero uirginali thalamum inuenit atque inde, humane coniunctus nature, tanquam de castissimo processit cubili, humilis misericordia infra omnes, fortis maiestate supra omnes. Huius coniunctionis Christi et Ecclesie sacramentum est coniugium humanum. Quod coniugium diffinitur esse solus consensus, de quorum coniunctione agitur. Alibi etiam dicitur. »Coitus non facit matrimonium sed uoluntas.« Item: »Non defloratio uirginitatis facit coniugium, sed pactio coniugalis.«  Ex his manifestum est, quia commistio sexuum non est coniugium, sed opus coniugii, quamuis Leo papa dicat: »Cum societas nuptiarum ita ab initio constituta sit, ut non sit preter sexuum coniunctionem, que habet in se Christi et Ecclesie sacramentum, dubium non est eam mulierem non pertinere ad matrimonium, in qua docetur nuptiale mysterium non fuisse.« Sed nisi conuenienter istud intelligatur, contrarium uidetur Augustino qui asserit etiam perfectius ac sanctius coniugium inter eos esse qui ex communi consensu abstinere semper ab huiusmodi opere decreuerunt. Et quia quidam consensus esse coniugium affirmant, queritur cuius rei consensus sit coniugium. Quidam respondent consensum commistionis  sexuum esse coniugium. Sed obiicitur quod coniugium perfectum est etiam inter eos qui hoc proposuerunt, quod in perpetuum abstineant ab hoc opere. Et Maria coniux Ioseph uocatur que tamen ipsa respondet angelo: »Quomodo fiet istud quoniam uirum non cognosco « Quomodo fieri potest ut concipiam, pariamque filium, que in castimonia uirginitatis uitam consummare disposui? Ad quod iterum opponitur. Sed non habuit uoluntatem carnalis huius contubernii beata uirgo. Quare consensit desponsari? Cui opponenti sic respondetur a quibusdam, Aliud est desponsari, aliud est commisceri, sicut aliud est coniugium, aliud est opus  ipsius, sicut aliud est presbyterium, aliud officium eius. Nam presbyter est ex ordinatione sola, etiam si nunquam missam celebret. Presbyter ergo est ex potestate, non ex actu. Similiter coniugium consistit in potestate, que attrahitur per desponsationem et pactionem coniugalem, non in coitu. Et sicut aliquis consentit ad hoc, ut presbyter ordinetur, licet habeat in uoluntate quod nunquam celebret missam, sicut legitur de quibusdam: sic beata uirgo Maria plena uoluntate consensit illis omnibus que in desponsatione solemniter fieri debeant circa se, licet quam Deo uouerat uirginitatem, nunquam uiolare uellet. Nam sicut Abraham paratus erat Deo iubenti immolare filium suum, ex quo tamen sperabat semen in quo  benedicerentur omnes gentes, ita prudentissima uirgo obediuit Deo iubenti per parentes suos ut desponsaretur, et tamen certissime credidit, quia per prouidentiam Dei custodiretur intacta ab omni uirili commistione, sicut et in ipsa re completa constat. Attamen uere coniux fuit propter consensum coniugalis pactionis, non propter consensum carnalis coniunctionis. Coniugium quippe est consensus legitimus de coniunctione duarum idonearum personarum, sed non de coniunctione que fit per coitum, sed de coniunctione que fit in desponsatione. Ex prima quippe desponsationis fide coniuges appellantur. . Quibus placuerit ex consensu, ab usu carnalis concupiscentie, id est perpetuum continere, absit ut uinculum inter  illos coniugale rumpatur! imo firmum erit, quo magis ea pacta sacra inierunt que carius concordiusque seruanda, non uoluntariis corporum nexibus, sed uoluntariis nexibus animorum. Neque enim fallaciter ab angelo dictum est. »Ioseph, noli accipere Mariam coniugem tuam.« Coniux uocatur ex prima desponsationis fide, quam nec concubitu cognouerat, nec fuerat cogniturus. Nec perierat nec mendax manserat coniugalis appellatio, ubi nec fuerat, nec futura erat ulla carnis commistio. Erat quippe illa uirgo ideo sanctius et mirabilius iuncta suo uiro, quia etiam fecunda sine uiro prole dispar, fide compar, propter quod fidele coniugium parentes Christi ambo uocari meruerunt, et non solum illa mater,  uerum etiam ille pater eius, sicut coniux matris eius, utrumque mente, non carne. Et omne nuptiarum bonum impletum est in illis parentibus Christi, proles, fides, sacramentum. Prolem cognoscimus ipsum Deum Iesum; fidem, quod nullum adulterium; sacramentum, quia nullum diuortium. Sed sciendum quod bonum coniugii, non ipsum coniugium tripartitum est in fides, proles, sacramentum. Quorum primum est munditia coniugii, secundum fructus eius, tertium stabilitas illius. Nam in fide attenditur, ne propter uinculum coniugale cum altero uel altera concumbatur, in prole, ut animatum suscipiatur, et religiose educetur, in sacramento, ut coniugium  non separetur, et dimissus et dimissa ne causa prolis alteri coniungatur. Quod ipsum bonum coniugii, id est sacramentum, est sacramentum, id est sacre rei signum, scilicet inseparabilis coniunctionis, que est inter Christum et Ecclesiam. Inter quod unusquisque habeat suam uxorem, non suas, et unaqueque suum uirum, non suos. Et quod eorum corpus est unum, et animus unus, sacramenta sunt Christi et Ecclesie, cui nos hoc et in futuro consociet ipse Dominus noster iehsu Christus, qui uiuit et regnat Deus per omnia secula seculorum. Amen.



Quomodo intelligendum sit quod scriptum est »conceptus est de Spiritu sancto.«

Dum incarnationem Filii cum ipso Filio, Pater  simul et Spiritus sanctus operatus sit, merito queritur quare in Scriptura sacra singulariter de Spiritu sancto conceptus memoratur. Hec quidem sicut et cetera que de ipso dicuntur, humana intelligentia timide contingit, sed deuotio fidei amplius presumens secundum puram conscientiam fideliter inquirit. Querendum itaque inprimis est quomodo intelligi oporteat quod dictum est beatam Mariam de Spiritu sancto concepisse . Scimus namque et omnes iam frequentissimo usu nature didicimus, quod cum mulier a uiro concepisse dicitur, non aliud nisi substantiam carnis ad generandam carnem per carnis coitum suscepisse memoratur. Et hec quidem carnis substantia, de carne uiri per ipsum carnis coitum transfusa,  cum carne mulieris una caro efficitur et id quod nasciturum est ex utriusque substantia ueraciter originem sumens ab illo, per istam etiam ab ista generetur. Ergo mulier a uiro concipit cum a carne uiri per coitum carnis semen suscipit ad generandam carnem, nec aliud concipit, quam ille est a quo concipit: aut ipsa que concipit, et quod concipit hoc parit. Quid ergo dicemus? Nunquid Spiritus sanctus de sua substantia semen partus infudit aluo uirginis? Quomodo ergo semen carnis ministrare potuit substantia spiritalis? An forte semen carnis non fuit quod conceptum est et caro fuit quod natum est. Quid dicemus? Quomodo Maria de Spiritu sancto concepit? Et si de Spiritu sancto concepit, quomodo  Spiritus sanctus Pater Christi non fuit? Hec omnia magna consideratione indigent, ne forte in re difficili, et ualde timenda et obscura sensus humanus aliquid amplius sua possibilitate presumat. Nec ideo dubitandum est de his, quia obscura sunt; nec ideo aliquid temere diffiniendum quia credenda sunt. Queramus ergo, quid concepit Maria? Aut carnem non concepit, et carnem non genuit, aut si carnem genuit, carnem concepit. Quod enim concepit, hoc genuit. Sed quomodo carnem ministrare potuit non caro; aut non carnem gignere caro. Ista perplexa inquisitio, siue querendi ratio, quemadmodum sane et cmopetenter intelligi ualeat consideremus. Et primum quidem in ea qua secundum solitam ac  usitatam nature operationem peragitur conceptione, eiusdem nature opus quomodo compleatur intueamur. In parentibus carnaliter generantibus, et per carnis coitum nascituram carnem ex carne fabricantibus, utrobique natura substantiam ministrat partui creando, ut ex utriusque carne procedat et quod solum in unius carne formanda est caro. Tamen hoc uectigal quod natura quasi debitum quoddam ex instituto Creatoris ad fabricam humani corporis exsoluendam impendit, ita prorsus sine ulla necessitate, aut coactione ab ea requiritur, ut nisi sola dilectione, et ut sic dixerim spontanea uoluntate ad tribuendum id non inclinetur. Nihil enim est preter  solam uoluntatem, quod hoc debitum a natura extorquere possit; sed cum spontanea uoluntate fuit persuasa, tunc nimirum sibi ad inuicem ad opus consummandum ex utraque parte libenter atque grauiter occurrit. Sane quidquid uiolenter uolenti abripitur, ad eiusmodi cause effectum incongruum prorsus atque inefficax demonstratur. Sola ergo dilectio est que naturam persuadere, et uolentem quodammodo cogere potest ad seminandum partum. Equidem in muliere amor uiri, in uiro autem amor mulieris id agere solet, ut que in altero solum sibi natura sufficiens non est, alterutrum sibi per dilectionem subueniat, ut quod in neutra per se potuit in utraque per se cum altera possit. Igitur semen humani partus a sola muliere formandum  concipit, quod simul a uiro et muliere seminatur. Quod quidem, sicut iam dictum est, in muliere per amorem uiri, et in uiro per amorem mulieris natura operatur. Propter quod etiam mulier non nisi a uiro concipere dicitur, licet tam de se quam de uiro accipiatur unde fecundatur. Et recte de solo uiro concipit, que id quod concipit, in altero quidem de carne uiri sumitur, in altero uero per amorem uiri ministratur. Non itaque hoc solum de uiro concipit, quod de uiro accipit, sed hoc etiam de uiro concipit quod ex se de amore uiri accipit. Hoc pretermittere nolumus propter hoc quod dictum est Mariam de Spiritu sancto concepisse . Concepit ergo Maria de Spiritu sancto, non quod de substantia Spiritus sancti semen partus  acceperit, sed que per amorem et operationem Spiritus sancti, ex carne uirginis diuino partui natura substantiam ministrauit. Nam quia in corde eius amor Spiritus sancti singulariter ardebat, ideo in carne eius uirtus Spiritus sancti mirabilia faciebat. Cuius dilectio quia in corde illius non suscepit socium eius operatio in carne illius non habebat exemplum. Hoc igitur solum uirgo concepit quod de sua carne per amorem et operationem Spiritus sancti accepit: de quo etiam solo sine uiriliter seminis commistione filium genuit. Hoc ergo libido carnis conceptionem operata est in uirgine, que nec de carne uiri semen accepit, nec de sua per amorem uiri concepit, sed per amorem et operationem Spiritus sancti. Hec ipse Spiritus sanctus idcirco  Pater dicendus est, quia eius amor conceptione uirginis operatus est, quia nec de sua essentia uirgini semen partus tribuit, sed ipsi de carne propria uirgini per amorem suum atque uirtutem substantiam ministrauit. Christus ergo et de uirgine natus est quia de carne uirginis carnis substantiam accepit, et de Spiritu sancto conceptus est, quia ipsa cum uirgo ex sola carne sua sine admistione uirilis seminis per Spiritus sancti operationem amoremque concepit. Hinc est quod eidem uirgini pariture per angelum dicitur: »Spiritus sanctus superueniet in te, et uirtus Altissimi obumbrabit tibi .« Spiritus sanctus namque uirgini superuenit, ut per  eius operationem caro Christi de carne uirginis formaretur, et uirtus Altissimi obumbrauit ei ne  substantiam carnis ministrans, carnali concupiscentia ureretur.



IN NATIuITATE DOMINI. Secundum Lucam.


 »Exiit edictum a Cesare Augusto, ut describeretur uniuersus orbis,« etc.  [BEDA.] Iuxta fidem historiarum, tanta pace regnauit Augustus annis duodecim circa tempus Dominice natiuitatis, ut tam forinsecis quam ciuilibus bellis toto  orbe sopitis, et ad litteram completum uideatur illud propheticum: Conflabunt gladios in uomeres, et lanceas in falces. Non leuabit gens contra gentem gladium .« Pacatissimo autem tempore nascitur Christus, quod Deus erat in Christo mundum reconcilians sibi . Hec itaque pax quam fecit Augustus significabat pacem quam Mediator noster facturus erat, et per se et per discipulos inter Deum et homines. Opportunum quoque fuit, ut tremenda Romani nominis umbra protegerentur discipuli quocunque ad predicandum transirent. Nam sicut a Cesare exigebatur professio census ab uniuerso orbe, sic a Christo exigenda erat fidei professio in toto mundo. Unde illud:  »Euntes in mundum uniuersum predicate Euangelium omni creature .«

Hec descriptio prima facta est a preside Syrie Cyrino. »Et ibant omnes ut profiterentur singuli in suam ciuitatem.« Nec descriptio prima dicitur quantum ad tempus Cyrini; nam antea sepe descripte fuerunt plereque partes terrarum. Cyrinus a Cesare missus ius dare gentibus, et censor patrimoniorum futurus Syriam uenit. Et quia Iudea quasi umbilicus totius terre est, census primum in medio terre exigitur, ut inde postea usque ad fines orbis requiratur. Hic primum facta est Iudea stipendiaria Romanis; imperante Augusto et presidente Cyrino ibant omnes ad descriptionem, ut singuli in suam ciuitatem reuersi profiterentur debitum  census. Sic ergo nunc imperante Christo et premio pollicente, per doctores Ecclesie presides censum iustitie profiteamur, iugum eius quod leue est subeamus, et inueniemus requiem animabus nostris . Cesari soluebatur denarius, qui decem nummos habebat; qui etiam nomine Cesaris titulabatur. Et nos offeramus regi nostro Decalogum legis in quo uultum regis, id est agnitionem ueritatis eius inueniemus:

»Ascendit autem Ioseph a Galilea de ciuitate Nazareth in Iudeam in ciuitatem Dauid que uocatur Bethlehem, eo quod esset de domo et familia Dauid, ut profiteretur cum Maria desponsata sibi uxore pregnante.«  »Alibi concipi alibi nasci uoluit Dominus, ut insidiantis Herodis furorem facilius euaderet. Nascituro Domino mundus describitur, quia ille apparebat in carne qui electos  suos scriberet in eternitate. Quo contra de reprobis dicitur: »Deleantur de libro uiuentium, et cum iustis non scribantur .

Factum est autem cum essent ibi, impleti sunt dies ut pareret, et peperit filium suum premogenitum.   Bene, tum propter iudicium stemmatis regis, tum propter nominis sacrum Dominus in Bethlehem nascitur: Bethlehem namque domus panis interpretatur.  Et ibi panis uiuus qui de celo descendit apparet in carne, qui electorum mentes interna reficiens satietate. Quotidie Dominus in Nazareth concipitur, et in Bethlehem nascitur, cum quilibet fidelis uerbi flore suscepto domum se eterne pacis efficit.  Quotidie in animo credentium quasi in utero uirginali per fidem concipitur, per baptisma gignitur. Quotidie Ecclesia quasi Dei Gentirix comitatur suum doctorem, ut Maria Ioseph de ruina mundane conuersationis quod Galilea sonat, ascendens in ciuitatem Iuda, id est confessionis et laudis, eternoque Regi censum persoluit  deuotionis. Que Ecclesia in exemplum beate Marie, alii est quasi desponsata, sed ab alio fecundata, dum iungit pontifici proposito sibi, sed cumulatur uirtute Spiritus sancti. Und bene Ioseph auctus interpretatur, indicans nil ualere instantiam loquentis magistri sine augmento superni iuuaminis. Natus itaque Dominus est secundum carnem, et tu secundum spiritum nasceris. Quod enim non ex uoluntate carnis uiri, sed ex Spiritu sancto natus est, generationem signauit, quam utique daturus erat ex Spiritu.

»Et pannis eum inuoluit, et reclinauit in presepio quia non erat ei locus in diuersorio.« Non erat locus in diuersorio. Erat enim difficillimum uacantes  reperire domos propter conuentum ac frequentiam Iudeorum quos in unum eadem tunc descriptionis causa collegerat.  Qui mundum uario uestit ornatu, uilibus induitur, ut stolam immortalitatis reciperemus. Manus pedesque cunis astringuntur, ut nostre manus ad bene operandum pedesque in uiam pacis dirigantur. In presepio reclinatur ut fideles omnes, sancta uidelicet animalia, carnis sue frumento reficeret qui panis est angelorum. In angusto presepi continetur ut nos per celestis regni gaudia dilatet. Non in domo parentum natus est Dominus, ut ostenderet quia per humilitatem assumptam quasi in alieno nascebatur, non secundum potestatem, sed secundum naturam humanitatis. Nam de potestate eius scriptum est in propheta: »Et quia omnis caro fenum ,« factus homo Deus. Fenum nostrum uertit in frumentum  qui de semetipso ait: »Nisi granum frumenti cadens in terram mortuum fuerit ipsum solum manet .« Unde et natus in presepio reclinatur. Reclinauit puerum mater. Ioseph autem non audebat attingere quem sciebat de se non esse generatum. Quicunque es pauper, accipe consolationem. Ioseph et Maria mater Domini non habent seruulum, non ancillam, non iumentum; ipsi sunt domini et famuli. Non audet paupertas timida inter diuites accedere. In diuersorium uadunt, nascitur in stabulo qui de stercore inopem leuat. In stercore Iob sedebat et postea coronatus est, etc.

»Et pastores erant in regione eadem uigilantes et custodientes uigilias noctis super gregem suum. Et ecce angelus Domini stetit iuxta illos, et claritas  Dei circumfulsit illos.« Nato Domino pastores uigilant, gregemque suum custodiunt ut ostendatur adesse tempus quod ipse olim promiserat dicens: »Ecce ego ipse requiram oues meas, et uisitabo eas sicut uisitat pastor gregem suum .« Per gregem populus, per noctem seculum, per pastores significantur sacerdotes animabus peruigili cura prouisuri. Angelus cum tanto lumine apparens, quod in tota Testamenti ueteris serie non inuenitur, mystice premonuit quod Apostolus postea aperte dixit: »Nox precessit, dies autem appropinquabit .«

»Et timuerunt timore magno. Et dixit illis angelus: Nolite timere. Ecce enim euangelizo uobis gaudium magnum, quod erit omni populo, quia natus  est uobis hodie Saluator, qui est Christus Dominus, in ciuitate Dauid.« Omni populo fidelium, de cunctis diuersitatibus gentium congregando, eternum gaudium nuntiatur. Cum nox esset, non ait angelus, hac nocte, sed hodie, quia magnum gaudium nuntiabat; ubi autem tristia geruntur noctis mentio solet fieri, ut ibi: »scandalum hac nocte patiemini .«---»Et hoc uobis signum: Inuenietis infantem pannis inuolutum et positum in presepio.« Signum salutis est fidelibus, humilitas Saluatoris, que est opposita superbie per quam mors.

»Et subito facta est cum angelo multitudo militie celestis laudantium Deum et dicentium: Gloria  in altissimis Deo, et in terra pax hominibus bone uoluntatis.« Uno euangelizante angelo, multitudo in consonam laudem prorumpit, et officium Deo impendens et nos instituens, ut quoties sacram eruditionem ex fratris ore audimus, Deo laudes corde, ore et opere reddamus. Unde militie celestis dictum est quia illi militabant, qui contra malignos spiritus ad tutelam nostram angelorum ordinabat exercitus. Quia uero Deus et homo natus est, hominibus pax, et Deo gloria canitur, qui ab angelis pro nostra redemptione glorificatur. Et quia neque Iudei, neque gentiles pacem habent; »non est enim pax impiis, dicit Dominus ;« ideo determinate dicitur, »hominibus bone uoluntatis,« qui scilicet natum Christum suscipiunt.   Quoniam peccando extranei eramus, a Deo extraneos nos angeli deputabant. Sed quia recognouimus regem nostrum, recognouerunt nos angeli ciues suos. Et timet angelus ab humana natura adorari quam in suo rege considerat: hinc Lot et Iosue non prohibiti sunt adorare angelos. Ioannes uero in Apocalypsi prohibitus est. »uide, inquit, ne feceris, conseruus enim tuus sum et fratrum tuorum .« Et factum est ut discesserunt ab eis angeli in celum.



ITEM IN EODEM DIE.

»Pastores loquebantur ad inuicem: Transeamus usque Bethlehem, et uideamus hoc uerbum quod factum est, quod fecit Dominus et ostendit nobis .« Non dixerunt uideamus puerum, sed  uerbum; ac si dicerent: uerbum erat in principio et factum est caro . Quod Dominus, id est Pater, et ipsum uerbum, et Spiritus sanctus fecit, id est incarnari constituit, et sic factum ostendit, quod in deitate uideri non poterat?

»Et uenerunt festinantes, et inuenerunt Mariam, et Ioseph, et infantem positum in presepio. uidentes autem cognouerunt de uerbo quod dictum erat illis de puero hoc.« Nonnulli querentes Christum, non inueniunt, quia desidiose querunt. Pastores autem inuenerunt, quia fide non ficta cucurrerunt. Sic Ecclesie pastores, imo quilibet fideles, celesti doctrina allecti, quasi portas Bethlehem subeuntes, reperiunt Ecclesiam Catholicam quasi Mariam, et cetum doctorum quasi Ioseph, atque humilem Mediatoris  aduentum Scripture paginis insertum, quasi in presepio. uidentes puerum cognouerunt de uerbo quod dictum erat, et nos per fidem Incarnationis, ueniemus ad gloriam uerbi contuendam. Notandum quia ipse res interdum digne dictu atque relatu uerba uocantur. Unde in Isaia: »Non fuit uerbum, id est res digna nomine, quod non ostenderet Ezechias Chaldeis .« Similiter dicunt hic pastores: uideamus hoc uerbum quod factum est, id est istam rem uerbo narrationis dignam, quam fecit ipse Dominus excellentissimam, et significauit nobis per angelos. Ubi uero dicitur: »cognouerunt de uerbo quod dictum erat,« accipe uerbum pro locutione.

 »Et omnes qui audierant mirati sunt de his que dicta erant a pastoribus ad ipsos.« Mirantur et de mysterio Incarnationis, et de pastorum attestatione tanta, qui fucate audita nescirent, sed simplici facundia uerba predicarent. Sic Dominus, non rhetores, sed piscatores ad euangelizandum destinauit. Sic et in ueteri Testamento sue dispensationis nuntios, pastores ordinauit: ideo non est paruipendenda pastorum attestatio.

»Maria autem conseruabat omnia uerba hec conferens in corde suo.« Maria non minus ore pudica quam corpore tacita confert ea que uiderat circa se acta, et que legerat in Scripturis agenda. Legerat in Isaia: »Ecce uirgo concipiet et pariet filium .« Legerat: »Bos cognouit possessorem  suum, et asinus presepe domini sui .« uidebat in presepio Dei Filium, suum Filium, unicum Filium uagientem. uidebat se de stirpe Dauid ortam, de Spiritu sancto in Nazareth concepisse, in Bethlehem peperisse, quorum omnium testimonia in prophetia legerat. Comparat ergo uerba prophetarum factis, et in omnibus habet argumenta fidei. Si Maria a pastoribus didicit, discamus et nos a sacerdotibus. »Et reuersi sunt pastores glorificantes et laudantes Deum in omnibus que audierant et uiderant, sicut dictum est ad illos.« De his que audierant ab angelis laudabant Deum, et de his que uiderant in Bethlehem glorificabant eum. Sed et magistri spiritualium gregum modo fidelium castra lustrant, probitatis exempla querendo, modo ad pastorale  officium redeunt docendo. Preterea notandum, quare Filius missus est potius quam Pater uel Spiritus sanctus. Ideo Filius missus est, non Pater aut Spiritus sanctus, quia inconueniens erat ut Pater ab alio mitteretur qui non erat ab alio. Si enim ab alio mitteretur, ab illo uenire haberet a quo mitteretur, et esset illi quasi quoddam principium ab illo a quo mitteretur. Propterea ergo Pater ab alio mitti non habet, quia ab alio esse non habet. Missus est autem primum Filius, qui a solo Patre est, deinde etiam Spiritus sanctus, qui est a Patre et Filio. Primum Filius uenit ut liberarentur homines. Postea Spiritus sanctus uenit ut homines beatificarentur. Primum ille a malo liberauit, postea iste ad bona reuocauit. Ille abstulit quod sustinebamus,  iste reddidit quod perdideramus. uenit Filius naturalis missus a Patre ut adoptandos in hereditatem uocaret, et consensum suum ut gratia adoptionis comprobaret. Neque enim sine consensu Filii a Patre alieni in hereditatem ducendi erant. Misit ergo Pater pro filiis, uenit Filius pro fratribus, quia in Patre et Filio paternitatis et filiationis nomen constat, ut Filii nomen adoptandi perciperent, et per illum cuius erat et ab illo a quo erat. uenit sapientia, ut hostis ratione uinceretur, et ut habitaculum suum ipsa uindicaret, quod malitia possidebat. Qui enim astutia uicerat, iustum fuit ut non fortitudine, sed prudentia uinceretur, ut in eodem in quo se uictor erexerat uictus sterneretur. Factus est Filius Dei filius hominis, ut filios hominum filios Dei faceret,  et ne Filii nomen ad alteram transiret personam, et essent in Trinitate duo filii, et confunderetur Trinitatis discretio. Si enim Pater carnem assumpsisset, idem ipse et Pater et Filius esset: Pater Filii quem genuit ex eternitate, et Filius matris a qua genitus esset ex tempore. Si autem Spiritus sanctus carnem assumpsisset, duo Filii in Trinitate essent. Alter Filius Patris sine matre, alter Filius matris sine patre. Ne ergo incommunicabile nomen diuideretur, Filius solus carnem suscepit, ut unus et idem esset et Filius Dei, et filius hominis: Filius Dei secundum diuinitatem genitus a Patre, Filius hominis secundum humanitatem natus ex matre.



Quod solus Filius carnem susceperit.


Quod solus Filius carnem susceperit ab hinc uidendum erit. Sed forte aliqui erunt qui dicant: Si inseparabilia sunt opera Trinitatis, ergo quidquid facit Filius, facit Pater. Si autem omne quod Filius facit, facit et Pater , ergo, si Filius carnem assumpsit, et Pater carnem assumpsit, quia Filius sine Patre carnem assumere non potuit, si nichil sine Patre facere potuit. Sed hic primo considerandum est, quia, cum dicitur facere Filius omne quod Pater facit, de illa nimirum operatione intelligendum est qua creaturam suam condit, et regit, et disponit conditor et opifex Deus. In qua operatione Pater et Filius et Spiritus sanctus omnino separari non possunt, quia in deitate una in qua  et per quam operantur unum sunt. Hec autem idcirco de diuina operatione distinguimus, ne quis contra id quod dictum est: »Omnia que facit Pater, hec et Filius facit,« opponendum putet quia Pater gignit, quod Filius non facit, et Fil us gignitur, quod Pater non facit. Si enim Filius sicut Pater gigneret, Pater esset, et si Pater sicut Filius gigneretur, Filius esset. Itaque ne quis, propterea quia Filius non gignit, quod Pater facit, existimaret Filium non facere quecunque Pater facit, dicimus quia hoc de illa operatione intelligendum est qua uel creaturam operatur, ut quod non erat esse incipiat, uel in creatura operatur, ut quod factum est in eo quod factum est subsistat. Ibi enim tota Trinitas inseparabiliter operatur, ubi nec Pater a Filio, nec Filius a  Patre, nec Spiritus sanctus ab utroque in operatione separatur. In opere quippe operatio proprie designatur. Nam in eo quod factum non est, quod est Deus non facit ipse, sed tantum est. In eo autem quod factum est, ab illo utique factum est a quo factum est omne quod factum est. Hic ergo omnia que facit Pater, et Filius facit similiter . In hac itaque operatione, quia carnis assumptio inuenitur, quomodo soli Filio conueniat et non Patri non inconuenienter queritur. Cum enim dicitur quia Filius carnem assumpsit, opus utique significatur quod Filius facit, a quo opere si Pater excluditur, non omnia que facit Filius, Pater operatur. An forte quia dictum non est, omnia que fecit Filius, Pater fecit, sed quecunque Pater facit, hec et Filius  facit, existimandum est omnia quidem Filium facere que Pater facit, quedam autem Filium facere que Pater non facit. Absit, sed omnia que Pater facit Filius facit, et omnia que Filius facit, Pater facit, quia in eo quod in Deitate unum sunt, in operatione separari non possunt. Omne ergo quod Filius facit, Pater facit, quia in diuinitate qua Filius est Patris, quia cum Patre unum est, nichil facit sine operatione Patris. Fecit quedam in humanitate secundum quam Filius Patris non erat, quia nascendo a Patre non acceperat. Que propterea ad solam personam Filii referuntur, quia ea in illa et secundum illam naturam fecit, quam cum Patre communem non habuit, sed solus ex tempore propriam singulariter  accepit. uerumtamen omnia que in diuinitate, ideo solus non fecit, quia in diuinitate solus non fuit, sed idem cum ipso fecit, quia cum ipso idem fuit.

Si ergo Filius in diuinitate humanitatem assumpsit, quomodo in eadem diuinitate Pater idem cum ipso non fecit, qui cum ipso idem fuit. An forte, cum dicitur Filius carnem assumpsit ex ui relationis qua intelligitur quia sibi uniuit, idem de Patre non dicitur, quia si idem diceretur, non idem, sed aliud intelligeretur? Si enim diceretur: Pater carnem assumpsit, intelligeretur similiter quod Pater sibi carnem uniuit, quod iam idem non esset, sed aliud. Aliud quippe esset, si Patri caro unita diceretur, quam cum Filio unita dicitur, quia sicut est alius in persona Pater, et alius Filius, sic aliud dicitur,  cum Filius incarnatus dicitur, quam diceretur si Pater incarnatus diceretur. Nunc igitur consequens est, si Filius carnem assumpsit, idcirco carnem assumpsisse et Patrem, sicut consequens non est, si Filius sibi carnem uniuit, carnem sibi unisse et Patrem. Consequens autem est, quia si Filius sibi carnem uniuit, eamdem carnem ipsi Filio uniuisse et Patrem, quia dum una utriusque operatio ostenditur, nec Filius sine Patre, nec Pater sine Filio operatus demonstratur. Si autem Pater sibi carnem induisset, et Filius sibi, non hoc idem esset, sed aliud, quoniam in eo ipso non eadem demonstraretur operatio, quod non ad eumdem utrumque facta probaretur relatio. Nunc autem assumptionem siue unionem carnis et Pater operatus est, quia  carne induit Filium, et Filius operatus est, quia carne induit semetipsum; et fuit una unio et operatio una. Propterea unio una, quia quod unitum est, uni unitum est; propterea operatio una, quia quod factum est in uno factum est. Tres operabantur, et non tria; sed unum operabantur, et quod fiebat et unius erat, quantum ad illum solum factum est, et trium erat, quantum ab illis factum.

Legitur in libro Iudicum quia Manue uxorem accepit filio suo Samson , nec tamen sibi uxorem accepit, quia filio uxorem accepit. Et postulabat filius patrem, ut sibi uxorem accipiat, quasi per se solus hoc facere non possit, et nemo est qui argumentetur ut dicat. Si pater filio uxorem accepit,  ergo uxorem accepit pater, et contendat uxoratum esse patrem, quia filio accepit uxorem. Quare ergo incarnatus dicatur esse Pater, quia Filio suo carnem uniuit, sicut ipse Filius incarnatus dicitur, quia sibi carnem copulauit? Sponsa quippe, uerbi caro est, et assumpsit illam uerbum sibi, et Pater uerbi similiter uerbo suo uniuit eam, et operati sunt duo unum, et fuit in uno operatio duorum una. Propterea ait: »Quecunque Pater facit, hec et Filius similiter facit.« Hec, inquit, et Filius similiter facit. Quid est »hec?« Non alia. Quid est »similiter?« Non aliter. Non poterat unitas operationis perfectius demonstrari. Non alia. Non aliter: eadem et eodem modo. Si eadem operaretur, et non eodem modo operaretur. Operatio una non esset  quia alia esset. Nunc autem et eadem, et eodem modo operatur, ut nichil sit aut aliud, aut aliter in operatione illius. Ostende mihi aliquid quod facit Pater, si tamen querendum est quid facit qui totum facit. Pone tamen exempli causa unum aliquid ex omnibus que facit Pater. Dico quia Filius hoc ipsum facit. Neque utique hoc ipsum dico quasi simile ille, sed idem ipsum. Cum enim dico: Idem facio quod tu facis, quia forte domum edifico, sicut tu edificas domum, et cum alia sit domus tua quam tu edificas, quam illa domus mea quam ego edifico, tamen idem me facere dico quod tu facis, quoniam id quod facio ego, secundum aliquid simile est illi quod tu facis, non sic intelligo cum dico quia Filius hoc ipsum facit quod Pater facit. Si  autem ego domum edificarem, et tu eamdem mecum edificares domum, dico quod idem faceres quod ego. Etiam uerius unum, quia idipsum et non aliud; nec tamen uere adhuc unum quia tu partem unam, et ego alteram; tu instrumentis tuis, ego instrumentis meis; tu manibus et lacertis tuis, et ego meis. Denique tu uiribus tuis, ego meis: et iam non uere unum, sed in alio et per alia. Nunquid sic dico cum dico; quia Filius hoc ipsum facit quod Pater facit? Ergo alia est manus Filii, et alia est Patris; aliud brachium Filii, et aliud brachium Patris; alia uirtus Filii, alia uirtus Patris, cum ipse Filius et manus, et brachium, et uirtus sit Patris? Sicut idem est quod homo manu facit, et quod manus hominis facit; et quod homo brachio facit, et quod brachium  hominis facit; et quod homo fortitudine facit, et quod fortitudo hominis facit. Sic idem est quod Pater facit, et quod Filius facit; quia omne quod Pater facit, per Filium facit. Si essentia una est, si natura una, si fortitudo una, si uoluntas una, quomodo non est una operatio? Dicis quia hec facit Pater. Ego dico: Hoc ipsum Pater, hoc ipsum Filius, totum Pater et totum Filius. Ipsum facere Patris, Filii est. Noli pensare quasi duas actiones, unam maiorem, unam minorem; aut forte similis ponderis equales duas; unitas sibi est, nichil multiplices: una est actio duarum in uno, trium, actio una, sicut deitas una; et in una actione tres, non tres agentes sunt, sed unus agens, sicut in deitate una tres,  non tres dii sunt, sed unus. Pater, et Filius, et Spiritus sanctus, tres persone sunt, sed tres dii non sunt, nec tres creatores, nec tres factores, quia in eo quod unum sunt, diuidi non possunt. Quecumque ergo Pater facit, hec et Filius facit . Similiter, quid magis simile esse potest quam unitas? Quomodo diuidi potest quod multiplicari non potest, aut quomodo a se recedere potest quod unum est? Ne ergo mireris, si assumptionem carnis que ad solum Filium refertur, non solus Filius operatus est, sed cum Filio Pater etiam et Spiritus sanctus. Neque idcirco tres incarnatos dixeris, quia incarnationem unius tres operati sunt, quia Trinitas nature inseparabilem facit operationem, et proprietas persone singularem assumptionem.



De assumpta carne in Christum.


Queritur quomodo homo, personaliter unitus uerbo, sine peccato potuit assumi de massa humani generis: quod totum corruptum, et quasi fermentatum est peccato in Adam. Ad quod respondetur quod uirgo Maria per fidem future mortis Christi ante conceptionem mundata fuerit a peccato. Nempe decens erat ut ea puritate qua maior sub Deo intelligi nequit, uirgo illa niteret, cui Deus Pater unicum Filium suum, quem, de corde suo genitum, sibi cequalem, tanquam seipsum diligebat, ita dare disponebat, ut naturaliter esset unus. Idemque communis Dei Patris et uirginis Filius, et quam ipse Filius substantialiter facere sibi matrem eligebat, et de qua Spiritus sanctus uolebat et operatus erat, ut conciperetur  et nasceretur ille, de quo ipse procedebat, quare de mundissima uirgine potuit sine peccato concipi Filius Dei, et nasci per unitum sibi hominem. Excepta sancta uirgine Maria, de qua, propter honorem Domini, nullam prorsus cum de peccatis agitur, haberi uolo questionem, scimus enim quod ei plus gratie sit collatum ad uincendum omni ex parte peccatum. Inde quod concipere ac parere meruit, quem constat nullum habuisse peccatum . Hac ergo uirgine excepta, si omnes sancti et sancte congregari possent, quid responderent, nisi quod Ioannes ait: »Si dixerimus quia peccatum non habemus, nos ipsos seducimus?«  Legimus: Mariam  totam repleuerat Spiritus sancti gratia, totam incanduerat diuinus amor, ita quod in ea nichil esset mundanus quod uiolaret affectus, sed ardor continuus et ebrietas profusi amoris. . Si Spiritum Dei omnis uirtus angelorum constat, beatam et gloriosam uirginem, in quam superuenit Spiritus sanctus, et totus Deus illapsus portatur nouem mensibus in utero, credendum est maiora promeruisse uirtutum priuilegia, et percepisse gratiam, ab angelis etiam collaudatam.

Suscepit Christus de terra terram, quia de terra caro est, et de carne Marie carnem accepit, et in ipsa carne hic ambulauit, et ipsam carnem nobis ad manducandum ad salutem dedit.« Apostolus. »Qui factus est ei ex semine Dauid secundum carnem  .« Nam sicut Deus ex substantia Patris ante secula natus est, ita homo ex substantia matris in seculo natus. Nam si de nichilo factus esset, ille homo unitus Deo personaliter, sicut nonnulli asserunt, uel de alio genere quam de Adam? Humana natura que tota erat in Adam, et ibi peccauit, nullo modo satisfecisset Deo pro peccato suo, quia nec ipse Adam, nec aliquis de genere illius natus debitum illud soluisset. Et si Christus alienus esset ab humano genere quod peccauerat, satisfactio eius nulla ratione pertineret ad Adam, et ex eo genitos, et non eis subuenire posse uideretur amplius quam diabolus.  In uulua uirginis genitalis sanguis et femineus humor fuit. Huic sanguini uel humori uerbum se miscuit, et substantiam sanguinis  in carnem congelatam fecit. Accessit Spiritus sanctus, et hec que fuerant uerbi glutinio commassata, animando formauit, et formata distinxit.  Numerus XLuI annorum perfectioni Dominici corporis aptissime congruit.  Tradunt enim naturalium scriptores rerum, formam corporis humani tot dierum spatio perfici, quia uidelicet proximis sex a conceptione diebus, lactis habent similitudinem, sequentibus nouem conuertatur in sanguinem, deinde XII solidetur, reliquis XuIII formetur usque ad perfecta liniamenta omnium membrorum, et hinc iam reliquo tempore usque ad tempus partus, magnitudine augeatur. Sex autem et IX, et XII et XuIII, XLu faciunt. Quibus si unum adiecerimus, id est ipsum diem quo discretum per  membra corpus crementum sumere incipit, tot nimirum dies in edificatione corporis Domini, quo in fabricatione templi annos inuenimus.

 Non in utero uirginis prius concepta est, et postmodum diuinitas uenit in carnem, sed mox ut uenit uerbum in utero , seruato proprie nature uarietate, factum est caro, et perfectus homo, id est in ueritate carnis et anime, natus est de carne illa, cui unitum est uerbum. Est quoque alia ratio: Dictum est nimirum alibi quia hoc quod assumitur ad prolem de parente nullam habet uoluntatem: ideoque nullum peccatum. Itaque perspicuum est, quoniam in eo quod Filius Dei in suam personam assumpsit, de uirgine nulla potuit esse macula peccati.  Incommutabilis  ueritas per spiritum animam, et per animam corpus suscipiens, toto homine assumpto ab omnibus eum infirmitatibus liberauit. Quidquid enim hominis non in se assumpsit, nec liberauit. Sicut autem in sepulcro carnem suam moriendo non deseruit, sic in utero uirginis eam nascendo formauit. Sic ergo non discedente uita, mortuus est, sicut passus est, non pereunte uite potentia. Quamuis ergo raro reliquerit animam, et expirauerit, deitas tamen neutrum reliquit, ex quo uerbum caro factum est. Quidam flagitant sibi reddi rationem quomodo Deus homini permistus sit, ut una persona Christi fieret, cum hoc semel fieri potuerit, quasi rationem ipsi reddant de re que quotidie fit, quomodo misceatur  anima corpori, ut una persona fiat hominis. Nam sicut in unitate persone anima utitur corpore, ut homo sit ita in unitate persone; Deus utitur homine, ut Christus sit. In illa igitur persona, mistura est anime et corporis, et in hac persona mistura est Dei et hominis, si tamen recedat auditor a consuetudine corporum, quia solent duo liquores ita misceri, ut neuter seruet integritatem suam, quamquam et ipsis corporibus eris lux incorporea misceatur. Ergo persona hominis mistura est anime et corporis. Cum enim uerbum Dei permistum est anime herenti corpus, simul et animam suscipit et corpus. Illud quotidie fit ad procreandos homines: hoc semel factum est ad liberandos homines. uerumtamen duarum rerum incorporearum commistio facilius  credi debuit quam unius in corpore. Nam si anima in sui natura non fallitur, incorpoream se comprehendit. Multo magis est incorporeum uerbum Dei, ac per hoc uerbi Dei et anime credibilior debuit esse permistio quam anime et corporis.



SERMO DE NATIuITATE DOMINI.

Quia hodie Redemptor natus in mundum modo salutis eterne remedium attulit, natiuitatis sue tempus multis miraculorum declarauit insignibus. Ex uniuersis autem primum Dominice natiuitatis signum erat, quod eo tempore quo Christus natus est, solus Cesar Augustus nimis pacificus toto mundo prefuit : quod antea inauditum fuit tot populos et nationes unum posse pati dominum. Ex hoc autem Cesaris Augusti principatu uere designabatur illum  uenturum in carne, qui solus regit et gubernat omnia, qui unus preest omnibus: que sunt in celo et in terra. Secundum signum erat, quod tunc tanta pax erat in terra, quanta ad illud tempus a seculo non est audita, ita ut nemo in toto mundo auderet bellum mouere, sed omnes homines uiuerent sub una et tranquilla pace et quiete. Completa illa ueraciter Isaie prophetia: »Et conflabunt gladios suos in uomeres, et lanceas suas in falces .« uerum significauit illa pax, illum in carne natum, qui humanum genus reconciliauit, qui angelos et homines unica pace coniunxit, qui omnibus ueram pacem seruantibus potestatem filios Dei fieri donauit, dicens: »Beati pacifici, quoniam filii Dei uocabuntur .« Unde et angeli Dei hac nocte Christi natiuitatem  annuntiantes cantauerunt: »Gloria in excelsis Deo .« Tertium signum erat, quod ipso Cesari concedente, unusquisque, siue nobilis siue ignobilis, liber aut seruus, si fuerit in captiuitate, ad propria iussus est redire, et unicuique hereditas, propria reddebatur, et singuli se census Cesari reddituros profitebantur, et ille census trium denariorum habuit pensionem, que drachma appellabatur. His rebus quid aliud significabatur, nisi quod quandiu in mundo sumus peregrinamur a Deo, usque dum per natiuitatis Dominice gratiam ad paradisi gaudia reducimur, atque ab antiquo hoste liberati diuine seruituti subiicimur? Census uero, quem Cesari reddere profitebatur, significat fidem sancte Trinitatis,  quam rex noster requirit ab omnibus: qui nominis esse uidentur Christiani. Quartum signum erat, quo Cesar Augustus omnes seruos, qui fugitiui erant, ad dominos proprios fecit redire, et ex eis qui hoc edictum neglexerant, et suos spreuerunt dominos, una die XXX fere millia fecit interire.

In hoc ergo decreto significatum est unumquemque hominem, postpositis concupiscentiis seculi, ad suum celestem Dominum reuerti. Ille uero qui hoc neglexerit: cum diabolo et angelis eius eterne damnationi subiacebit. Quintum signum erat stella noui signi et insoliti fulgoris, qui eadem nocte, eademque hora qua Christus natus est, in Oriente uisa est a Magis . Ex cuius insolito fulgore ipsi cognoscentes natum esse Regem  regum, eiusdem ductu stelle Hierosolymam uenerunt. Dehinc duce eadem Bethlehem, XIII die uenerunt, ibique Deum mysticis muneribus adorauerunt. Hec stella significabat illustrationis diuine gratiam, qua Dominus in carne natus illuminabat eos qui sedebant in tenebris et in umbra mortis. Sextum uero signum erat circulus magnus aureo rutilans splendore, qui fulsit circa solem, tota die illa qua Christus natus est, significans illa: Nasci uerum solem iustitie, qui sua gratia illustraret omnem hominem uenientem in hunc mundum . De quo Psalmista ait: »Exortum est in tenebris lumen rectis corde, misericors et miserator et iustus Dominus .« Septimum signum erat que tota die natiuitatis Dominice, riuus olei in urbe  Roma Tiberi effusione emanauit. Oleum significat misericordiam; et in hoc demonstrabatur, quod in illa die natus est qui sola sui misericordia uenit querere et saluum facere quod perierat. Iuxta quod Paulus ait ad Timotheum discipulum suum: »Apparuit benignitas et humanitas Saluatoris nostri, non ex operibus iustitie que fecimus nos, sed secundum suam misericordiam saluos nos facit .« Istis et aliis innumerabilibus signis uoluit Deus suam natiuitatem declarare, ut de mundi concupiscentia nos reducat ad celestem patriam. Iuxta quod Paulus dicit: »Renouamini spiritu mentis uestre in iustitia et sanctitate .«

Hodie uirgo genuit »Christum, Iudeis quidem scandalum, gentibus autem stultitiam .« Iudei  ex impossibilitate nature opponunt et uirginem non posse parere, nec attendentes quod in lege eorum scriptum reperitur: »Ecce uirgo concipiet et pariet filium, et uocabitur nomen eius Emmanuel, quod interpretatur nobiscum Deus .« Hoc testimonio Isaie, beata Maria partu fecundanda esse perhibetur. Precepit namque Dominus Moysi de singulis tribubus uirgas afferri. Allate sunt uirge duodecim, inter quas erat uirga Aaron sacerdotis posita in tabernaculum testimonii. Altera autem die inuenta uirga Aaron floruisse, et frondes produxisse, nucesque peperisse. Qui uirgam hanc, radice priuatam, succo siccatam, frondescere iussit, et ipse ueram uirginem preclare grauidam fecit. De  hac uirga item Isaias ait: »Egredietur uirga de radice Iesse, et flos de radice eius ascendet .« Iesse pater Dauid regis, de cuius semine uirga, beata uirgo, scilicet Maria processit, et flore uite Christum protulit. Ex Dauid gratia et miserationis Deus, homo factus, ut idem Isaias ait: »Ipse enim saluum faciet populum suum a peccatis eorum .« uere populum suum saluum faciet a peccatis eorum, quia quicunque Christo fideliter credit, coheres eius in regno Patris sui erit, »qui eruit nos de potestate tenebrarum, et transtulit in regno Filii caritatis sue .« Similiter uoluit Dominus natiuitatem suam declarare testimonio dicentis Ieremie: »Hic est Deus noster, et non estimabitur alius absque eo, qui inuenit omnem uiam sapientie.  Post hec in terris uisus est, et cum hominibus conuersatus est .« Iudei rursum dicunt nondum uenisse Christum; sed adhuc uenturum, non attendentes Danielem qui dixit: »Cum uenerit Sanctus sanctorum cessabit unctio .« Iudei igitur si contendunt Christum adhuc uenturum, demonstrent quem habeant de sue stirpis regem proprium. Si hunc ut Patrem nequeunt monstrare, credant Christum qui est Sanctus sanctorum uenisse. Attendant autem quod ante tempora Danielis Iacob patriarcha dixit, corporeis quidem oculis priuatus, prophetie autem spiritu plenus: »Non auferetur sceptrum de Iuda, et dux de femore eius, donec ueniat qui mittendus est; et ipse erit exspectatio gentium .« Demonstrabitur  etiam Dominicus aduentus in facto Gedeonis Isrelite. Cum enim filii Isrel multa mala in conspectu Domini facerent, ideoque in Madian et Amalec traditi, durissime opprimerentur, clamauerunt ad Deum, postulantes ab eo auxilium. Commotus autem Dominus clamore eorum, apparuit Gedeon et dixit quia per eum uellet filios Isrel liberare de oppressione Madian et Amalec. Dixitque Gedeon ad Dominum: »Da mihi signum hoc: Ponam uellus lane in aream, et si solum uellus erit rore perfusum et terra in circuitu sicca, scio quia per manum meam liberabis Isrel .« Quod cum Deus ad uotum Gedeonis impleret, rogauit iterum ut, uellere foris posito, uellus siccum maneret. Quod cum Deus similiter adimpleret, hoc  signo animatus Gedeon, conserto cum Madianitis prelio, copiosam multitudinem eum pauco milite deleuit, et sic liberati sunt filii Isrel ab oppressione durissima quam passi sunt a crudelissimis Madian et Amalec. Madian uero et Amalec, qui filios Isrel dure afflixerunt, significant antiquum hostem qui humanum genus ante aduentum Domini seruitutis iugo oppressit, qui illatis concupiscentiis afflixit. Gedeon uero Christum significat, qui mundum ab antiqui hostis subtraxit imperio. Quod uero Dominicus aduentus in uellere demonstratur, declarat Psalmista dicens: »Descendet sicut pluuia in uellus .« Dominus sicut pluuia in uellus descendet, sicca adhuc circumiacens terra, cum Dominus  adhuc soli populo Isrel innotuit, cum de stirpe Iudeorum sibi et matrem de qua nasceretur, et discipulos quos ad predicandum mitteret elegit. Aduentus Dominicus uelleri sicco, et terre rigate circumposite comparatur, cum Christi fides toto mundo innotuit, et solum gens Iudeorum ut nunc, uidetur arida, et incredula permansit.

Hunc quidem, quia Deus ea que de suo aduentu per patriarchas et prophetas rebus et uerbis promisit, iam homo impleuit, pertractemus solliciti. Si Deus uenit in hunc mundum, ut nos faceret ciues angelorum, ne nos ipsi causa simus nostre perditionis, si nos in peccandi concupiscentiis persistendo, a Deo saluatore nostro elongauerimus, exuamus ueterem hominem, et induamus nouum hominem,  qui salutis nostre causa natus est in mundum. uideamus quantam dignitatem nobis natiuitas Domini concesserit. Prius enim quam Redemptor noster per carnem nasceretur, alienos a suo consortio nos damnabant angeli, quia peccando nos celestem patriam perdidisse sciebant. Postquam uero Redemptor terram nostre carnis assumpsit, nostram fragilitatem illa angelica celsitudo non despexit, et quos prius habebant despectos, iam uenerantur ut socios. Hinc ipsi angeli, hac nocte de Christi natiuitate et de nostra redemptione gloriantes, cantauerunt: »Gloria in excelsis Deo, et in terra pax hominibus bone uoluntatis ,« Hinc est quod Lot , et Iosue  angelos adorauerunt, et tamen adorare non prohibentur.  Ioannes uero angelum adorare uoluit, et tamen angelus hunc ne se adorare debeat compescit dicens: »uide ne feceris: conseruus enim tuus sum; et fratrum tuorum « . Postquam uero angeli humanitatem in Deo conspiciunt, se adorare ab homine pertimescunt, nec habere dedignantur hominem consocium, qui super se adorant hominem Deum. Obtineamus ergo moribus dignitatem nostram, nulla nos luxuria inquinet, nulla nos turpis cogitatio accuset, non malitia mentem mordeat, non inuidia consumat, non elatio inflet, non ambitio dilaniet. Qui enim Dei coheredes et ciues angelorum esse debemus mundam et angelicam uitam ducamus. Quod ipse prestare dignetur qui Deus homo factus est causa nostre salutis, iehsu  Christus, Dominus noster, qui cum Patre et Spiritu sancto uiuit et regnat per omnia secula seculorum.



SERMO DE NATIuITATE DOMINI.

»Apparuit benignitas et humanitas Saluatoris nostri Dei, non ex operibus iustitie que fecimus nos, sed secundum suam misericordiam saluos nos fecit .« Acquisiuerat sibi, fratres karissimi, genus humanum astutia diabolice fraudis, subdiderat eos sue conditioni per peccata primi parentis. Dominus uero iustus iudex, qui nec aduersario suo aliquid iniustum uult irrogare, sed omnia siue per  misericordiam siue per iustitiam facere, sic uoluit genus humanum per gratiam redimere, ut nec iniustitiam uideretur inferre diabolo. Cum ergo Satanas contra hominem astute egisset per fallaciam, uoluit Dominus contra Satan propter hominem prudenter agere per sapientiam. Tali igitur Dominus egit consilio de humana reparatione, necessarium erat ut contra diabolum pugnaturus talis mitteretur, qui nec succumberet, sed rationabiliter ageret, et cum sapientia omnia tractaret. Adam purus homo erat, et ideo ex humana fragilitate tentationibus diaboli succubuit, et propterea purus homo ad redemptionem nostram mittendus non erat, qui uel per se cum tentaretur, peccare potuisset. Quale autem peccatum Adam commisit? Tale utique peccatum,  quod maius mundo erat. Sex enim criminalia flagitia in uno crimine admisit, quibus sex etates sue posterioritatis morti inuoluit. Primum namque superbia fuit, cum Deo equalis esse uoluit, et ideo factus est omnium infimus qui fuit omnibus prelatus. Secundum inobedientia exstitit, cum mandatum preteriuit, et ideo facta sunt etiam ei omnia inobedientia que prius erant subiecta. Tertium auaritia erat, cum plus quam concessum erat concupierat, et ideo omnia iuste concessa amiserat. Quartum erat sacrilegium, cum uetitum in sacro loco quasi per furtum subripuit, et ideo de sacrario excludi meruit. Quintum spiritalis fornicatio fuit. Anima enim illius erat Deo coniuncta. Sed cum spreto Deo diabolum admisit, quasi cum  extraneo adulterium commisit, et ideo ueri sponsi amicitiam amisit. Sexto homicidium perpetrauit, quo se et omne genus humanum in mortem precipitauit. Unde et interiori homine mox est mortuus, et iacuit in sepulcro corporis sepultus. Quamobrem duplici culpa est obstrictus: una qua Deum contempsit et opus obedientie deseruit; alia qua foueam mortis incidit, et se adiunctum opus impotem fecit. Quali autem modo oportuit eum reuerti? Honorem quem Deo abstulit reddere debuit, et pro peccato satisfacere quod fecit. ualde enim iustum est, ut, qui alii sua abstulerit, et ablata restituat, et pro iniuria illata satisfaciat. Quid abstulit homo Deo? Totum quod proposuit in sua cura de eius genere facere. Qualiter ablatum honorem reddere debuit?  Diabolum ita uincere ut ipse uictus est ab eo, et seipsum omnesque predestinatos ad uitam tales restituere quales futuri erant, si permansissent. Qualiter autem debuit satisfacere? Quia peccatum maius mundo commisit, aliquid maius mundo Deo soluere debuit. Sed cum horum neutrum facere posset nulla ratione, ideo permansit in morte. Et cur penitus non periit, quia statutum Dei immutari non potuit. Proposuit enim ex genere Ade electorum numerum implere. Quid ergo? Quia debitum honorem non soluit, Deus ab eo inuito accepit, cum eum penis subegit. Ad quem finem tandem peruenire debuit? Quoniam transfuga seruus cum furto Domini sui ad seuissimum profugerat tyrannum,  filius regis missus est de palatio in carcerem post exsulem seruum, qui tyrannum contereret, et fugitiuum seruum cum rebus in gratiam regis reduceret.

Quare homo non potuit redire solus post lapsum? Quia sicut non per se, sed per alium impulsus cecidit, ita dignum erat, cum per se non posset et uellet, per alium adiutus resurgeret. Cur non misit angelum ut eum redimeret? Si angelus hominem redemisset, tunc illius etiam seruus esset. Homo autem sic restitui debuit ut equalis angelis esset. Et aliud oberat. Angelus in sui natura inualidus erat hominem redimere. Si autem homo fieret minus posset. Angelus etiam mittendus non erat in hac militia, quia peccare potuisset, qui prius peccauit  in superbia. Quare non creauit alium hominem de terra, et misit eum pro perdito? Si nouum hominem Deus creasset et misisset, tunc ad genus Ade redemptio non pertineret. De suo enim genere esse debuit qui pro homine satisfaceret. Cur non misit patriarcham uel prophetam? Patriarche et prophete in peccatis concepti et nati erant, et ideo genus humanum redimere non poterant. Igitur quia angelus redimere non debuit, et homo satisfacere non potuit, Dei filius per quem omnia, ut et redemptio per eum fieret assumpsit plenum hominem, et in duabus naturis factus est una persona. Et in illa natura qua Deus erat, uicit diabolum, ut ipse uicerat hominem, et omnibus predestinatis celum aperuit et angelis cequauit: quod solus  Deus facere potuit. In ea autem natura qua homo erat pro iniuria maius mundo soluit, cum mortem indebitam subiit, quod solus homo facere debuit. Quare ergo non est missus Pater, nec Spiritus sanctus; sed solus Filius est incarnatus. Si Pater uel Spiritus sanctus incarnaretur, duo filii in Trinitate computarentur: unus filius uirginis qui esset incarnatus, alter Filius Dei. Et alia causa erat. Filius est Dei similitudo, angelus autem et homo assumpserant sibi similitudinem Dei. Debuit ergo ille incarnari cui specialiter iniuria facta fuerat, ut istum misericorditer seruaret, illum etiam iuste damnaret. Quare ergo Filius solus est incarnatus quia contra astutiam diaboli, agendum erat per sapientiam eius. Sapientia autem et prouidentia Patris  est Filius per quem omnia facta sunt et prouisa. Quia igitur prouidentia est, egit prudenter et rationabiliter, et quia sapientia est, egit sapienter; et quia Deus exstitit, peccare non potuit, missus est ergo Filius. Qui cum esset prouidentia, rationabiliter egit, cum esset sapientia, sapienter omnia tractauit; cum esset Deus peccare non potuit: sed rationi congruum erat, ut sicut homo superatus captus erat, sic et homo, superando naturam, hominem liberaret. Non ergo purus Deus missus est, sed et Deus et homo. Homo qui pugnaret: Deus qui pugnantem sustentaret. Est et alia ratio. Magna discordia erat inter Deum et hominem per ueterem hominem, facta est concordia per nouum mediatorem.  Sed cum mediator esset, dignum erat, ut cum utroque affinitatem haberet. Itaque cum hominem Deo reconciliaturus erat, qui erat inter utrumque, Deus et homo debuit esse. »Apparuit igitur benignitas et humanitas Saluatoris nostri Dei,« etc. Id est Deus et homo: non tamen ex operibus iustitie que fecimus nos, sed secundum suam misericordiam saluos nos fecit.  Bene ait: Apparuit, hoc est de uirgine nasci uoluit. Cur autem de Maria et non ab alia? Quia hec prima in mundo uirginitatem uouit. Quomodo potuit nasci sine peccato de massa peccatrice? Ab initio Deus quosdam qui se familiarius colerent, de aliis segregauit, de quibus uirgo quasi de linea ducta pullulauit. Que uelut olim uirga arida sine humore florem, ita sine concupiscentia  mundo edidit Saluatorem. Qualiter genuit? Sine sorde et sine dolore. Clausa enim ianua; thalamum uteri introiuit, et humanam naturam sibi coniunxit; clausa porta, ut sponsus de thalamo processit. Cur nouem menses clausus fuit in utero? ut homines qui erant clausi in miseriis huius mundi seu inferni, reduceret ad consortium nouem ordinum angelorum. Qua hora est natus? Media nocte, ut dicitur: »Dum nox medium iter haberet, omnipotens sermo tuus a regalibus sedibus uenit « Cur in nocte? Primo quia occultus uenit, deinde ut eos qui in nocte erroris erant, ad lucem ueritatis perduceret. Ideo apparuit benignitas et humanitas Saluatoris nostri Dei.



DIuISIO SERMONIS.


Benignitas et humanitas nostri Saluatoris apparuit quoque per septem specialia miracula, id est per stellam nimis prefulgidam , per circulum aureum uel purpureum, qui circa solem claruit, per fontem olei qui de terra erupit. Per maximam pacem que tunc fuit. Per censum ad quem descriptus est uniuersus orbis. Et per hoc quod multi censum Dominicum reddere recusauerunt, sunt una die occisi, et per hoc quod brutum animal loquebatur: Quid itaque designant ista? Stella sanctos significauit. Stella ergo preclara illuxit, quia Sanctus sanctorum uenit. Circulus circa solem prefulsit, quia sol iustitie Ecclesiam auro sue diuinitatis illustrare, et purpura sue  passionis coronare uenit. Fons olei de terra fluxit, quia fons misericordie de uirgine manauit. Oleum enim est misericordia. Pax ingens exstitit, quia pax uere in terris apparuit. Mundus ad censum est descriptus, quia ad supernum regnum genus humanum est chrismate consignatum. Qui Dominicum censum reddere recusarunt occisi sunt, quia qui dixerunt: »Nolumus regnare hunc super nos ,« disperierunt. Pecus loquebatur, quia populus gentium ad laudem Dei conuertebatur. Apparuit et hec natiuitas nostri Saluatoris, siue reuelata est per angelos pastoribus. Audiuimus enim in Euangelio, quod pastores erant in regione eadem uigilantes et custodientes uigilias noctis supra gregem suum. »Et ecce angelus Domini stetit iuxta illos; et claritas  Dei circumfulsit illos, et timuerunt timore magno. Et dixit illis angelus. Nolite timere, ecce enim euangelizo uobis gaudium magnum quod erit omni populo, quia natus est nobis Saluator, qui est Christus Dominus, in ciuitate Dauid, id est in Bethleem. Et hoc uobis signum: Inuenietis infantem pannis inuolutum, et positum in presepio. Et subito facta est cum angelo multitudo militie celestis exercitus laudantium et dicentium: »Gloria in excelsis Deo et in terra pax hominibus bone uoluntatis .« Hoc audientes pastores uenerunt usque Bethlehem, et inuenerunt sicut fuerat dictum ad illos per angelum. Merito angelus hec annuntiauit, quia rex angelorum natus erat, ut cum magna  luce apparuisset angelus, quia solem iustitie lumen exortum in tenebris declarauit.

Nuntiatum pastoribus est, quia natus est qui ait: »Ego sum pastor bonus .« Per stellam apparuit regibus, quia natus est rex et stella. Rex inde dictus est, ut ibi: »Ego autem constitutus sum rex ab eo super Sion montem sanctum .« Stella quoque quia orietur stella ex Iacob. Merito itaque apparuit pastoribus et regibus, quia ipse erat rex et sacerdos, et natus de regali et sacerdotali semine. De regali semine quia de Dauid. De sacerdotali quoque probatur natum esse, quia Maria erat cognata Elizabeth de qua legitur: »Et erat Zacarie uxor de filiabus Aaron, et nomen eius Elizabeth .« Satis commendabilis  est nuntius, quia et angelus et cum magna luce. Sed audite quid attulit: »Ecce euangelizo uobis gaudium magnum,« etc.

uere gaudium magnum. Captiui eramus, in carcere iacebamus, et in infirmitate natus est Saluator, natus est medicus. Ecce gaudium magnum. Multo magis erat gaudendum hominibus, cum et angeli gauderent et dicerent: »Gloria in excelsis Deo,« etc. Gloria erat apud angelos in excelsis: De restauratione diminuti ordinis. Laudant Deum de reparatione hominum ad restaurationem angelorum. Et hominibus est pax. Pacem nuntiauit hominibus qui cum Deo et angelis prius discordiam habuimus, sed per mediatorem reconciliati sumus. Et quia peccando extranei eramus a Deo, extraneos  nos a suo deputabant angeli consortio. A Deo uilipendebant angeli homines, quod se ab eis adorari permittebant. Hinc est quod angelos Lot et Abraham adorant , nec ipsi prohibentur ante Christi aduentum. Sed nato Domino cum Ioannes uellet adorare angelos in apocalypsi, id est angelus ne se debeat adorare compescuit dicens: »uide ne feceris: conseruus enim tuus sum et fratrum tuorum .« Prius naturam humanam despiciunt angeli, ut inferiorem, sed postquam eam super se assumptam conspiciunt, prostratam sibi uidere pertimescunt, nec dedignantes hominem socium, qui super se adorant hominem Deum. Pax nuntiatur hominibus, sed non omnibus hominibus, sed tantum hominibus bone uoluntatis. Ac si diceret: Illi  se Deo reconciliabunt, qui habent bonam uoluntatem reconciliandi. Ille uero habet uoluntatem reconciliandi qui se subdit Creatori, nec facit aliquid contrarium eius uoluntati. Notandum est quare dixerit bone uoluntatis, et non actionis, quia sufficit bona uoluntas, etiam si desit operationis facultas. Itaque bona uoluntas ualet aliquid sine operatione, bona operatio nunquam sine bona uoluntate. Maluit ergo dicere bone uoluntatis, quod commune est in omnibus saluatis. Ostendimus, fratres karissimi, uobis quomodo apparuit benignitas, et humanitas, etc., sed non est silendus ordo eius gloriose natiuitatis. Predictus erat eius aduentus multis ante temporibus, a prophetis presignatus erat in  multis figuris. Ait enim Isaias: »Egredietur uirga de radice Iesse, et flos de radice eius ascendet .« Hic etiam primus ostensus est in tempore Aaron in figura. Dominus enim precepit Moysi de singulis tribubus uirgas afferri. Allate sunt duodecim uirge: inter quas etiam una allata est, que Aaron fuerat sacerdotis. Posite sunt ergo a sancto Moyse in tabernaculum testimonii. uirga autem Aaron post alteram diem inuenitur produxisse flores et frondes et peperisse nuces . Ecce quomodo conueniunt propheta et figura. Iesse fuit pater Dauid, radix Iesse est familia Iudeorum, uirga est Maria; flos filius ipsius, super quem descendit Spiritus sanctus in specie columbe. Similiter uirga Aaron que sine semine protulit nuces, significat  Mariam, que sine semine genuit Christum: in nuce, que significat Dominicum corpus, tria sunt: cortex, testa, nucleus. Cortex amarus significat carnem, que habuit passionis amaritudinem. Testa significat ossa; nucleus interior, animam candidam uirtutibus. Cum his et similibus esset Domini natiuitas pronuntiata et demonstrata, uoluit Dominus promissa implere. Missus est itaque Gabriel ad Mariam uirginem in Nazareth, annuntiauit descensum Domini in uterum eius. Dignum erat ut Gabriel, qui fortitudo Dei dicitur, annuntiaret nasciturum Deum, qui forti manu pugnaturus contra mundi principem erat. Et ualde conueniens erat, ut Christus, qui flore supradicto presignatus erat, in Nazareth conciperetur, que flos et uirgultum interpretatur, egregium  precursorem habuit. Egregius imperator Ioannem Baptistam, qui ab utero matris Deum recognouit, qui per eumdem angelum Gabrielem nuntiatus est et contra usum nature de sterili, Elisabeth uidelicet cognata Marie natus est. In sexto  mense a conceptione Ioannis, conceptus est Christus. Quo concepto abiit Maria in montana cum festinatione, et intrauit in domum Zacarie, et salutauit Elisabeth. Et audita salutatione exsultauit infans in utero Elisabeth . Cepit Ioannes esse propheta antequam nasceretur; recognouit seruus Dominum, prophetauit conceptus conceptum, et per gratiam pueri repleta est mater spiritu prophetie, et ait: »Unde hoc mihi, ut ueniat mater Domini mei ad me? Et mansit ibi Maria tribus mensibus, et reuersa est in domum suam .« Post hec contigit ire Ioseph Bethlehem cum uxore sua pregnante. Cumque impleti essent dies ut pareret, diuertit in stabulum, et peperit sine dolore, et pannis eum inuoluit, et diuina potentia operante  natus est de uirgine  Maria Christus, non aperta uirginis porta, quia uirgo ante partum, et uirgo in partu, et uirgo post partum. De hac uirginis porta dixit Dominus ad Ezechielem: »Porta hec quam uides clausa erit et non aperietur, et uir non transiet per eam, quoniam Dominus Deus Isrel ingressus est per eam, et semper erit clausa .« Magnum meritum, magnum donum, magna gratia: ancilla peperit Deum, creatura Creatorem, filia parentem, filia diuinitatis, mater humanitatis. Duas natiuitates Domini accipimus, unam diuinam, alteram humanam: illam sine matre, istam sine patre. Hodie, fratres karissimi, celebramus temporalem natiuitatem propter nos acceptam, gaudeamus propter reparationem nostram. Hodie suscepit  mundus infirmus sanitatem, hodie captiuus libertatem, hodie recuperauit exsul hereditatem. Suscipiamus hodie Regem uenientem, preparemus habitacula pectorum contra talem imperatorem, ut dignetur nos recipere in celesti Hierusalem.



DOMINICA PROXIMA POST NATIuITATEM DOMINI.


 »Ibant pater Iesu et mater admirantes super his que dicebantur de illo, et benedixit illis Simeon .«

 Ioseph, quia nutritius erat, et Marie famam obseruabat secundum opinionem uulgi, Pater Saluatoris appellatur.

 »Et dixit ad Mariam matrem eius: Ecce positus est hic in ruinam et in resurrectionem multorum in Isrel et in signum cui contradicetur.«

In ruinam multorum positus est Dominus, quia ipse est lapis offensionis, et petra scandali, id est ruine his qui offendunt uerbo, nec credunt. De quibus ipse dicit: »Si non uenissem et locutus eis non fuissem, peccatum non haberent .« In resurrectionem autem positus est, quia credentes in eum resurrexerunt a peccatis per eum. In suis predicatoribus quoque positus est in ruinam et resurrectionem, ut ait Apostolus: »Christi bonus odor sumus Deo in his qui salui fiunt, et in his qui pereunt .« Signum cui contradicetur fidem  Dominice crucis accipe, de qua Iudei ad Paulum dixerunt: De hac secta notum est nobis, quod ubique ei contradicetur. »Et tuam ipsius animam pertransibit gladius,« id est dolor Dominice passionis, quia non potuit Filium uidere crucifigi sine affectu materni doloris, etsi sperabat resurrecturum.  Usque ad finem seculi animam Ecclesie gladius tribulationis pertransit, cum signo fidei ab improbis contradicitur, cum multos ruere uidet. Aliter.  Positus est Dominus in ruinam uitiorum, et in resurrectionem uirtutum, nec fit resurrectio nisi ruina precedat. Omnia que de Christo narrantur, quod natus de uirgine, quod resurrexit, quod ianuis clausis intrauit, omnia, inquam, signum sunt cui contradicitur ab infidelibus.  »Tuam ipsius animam pertransibit gladius,« qui est uerbum Dei, reuelans tibi mysteria; »ut reuelentur ex multis cordibus cogitationes.«  Ante erat incertum, quia Iudeorum Christum reciperent, qui respuerent; sed audita natiuitate reuelabantur  cogitationes, cum Herodes et sui turbabantur. Postea uero doctrina eius et uirtute diffamata, alii eum quasi magistrum ueritatis habuerunt. Alii ab eo quasi a seductore recesserunt.

»Et erat Anna prophetissa filia Phanuel de tribu Aser. Hec processerat in diebus multis, et uixerat cum uiro suo annis uII a uirginitate sua. Et hec uidua erat usque ad annos LXXXIIII, que non discedebat de templo, ieiuniis et obsecrationibus seruiens Deo die ac nocte.« Iuxta historiam Anna et deuote conuersationis et uenerande etatis digna describitur, que Domino testimonium perhibebat. Mystice autem significat Ecclesiam, que in presenti quasi sponsi Domini sui morte uiduata est. Septies XII, LXXXIIII faciunt. Et uII pertinent ad cursum seculi,  qui diebus septem uoluitur; XII uero pertinent ad perfectionem apostolice doctrine. Quisquis ergo totum uite sue tempus apostolicis mancipat institutis, quasi LXXXIIII annis celestis templi limina seruare, et Domini postulare aduentum laudatur, dum a Domino peregrinatur. Septem anni quibus anna cum uiro suo uixit, significant perfectionem illius temporis quo a Domino in carne conuersante docetur Ecclesia. Qui anni postea per XII multiplicantur, propter apostolicam doctrinam, deinde regentem Ecclesiam.

»Et hec ipsa hora superueniens confitebatur Domino, et loquebatur de illo omnibus qui exspectabant resurrectionem Isrel.«

Ipsa hora qua Simeon accepit puerum superueniens  Anna confitebatur, id est laudabat Dominum, et omnibus fidelibus qui iugo Herodis alienigene grauati liberationem exspectabant, promittebat per aduentum Christi in proximo redemptionem fieri. Non solum angeli, sed et omnis etas et sexus testimonium nato reddidit puero, et sicut ab omnium seculorum fidelibus presagiebatur, ita ueniens omnium sanctorum laude predicatur.  Quod Simeon et Anna prouecti Iesum excipiunt et laudant, significat fidelem Synagogam, que post longam exspectationem promissionum non ficta fide eum receperunt qui prenuntiabatur.

»Et ut perfecerunt omnia secundum legem Domini, reuersi sunt in Galileam in ciuitatem suam Nazareth.«  Pretermisit hoc loco Lucas, que a Mattheo satis exposita nouerat, Dominum uidelicet, post hec ne ab Herode necandus inueniretur, Aegyptum a parentibus esse delatum. Defunctoque Herode, sic demum Galileam reuersum, Nazareth ciuitatem suam inhabitare cepisse. Solent enim euangeliste singuli sic omittere quedam, que uel ab aliis commerata uiderint uel ab aliis commemoranda in spiritu preuiderint, ut continuata sue narrationis serie, quasi nulla pretermisisse uideantur. Quia tamen alterius euangeliste considerata Scriptura, quo loco transulta fuerint, diligens lector inueniat.

»Puer autem crescebat et confortabatur plenus sapientia, et gratia Dei erat in illo.« Crescere corpore et corfortari, etate humana intellige. Sapientia  est ipsa diuinitas, qua plenus erat, gratia uero est coniunctio diuinitatis in unam personam. Gratia autem, quia eidem mediatori Dei et hominum, homini Iesu Christo magna gratia donatum est, ut ex quo homo fieri cepisset, perfectus et Deus esset. Hoc hominum natura non recipit, ut ante duodecim annos sapientia impleatur. Quomodo omnia illo mirabilia fuerunt, ita pueritia mirabilis fuit, ut Dei sapientia impleretur.



SERMO DE TRIBUS SILENTIIS.

»Dum medium silentium tenerent omnia, etc. .« Tria sunt silentia: Primum est ignorantia languoris; secundum, desperatio curatoris; tertium silentium est adoptio sanitatis. Primum silentium fuit, quando homo non agnouit morbum  suum, et idcirco silebat, nec querebatur remedium. Sed postquam lex subintrauit, et ostendit languidis uulnera sua, statim ruptum est silentium, et ceperunt mox egri salutem querere. Sed quia per opera legis ubi salus non est sanari uolebant, quod querebant non poterant inuenire. Tandem ergo considerans homo, per legem neminem iustificari posse, quasi post diuturnos clamores fatigatus, etiam secundum silentium. Locutum est pacem, dedit desperans, loqui rursum cessauit, et subsecutum est gratiam, proposuit misericordiam, promisit ueniam, et ceperunt egri currere ad medicum, et quasi magnis clamoribus, sic pura fide cordis et uera confessione oris flagitari remedium. Hoc itaque et nunc in uita hac presenti agitur, ut cum homo per Dei  gratiam sanitatem receperit, et ad illam felicitatem uenture immortalitatis perductus fuerit, non erit amplius quid petat; et tunc sequitur tertium silentium, quod nunquam finem habebit. Inter primum et medium silentium multa uerba sonuerunt, inter medium et ultimum silentium sonat unum uerbum. Multa fuerunt multiplicia legis mandata, que per Moysen data est. Unum uerbum est, una Dei gratia que per Iesum Christum facta est, uel potius iehsu Christus est. Moyses famulus Dei multa uerba, multos sermones edidit; Deus Pater unum uerbum, unum sermonem misit. Sed sermones Moysis omnipotentes non fuerunt, quia quod dicebant facere non potuerunt: ideo tandem quandoque in promissione  deficiendo siluerunt. Et tunc omnipotens Sermo uenit, qui non solum dixit, sed quecunque dixit, imo quecunque uoluit, fecit. Iste Sermo, istud uerbum adhuc loquitur, quandiu in fidelibus suis promissiones operatur. Sed cum promissa impleuerit, tunc quasi cessauit. Cum autem promissa fuerint impleta, quia amplius quod petatur, nichil deerit, tunc felix et sempiternum silentium erit. »Dum ergo medium silentium tenerent omnia.« Bene omnia: Hoc non solum illi qui in petitione desperabant, sed et illa que in promissione: »Et nox in suo cursu iter haberet.« Nox in sacra Scriptura aliquando pro diabolo, aliquando pro umbris eius, in peccatoribus et iniquis, aliquando pro peccatis, aliquando pro presenti uita accipitur. Per noctem  ergo in hoc loco, mortalis huius uite fluctus signatur, sicut per diem alibi claritas uite perpetue. Presens ergo uita mors est, uita uero futura dies. Nox ista habeat uesperam, dies illa habeat auroram. uespera huius noctis etiam fuit ex quo Adam peccauit, donec accepta sententia mortis, a paradiso pulsus est in tenebras huius mundi. Exiit aurora sequentis diei, id est a resurrectione Christi usque ad finem seculi. Gutta ista nox est. Sed quis est cursus huius uite? Igitur uita mortalis deorsum est in inferis, sicut uita immortalis sursum. Item. Iter sursum est in celis. Item medium est stadium uite presentis: quod nascendo intramus, uiuendo percurrimus, moriendo eximus. Quoniam ergo nox in suo cursu medium iter haberet, ideo quando mors  uniuersos quos in stadio uite presentis reperit, secum ad inferos traxit, et nemo mortalium ad uitam immortalem ascendere potuit. Unde per noctem accipere possumus peccatum. Que uidelicet nox ab originali peccato cepit, et per actualia cucurrit. Quando igitur post originalem preuaricationem prime preuaricationis naturalis legis, ac deinde scripte legis preuaricatione succedente, peccatum ad summum incrementum uenerat, quasi nox in suo medium cursu iter habebat. Sed ista nox uera luce apparente, mox deorsum uergere cepit, et non quasi quadam alterna immutatione paulatim decrescens elongat, quousque lux crescendo ad plenam diem perueniat. uide ergo ordinatissimum diuine dispensationis consilium. Quando omnis recuperande salutis  spes perierat, et mors omnia secum deorsum rapiebat, tunc omnipotens sermo ad liberandum mittitur, ut amplius diuine gratie munus commendetur. uenit, inquit. Quis? Sermo Altissimi, uerbum Dei, unicus Patris, rex filius regis. Unde, uel quo? De concessu Patris, ad celebrandum mysterium passionis, de equalitate maiestatis ad patibulum crucis, de sede regali ad officinam peccati, de lumine celi usque ad tenebras inferni. Sed nunquid ideo regnum perdidit, imo eos qui serui erant peccati liberans usque ad conregnandum sibi sublimauit, et ideo fortassis a regalibus sedibus uenit, quia in domo Patris mei mansiones multe sunt , et regnabunt cum illo in eternum, cum  acceperint regnum quod paratum est ab origine mundi.



De eo quod uerbum carnem sumpsit cum pena sine culpa, cum mortalitate sine iniquitate.

Dei itaque Filius cum esset unigenitus Patris Filius uolens sibi fratres adiungere, descendit ad humanum genus, et assumpsit hominem, ut faceret sibi fratres, nullum despiciens in fraterno loco suscipere quem cognouit obedientem iri preceptorum suorum. Multi autem querunt de carne illa quam assumpsit, qualiter a peccato munda fuerunt, qualiter sine peccato penam peccati portauerit. Et de eo quod qualiter a peccato munda fuerunt uel mundata, quorumdam estimationem tacere non debemus, ne forte si non exponatur non uideatur, et si non uideatur  quod est, credatur quod non est. Quidam putant carnem illam que assumpta est a uerbo, ita ab initio et in primo parente, quando tota massa nature humane per peccatum corrupta est, a contagione et a corruptione peccati immunem fuisse custoditam, et ab ipso primo parente usque ad susceptionem sui a uerbo, liberam ab omni peccato et mundam deductam, ut nunquam sub peccato fuerit, et ideo a peccato non liberatam, sed liberam. Aiunt enim quia illa pars nature humane sub peccato esse non debuit, per quam ipsa natura humana ubi obnoxia peccato fuerat, a peccato liberanda erat. Ad probandam quoque eamdem estimationem adducunt illud quod Apostolus, cum nouum sacerdotium ueteri preferendum assereret, Melchisedech,  qui typum ipsius Christi ac noui sacerdotii gerebat, ab Abraham decimas accepisse ostendit, in qua decimatione etiam Leui, a quo ueteris sacerdotii ministros descendisse dubium non est decimatum comprobauit, ac per hoc uetus sacerdotium quod in Leui decimas dedit inferius, nouum autem quod in Melchisedech qui forma Christi est, decimas accepit, superius et dignius estimandum . Ubi tamen Christus qui tunc secundum carnem similiter ut Leui in lumbis Abrahe fuit, decimatum non dicimus, ne simili ratione nouum sacerdotium quod in Christo est, ibidem decimas dedisse conuincamur. Quomodo autem Leui qui secundum carnem in lumbis Patris tunc fuit decimatus est, et Christus, qui secundum carnem ibidem fuit, decimatus  non est, nullam causam aliam inueniri posse putant, nisi quia caro Leui cum culpa ibi fuit, caro Christi non fuit, atque ideo quod peccato obnoxium erat, expiatione eguisse; quod autem mundum atque a peccato liberum erat, non eguisse. Tali ergo se ratione probare putant, quod caro illa, que a uerbo assumpta est, nunquam obnoxia peccato fuerit, sed ab initio siue in eo a quo descendit siue in his per quos descendit, munda seruata sit a peccato, ut aliquando esse possit hostia pro peccato. Sed catholice ueritatis diffinitio Filium Dei qui pro peccatoribus et de peccatoribus natus est de carne obnoxia peccato carnem assumpsisse asserit liberam a peccato, et ideo liberam quia liberatam. Ideo liberam  non quia sub illo unquam fuit, sed quia sub illo esse aliquando cessauit. Quando assumpta est, mundata est. Per eamdem quippe gratiam natura humana mundata est ut uerbo Dei libera a peccato uniretur. Per quem Christianus a peccato liberatur, ut eidem nature Christianus in Christo capite societur. Appareat itaque nobis, sicut dicit beatus Augustinus, gratia in nostro capite, unde secundum uniuscuiusque mensuram se per cuncta membra eius diffudit. Ea gratia fit ab initio fidei sue homo quicunque Christianus, qua gratia homo ille ab initio suo factus est Christus. De ipso spiritu et hic renatus de quo est ille natus eodem spiritu fit in nobis remissio peccatorum, quo spiritu factum est ut nullum haberet ille peccatum. Sic ergo factum est per gratiam,  ut caro illa a peccato, sub quo ab origine sua erat, mundaretur, et mundata in illo qui liber ab omni peccato, in ea futurus erat, a peccato libera assumeretur, ut nec gratia corruptioni nature preiudicium faceret, nec corruptio nature gratiam impediret. Quomodo ergo, inquiunt, Christus in lumbis Abrahe decimatus non fuit, si caro eius peccato obnoxia fuit? Sed sciendum est, quia licet caro Christi sicut caro Leui adhuc in lumbis Abrahe sub peccato fuit, tamen ipsum peccatum eius non fuit, sub quo eius caro fuit. Hoc enim solum eius ibi fuit, quod inde futurum eius fuit. Quapropter Leui illic et naturam et culpam habuit, quia inde per propagationem originis, et naturam et culpam trahere  debuit. Quia ergo Christus in lumbis Abrahe suam naturam habuit, propterea quod ipsam solam tamen accepturus fuit, procul dubio oblatione non eguit, que pro eo quod eius solum ibi erat, necessaria non fuit; oblatio enim non natura, sed pro culpa offertur, quia si pro culpa non esset, natura oblatione opus non haberet. Sic itaque Leui in lumbis Abrahe decimatus est, quia et naturam et culpam ibi habuit, qui et naturam et culpam inde accepturus fuit. Christus uero decimatus non est. Propterea quod inde solam naturam accepturus erat, illam etiam tunc ibi culpam non habuit, cui ipsa que eius futura erat sine culpa natura, in sua origine culpe obnoxia fuit.



IN OCTAuA DOMINI.


 »Postquam consummati sunt dies octo ut circumcideretur puer, uocatum est nomen eius iehsu. Quod uocatum est ab angelo priusquam in utero conciperetur .« Ritus circumcisionis ab Abraham sumpsit exordium, quando et nominis amplificationem accepit. Ad cuius imitationem nomen imponebatur pueris in die circumcisionis eorum. Sic etiam factum est ipsi Iesu. Bene autem octaua die circumciditur ut et eius resurrectio octaua die celebranda, et nostra figuraretur octaua etate futura. Sex etenim sunt etates, in quibus pro Domino laboratur; septima est animarum usque ad tempus resurrectionis. Octaua est resurrectio, quando gloria perfecte circumcisionis coruscabit, et totus homo uisioni Conditoris inherebit . Nunc autem  qui uidens mulierem ad concupiscendam eam, incircumcisum uisum habens. Incircumcisi sunt auribus quibus ueritas dixit: »Qui est ex Deo, uerba Dei audit. Propterea uos non auditis, quia ex Deo non estis .« Incircumcisi sunt lingua et manibus: »quorum os locutum est uanitatem, et dextera eorum dextera iniquitatis .« Incircumcisi sunt gustu, quos propheta redarguit dicens: »ue qui potentes estis ad bibendum uinum, et uiri fortes ad miscendam ebrietatem .« Incircumcisi sunt olfactu et tactu qui uariis odoribus delibuti sequuntur amplexus meretricis, cinnamomo cubile suum aspergentis. Incircumcisi sunt gressibus, de quibus Psalmista commemorat: »Contritio et infelicitas in uiis eorum, et uiam pacis  non cognouerunt .« Porro qui in similitudine carnis peccati uenerat remedium, quo caro peccati mundabatur non respuit, sed circumcisus est factus sub lege, ut eam iustam probaret, et eos qui sub lege erant redimeret. Nota quod idem auxilium circumcisionis in lege circumcisio contra peccati originalis uulnus prestitit, quod nunc baptismus tempore gratie confert, non quod introitus in regnum nondum patebat circumcisis, ut modo baptizatis. At uero hoc non solum baptismus facit, sed et passionis adiunctio. Que si circumcisioni addita esset, et similiter ibi fieret.

 Queritur autem quare baptismus successerit circumcisioni. Ut enim beatus Gregorius ait quarto libro in Iob: Quod apud nos ualet aqua baptismi, hoc egit apud ueteres uel pro paruulis sola fides uel pro maioribus uirtus sacrificiorum, uel pro his qui ex Abrahe stirpe prodierunt mysterium circumcisionis.

Solutio. Decebat nouum regem nouam legem instituere, inimicitias inter Iudeos et gentiles soluere, ut duo populi in unum iungerentur, et fieret unus populus. Quare necesse fuit inimicitiarum causas, uidelicet ritus Iudeorum quo gentiles abhorrebant euacuare, et alia sacramenta que utrisque communia forent substituere. Propter hoc quoque baptismus circumcisionis loco subiit, quia circumcisio  erat imperfectum sacramentum, utpote maribus solis attinens. Baptismus uero perfectum est sacramentum, quia utrique sexui sine dolore commodatur. In aqua uero ideo uniformiter consecratur baptisma, quia de Christi latere manauit aqua, et quia nullus liquor adeo ualet ad abluendum sicut aqua, et apud omnes facile acquiritur, ne se aliquis propter inopiam excusaret.

Nota quia multipliciter accipitur: Baptismorum namque unum tantum est aqua, ut Ioannis, quod remissionem peccatorum non dedit. Aliud in igne uel spiritu, quo baptizati sunt apostoli in die Pentecostes. Unde illud: »uos autem baptizabimini Spiritu sancto .« Tertium in aqua et spiritu, quo baptizauerunt apostoli . Quartum in sanguinis  effusione. Tria uisibilia, id est sacerdos, baptizandus, aqua, sunt in baptismate; et tria inuisibilia, id est fides, anima, Spiritus sanctus. uerum Dominus, ut ait Ambrosius in primo libro De Sacramentis, ideo prior descendit in baptismum quam Spiritus sanctus cum modo econuerso fiat, quia Dominus non inde debebat mundari. Nobis autem uirtus et presentia Trinitatis que in baptismate Christi manifestata est, inuisibiliter operatur in baptismatis uisibili sacramento. Sacramentum uero est uisibile signum inuisibilis gratie, ueluti cum quis baptizatur, ipsa exterior corporis ablutio quam uidemus;  signum est interioris ablutionis anime, que consistit in remissione peccatorum. Aqua etiam purgans exterius a sordibus corporalibus signum est fidei mundantis interius a peccatis. Sacerdos quoque lauans in aqua designat Spiritum in fide remittentem peccata. uidendum tamen est de hoc sacramento, sicut de aliis, quia nichil refert a quocunque detur ministro. Minister enim ministrat, Christus baptizat. Unde illud: »Hic est qui baptizat .« Quapropter siue a clericis siue a laicis, seu etiam a mulieribus necessitate imminente detur, non tamen reiteratur. Hoc sacramentum sicut et sacramentum altaris, alii ad uitam, alii ad mortem accipiunt. Qui enim recte accedunt, et rem et sacramentum accipiunt; qui ficte, sacramentum tantum.  Unde si postmodum resipuerint non rebaptizabuntur. Forma autem baptismi sunt ista uerba: In nomine Patris et Filii et Spiritus sancti, uel sua equipollentia. Dominus enim generaliter instruens baptismum, precepit dicens: »Ite, docete omnes gentes, baptizantes eos in nomine Patris et Filii et Spiritus sancti .« A morte Christi et sanguinis effusione habet baptismus uirtutem et efficaciam sicut alia sacramenta siue ante legem, siue in lege. Per hunc enim Christus que facta sunt dimittit, adiuuat ne amplius fiant, perducit ut omnino fieri non possint, facit ut lex impleatur, ut natura liberetur, ne peccatum dominetur. Hec de circumcisione et baptismo sufficiant. Quod autem circumcisio in membro uirili fiebat causa, ne aliud membrum  aut debile fieret, aut turpe quod publice uideretur, et ut Christus per castitatem significaretur uenturus. Ipso quoque in carne preputii fiebat circumcisio, quia in parte illa magis dominatur concupiscentia, per quam originale peccatum propagatur. Ubi ergo uia peccati est, ibi apte significabatur peccati remedium, et significabatur per circumcisionem carnis circumcisio mentis, qua mundabatur anima a uitiis. Tres itaque constat esse circumcisiones: Una est sacramentum, due uero sunt res illius sacramenti, uidelicet circumcisio a peccato, que quotidie est in anima, et circumcisio a peccato et ab omni pena peccati, que in resurrectione erit in anima et corpore. Petrinis autem cultris circumcidit Iosue  intraturos terram repromissionis, quia petra erat Christus  qui tollit peccata mundi .



SERMO IN OCTAuA DOMINI.

Natalis Dominici diem hodie celebramus octauum, in quo puer iehsu a parentibus carnis sue carnalis circumcisionis accepit sacramentum . Non enim sicut ipse ait, legem uenerat soluere, sed adimplere . Legem quidem impleuit, quia de fece carnalium obseruationum spirituale elinquit intellectum, et quadam arcana precepta mortalia, que Iudeis propter infirmitatem suam remissa fuerat. Item in Euangelio superaddit preceptis eorum, et ipsas obseruationes carnales usque ad tempus correctionis obseruauit. Inde est quod puer a parentibus octaua die est circumcisus. XL die ab eis cum  legalibus hostiis in templo est presentatus. Iuuenis etiam ad diem festum dedicationis et ad ceteros dies festos Hierosolymis, sicut in Euangelio legimus, frequenter occurrit et in nullo sacramenta legalia refutauit, donec in sancto die Cene immolato, ueteri Pascha, uetus sacerdotium innouauit et mutauit, quando seipsam conuiuam ad conuiuium discipulis exhibuit. Translato ergo sacerdotio sicut apostolus ait, necesse erat ut fieret et legis translatio, et hoc erat tempus correctionis, quando remouende erant carnales umbre sub quibus natus, et usque ad puerilem etatem educatus est Christus. Unde dicit Apostolus: »Postquam uenit plenitudo temporis misit Deus Filium suum, natum ex muliere, factum sub lege, etc. .« Si enim a lege alter aliquis  obseruatione extraneus scientibus legem sacramenta exponeret, quis ei auditum preberet. Recto igitur ordine magisterii, qui prius uoluit auditor esse quam doctor, prius eam seruare quam eius sacramenta reserare, ut per uitam et doctrinam suam ipse esse cognosceretur cui testimonium dabant lex et prophete.

Hunc igitur quia quasdam causas reddimus, quare sub lege natus est Dominus; de circumcisionis sacramento quam in manibus habemus, quod Dominus dederit tractemus. Octaua etenim circumcisio uni concinuit sacramento. Octaua in Scripturis pro eternitate accipi consueuit. Sicut enim septenarii numeri circuitu rerum temporalium uolubilitas, ita per octauam qui septenario succedit  congrue designatur eternitas. Octaue autem ideo celebrantur, quia primis diebus concurrunt sicut primus Dominicus dies ad alterum qui eodem ritu celebratur. Et quoniam sequentia opera bona ad prima recurrunt, aliquo modo octauas exercemus. Tanta miseria fuit in hominibus ante Christi aduentum, ut nemo ad eamdem innocentiam perueniret quam habuit primus homo antequam peccaret. Nam et circumcisio que octaua die celebratur, in recordatione prime innocentie agebatur, id est ut mens circumcisa esset ab omni contagione carnali, quam iussit ipsa umbra futurorum uerorum. Christus per baptismum restituit in genere humano eamdem innocentiam, ideoque octaua die, id est Dominica ex  baptismo resurrectio colitur, hoc est inter istos qui primi innocentiam hominis imitantur et illos qui in ueteri Testamento erant. Quod quamuis illi iusti essent, tamen detinebantur infra claustra inferni ante Christi aduentum, isti penetrant regna celorum. Et quoniam ad meliorem statum uult nos perducere Redemptor noster, quam haberet primus Adam, adhuc exspectatur octaua dies que erit in resurrectione corporum. Primus Adam ita erat innocens ut posset peccare, si uellet, et nos ita accipimus innocentiam per baptismum, ut possimus peccare et possimus non uelle, sed post receptionem corporum nemo poterit, nemo uolet peccare.

Igitur quia ad hoc institute sunt octaue, ut redeant ad primum, oportet considerare quid in octauis  Domini redeat ad primum diem natiuitatis. Primo die natiuitatis exiuit de utero uirginis, et inuentus est in presepio inuolutus pannis. Nunquid octaua die iterum exiuit de utero uirginis, et inuentus est inuolutus pannis in presepio et celebrata sunt ea que de angelorum affatu leguntur prima die acta? Possumus tamen inuenire in quo octaua dies congruat prime. Duas causas intelligimus in Christi natiuitate: primam, scilicet Christum uenisse ad homines; secundam homines uenisse ad Christum. De qua re dicit Augustinus in libro primo De doctrina Christiana. Non enim ad cum, qui ubique presens est locis mouemur, sed bono studio, bonisque moribus. Quod non possemus nisi ipsa sapientia tante etiam infirmitati congruere  dignaretur, ut uiuendi exemplum nobis preberet. Sed non aliter quam in homine. Nam et nos homines sumus. Sed quia nos cum ad illam uenimus sapienter facimus, ipsa, cum ad nos uenit ab hominibus superbis quasi stulte fecisse, putata est. Et quoniam nos ad illam uenimus conualescimus, ipsa cum ad nos uenit quasi infirma existimata est. Cum ergo ipsa sit patria, uiam quoque se fecit ad patriam. Et cum sano et puro interiori oculo ubique sit presens, eorum qui oculum illum infirmum immundumque habent, oculis apparere dignata est. Quia enim in sapientia Dei, non poterat mundus, et per suam sapientiam cognoscere Deum; placuit Deo per stultitiam predicationis saluos facere credentes . Non igitur per locorum  spatia ueniendo, sed in carne mortali mortalibus apparendo uenisse ad nos dicitur. Illuc ergo uenit ubi erat, quia in hoc mundo erat, et mundus per eum factus est .



Diuisio.

Christi aduentum ad homines colimus in die Natiuitatis. Hominum autem aduentum ad Christum colimus in octauis eius. Sicut enim septenario dierum spatio temporalem natiuitatem Christi representauimus, qua uenit inter homines exsilii huius mala perferre, et languenti mundo sua bona conferre, ita presenti octaua eam Christi natiuitatem, in figura celebramus, que cum assumpto homine  transiuit de hoc mundo ad Patrem, quia et transformata est eius caro de corruptione ad incorruptionem, de mortalitate ad immortalitatem. In carne illius iam absorpta est mortis uictoria, quia sicut in eam completam certa fide iam credimus, ita in carne nostra futuram certa spe non dubitamus.

Ita enim dicit Apostolus: »Si complantati sumus  similitudini mortis eius, simul et resurrectionis erimus .« Que autem illa sit similitudo mortis audiamus ab ipso: »Complantati enim sumus ei per baptismum in mortem, ut quomodo Christus resurrexit a mortuis, per gloriam Patris, ita et nos in nouitate uite ambulemus .« Hec mortis similitudo peccati est ablutio perfecta; nouitas uero uite obseruatio iustitie. Hec ipsa est prima resurrectio anime, de qua dicit Ioannes: »Beati qui habent partem in resurrectione prima .« In his secunda mors, id est eterna non habet potestatem. Hec eadem uera est circumcisio, per quam non cutem carnis petrinis cultris exspoliamus, sed ueterem hominem, id est ueteris hominis similitudinem Christo conformati, cum suis  actibus deponimus. De qua alibi dicit Apostolus: »Non enim circumcisio est que sit in manifesto, id est in carne, sed circumcisio cordis que non fit littera, sed spiritu .« Illa ergo exterior huius interioris figura est, sicut de Abraham iam per fidem iustificato dicit ipse Apostolus, quia signum circumcisionis accepit signaculum iustitie . Bene autem conuenit octaue nostre; quod circumcisio carnis in ea parte fit corporis, per quam humana mortalitas propagatur. uera enim circumcisio in nostra octaua, id est in generali resurrectione complebitur, cum corruptibile hoc incorruptibili, et mortale hoc imortalitate uestietur. Sicut autem in ea parte carnis uisa est impleri carnaliter, ut significaretur implenda spiritualiter, licet ut  non exhibeatur corporaliter, quatenus, secundum Apostolum, »non exhibeamus membra nostra arma iniquitatis peccato, sed arma iustitie Deo .« Circumcidamus ergo aures ab illicito auditu, oculos ab illicito uisu, nares ab illicito olfactu, os ab illicito gusto, cor ab illicita cogitatione, linguam ab illicita locutione, manus ab illicito tactu, pedes ab illicito incessu, ne, secundum prophetam, mors intret ad animas nostras per fenestras . Unde primus martyr: Iudeis sensus corporis ab illicitis non obseruantibus dicit. »Incircumcisi cordibus et auribus, uos semper Spiritui sancto restitistis .« Quoties ergo festiuitatem istam annuis solemnitatibus frequentamus, secundum fidem gestorum,  que de ea leguntur honoremus, et eam ad morum edificationem referentes, fidem firmam, caritatem non fictam, spem certam tam diu tenea mus, donec, euacuato quod ex parte est, perfectionem nobis promissam comprehendere mereamur. His enim inconcusse manentibus dissoluta huius habitationis domo, domum non manufactam eternam in celo preparatam habeamus, prestante Domino nostro.



IN EPIPHANIA DOMINI.


 »Cum natus esset iehsu in Bethlehem Iude, in diebus Herodis regis, ecce Magi ab Oriente uenerunt Hierosolymam, dicentes: Ubi est qui natus est rex  Iudeorum?«  . Tempus quoque Herodis Dominico attestatur aduentu. Predictum namque fuerat, quia »non deficiet princeps ex Iuda,  neque dux de femoribus eius, donec ueniat qui mittendus est .« Ex quo patres de Egypto exierunt sue gentis ducibus usque ad Samuelem prophetam regebantur, deinde regibus usque ad transmigrationem Babylonis. Post reditum uero de Babylone per pontifices rerum summa gerebatur usque ad Hircanum regem simul et pontificem, quo in tempore fraude ab Herode cuius patrem ipse Hircanus de ignobili aduena, hoc est gentis Idumee, sublimauerat, Iudee regnum ipsi Herodi iussu Cesaris Augusti traditur gubernandum. uerum quia Herodis mentio hic se intulit, qualiter ad Iudaici regni apicem peruenerit constringam. Cum enim hi qui Mathatie stirpe descenderant, per aliqua annorum spatia ducatum regni Iudeorum tenuissent, peruenit  tandem potestas ad quemdam uirum ex stirpe eorum genitum, nomine Alexandrum. Qui cum post aliquod tempus obiisset, reliquit uxorem cum duobus paruulis, quorum unus Aristobolus, alter Hircanus uocabatur. Qui cum adulti essent, desiderio regnandi iurgia inter se habere ceperunt. Et erat tunc quidam uir, nomine Antipater, fortis uiribus, facultate ditissimus, ex Herode quodam genitus, qui in templo Appollinis erat edituus. Hunc sibi Hircanus in amicitiam et societatem contra fratrem uocauit. Cumque eum non solum armis, sed etiam facultatibus adiuuaret, ita etiam Romanorum ducum auxilium petere perdocuit, eo quod tunc Romani pre ceteris hominibus in ordinandis regni negotiis fide et sapientia et fortitudine precellerent. Et quia longum est  ire per singula, cum Aristobolus a Romanis captus, sub custodia duceretur, ducatus Iudaici regni ad Hircanum peruenit. Tunc memor beneficii ab Antipatro sibi collati, eum ut amicum et socium coluit, in tantum, ut procurationem alicuius partis Iudaici regni ei subesse committeret. Habuit uero idem Antipater uxorem Lypidem nomine, ex Arabico genere natam, ex qua habuit duos filios, quorum unum Faselum, alterum Herodem nominauit. Cumque longo confectus senio uitam finisset, potestatem quam ab Hircano in Iudeis acceperat, Herodi filio suo reliquit. Qui cum callidus et cautus strenue ea que ad se pertinebant agere cepisset, Hircani neptem filiam Aristoboli duxit in uxorem.  Cum uero post aliquod tempus Hircanus in prelio  quod contra Arabas suscepit, captus esset, etiam in exsilio detentus est. Tunc primum Herodes quasi uice illius potestatem eius obtinuit. Sed cum post aliquod tempus Hircanus amputatis auribus Iudeam reuerteretur, simulauit se idem Herodes eum in pace suscipere. Sed postea cum eum fraude necasset, fraudulenter potestatem illius obtinuit. Et primum a Casso Romanorum duce, postea ab ipso imperatore potestate accepta, regnum Iudeorum sibi subiugauit. Hac igitur fraudulentia, primus ex alienigenis Herodes regnum Iudeorum sub sua custodia accepit. Quo regnante, Dominus noster iehsu Christus secundum prophetas predictus natus est in Bethlehem Iude, anno XXXI Augusti Cesaris. In  Bethlehem Iude dicitur, quia est et alia Bethlehem in Galilea. Magi ab Oriente uenerunt, id est a partibus que sunt uersus Orientem. Erant enim de terra Persarum et Chaldeorum, ubi est Saba fluuius. Unde Saba regio uocatur.

»uidimus enim stellam eius in Oriente, et uenimus adorare eum.« Ad confusionem Iudeorum dictum est uidimus stellam eius, ut natiuitatem Christi a gentibus discerent.  Successores Balaam fuerunt magi, qui stellam nouerunt uaticinio eius. Ille stellam uidit in spiritu, isti uiderunt oculis et crediderunt. Utique non adorassent, si paruulum tantummodo credidissent.  Angelus apparuit pastoribus nato Domino, Magis stella, quia Iudeis tanquam ratione utentibus creatura  rationali predicari debuit, et gentibus quasi ratione carentibus signa danda erant, et dignum fuit, ut iam loquente Domino apostoli gentibus predicarent. Et necdum eo loquente elementa predicarent. Magi appellati sunt reges orientales, uel quia de stirpe Balaam fuerunt, qui multum sciuit de incantationibus, uel quia fefellerunt Herodem per aliam uiam regressi in patriam. Magi etiam dicuntur qui uel per stellas, uel per aues, seu per quelibet alia signa putant aliqua cognoscere. »Audiens autem Herodes rex turbatus est et omnis Hierosolyma cum eo.«  Rege celi nato rex terre turbatus est, quia terrena altitudo confunditur, cum celestis celsitudo aperitur. Turbatur Hierosolyma fauens Herodi, quem timebat iuxta illud  Salomonis: »Rex iniustus omnes ministros habet impios  Cognito loco et tempore personam pueri non uult ignorare. Herodes significat hypocritas aliud dicentes et aliud cogitantes, qui dum ficte Deum querunt, nunquam inuenire merentur.

»Qui cum audissent regem abierunt. Et ecce stella, quam uiderant in Oriente, antecedebat eos, usque dum ueniens staret supra ubi erat puer.« Magis appropinquantibus Hierosolimam disparuit stella, quia quicunque propinquat ad hypocritas et hereticos, Dei lucem amittit. Sed postquam recedit ab eis diuinam  lucem recuperat, ut Christum credat de uirgine natum. Stella Dominum discernens non tenuit sidereas uias, sed domi uicina stetit supra, subaudis locum ubi erat puer. Hec stella, ut ait Fulgentius, nunquam antea apparuit quam Magis preuia putaretur, sed tunc creata est, et peracto officio mox esse desiit.

»uidentes autem stellam Magi gauisi sunt gaudio magno ualde. Et intrantes domum inuenerunt puerum cum Maria matre eius, et procidentes adorauerunt eum.« Et intrantes domum, id est diuersorium, quod Lucas commemorat, inuenerunt puerum et matrem eius. Ioseph autem idcirco tacetur, quia nullum de officiis ad nutritium pertinentibus commemoratur. uel fortassis non aderat, ne male  suspicionis occasio esset. Et procidentes tam mente quam corpore humiliter adorant in carne uerbum.

»Et apertis thesauris suis obtulerunt ei munera, aurum, thus et myrrham.« In auro regem, in thure Deum, in myrrha mortalem intellige. Aurum namque ad tributum, thus ad sacrificium, myrrha ad sepulturam pertinet mortuorum, quia solet myrrha condiri ne putrescant.  Habes itaque in his non modicam sacrorum cognitionem, in homine mortis, in Deo resurrectionis, in rege iudicii, in auro quoque sapientiam intellige, ut ait Salomon: »Thesaurus desiderabitur, requiescet in ore sapientis .« In thure uirtutem orationis, ut illud: »Dirigatur oratio mea sicut incensum in conspectu tuo .« In myrrha intellige  nostre carnis mortificationem. Unde illud: »Manus mee distillauerunt myrrham primam .« Mystice, stelle ortus primum a Magis intellectus indicat mox gentes in Christum credituras. Stella enim per propheticum sermonem Christi ortum confitentem significat. Herodes uero diabolum, qui cognita sibi natiuitate persequitur eum in membris suis. Ad quem Magi pergunt, dum ab idololatria gentes recedunt, et ad domum in qua Christus est, id est ad Catholicam Ecclesiam perueniunt. In quam per fidem intrantes inuenerunt Christum cum Maria matre eius. Christi mater intelligitur fidelium societas, in qua Christus per fidem habitat. Apertis thesauris, id est litterarum peritia, obtulerunt ei terna munera, scilicet physicam, logicam, ethicam,  uel historiam, allegoriam, tropologiam, uel sancte Trinitatis fidem. Nomina autem trium Magorum Hebraice Appellius, Amerus, Damascus. Appellius interpretatur fidelis. Amerus humilis, Damascus misericors; Greca autem lingua uocati sunt: Magalach, Galgalach, Saracin. Malgalach interpretatur nuntius, Galgalach deuotus, Saracin gratia.

»Et responso accepto in somnis ne redirent ad Herodem, per aliam uiam reuersi sunt in regionem suam.« Pio affectu desiderantes quid diuina iuberet uoluntas, accipiunt responsum non per angelum, sed a Domino diuinitus edocentur, ne redeant ad Herodem. . In quo admonemur omnem salutem et spem in Christo locare, et ab itinere  prioris uite abstinere. . Per aliam uiam ad regionem nostram regredimur obediendo, a qua discessimus inobediendo.



De eo quod omnis creatura dici possit Theophania, et de tribus apparitionibus.

Theophania est apparitio diuina. Ipsa est similitudo diuina, in qua apparet et manifestatur Deus. Si quis omnem creaturam Theophaniam dixerit, non errabit. Theophania potentie est creaturarum magnitudo. Theophania sapientie creaturarum pulchritudo. Theophania bonitatis creaturarum utilitas. Omnis creatura aliquam similitudinem habet cum Domino. Prima similitudo creature ad Deum est quod est; secunda, quod una est; tertia, quod omne quod est, in hoc est, quod unum est. Sed ex  his que sunt, et unum sunt, alia ex uno sunt, ut naturaliter simplicia; alia ex pluribus, ut composita. Illa autem que sunt et unum sunt, et ex uno sunt, magis Deo similia sunt, precipue, si unitatem suam quam ex pluribus non colligunt, ad plura non effundunt. Tales sunt nature spiritales, que magis ad similitudinem Dei accedunt, quia nec ex pluribus sunt, quia sunt natura simplicia; nec plura ex ipsis, quia non possunt esse materia. In his posuit Dominus duo ad naturam, duo ad formam: uitam et sensum ad naturam, cognitionem et dilectionem ad formam; ad uitam cognitionem, ad sensum dilectionem. Hec duo suprema, et Deo proxima sunt, et expressa imago: cognitio ueritatis et amor uirtutis. Preterea uidendum est de tribus indiciis quibus Christus hodie  apparere uoluit. Cum Creator olim, fratres karissimi, formam serui pro seruis accipiens, latenter in mundum uenisset, uoluit se tribus hodie indiciis hominibus demonstrare. Hodie enim in Bethlehem a Magis est adoratus . Hodie a Ioanne in Iordane baptizatus est . Hodie in nuptiis mutatione aque in uinum clarificatus est .

Prima manifestatio facta est in primo anno natiuitatis sue; secunda, in tricesimo; in tertia, in sequenti anno post tricesimum annum. Diuina dispositione he tres manifestationes eodem die diuersis annis contigerunt. Sed modo de prima agamus. uoluit namque Dominus ostensione noue stelle tribus Magis in Chaldea positis natiuitatem suam  ostendere. Cumque periti astrorum et nouam stellam apparere uiderent, eius peritia artis ortum nouum regem intellexerunt . Sed quia quidam propheta multis ante temporibus Balaam apud eos predixerat: »Orietur stella ex Iacob, et exsurget uir de Isrel ,« cum mirabilem stellam nec ulli comparabilem conspicerent, illum, de quo Balaam pronuntiauerat, natum fuisse crediderunt. ueniunt autem diuina inspiratione in Hierusalem, que metropolis erat Iude. Diuertunt ad Herodem, querunt de puero. Cumque diuerteret ad Herodem, disparuit eis stella. Herodes autem uocans Scribas interrogauit ubi Messias, qui promissus erat in lege, nasciturus esset. Dicunt ei: In Bethlehem.  Herodes igitur, cum esset alienigena, et regnum Iudee dono Romanorum iniuste possideret, cogitauit quo puerum posset occidere, timens ne regnum amitteret. Non est igitur ausus ire cum Magis ad querendum puerum, ne parentes puerum occultarent, cum aduentum regis audirent. Precepit ergo Magis diligenter puerum inquirere, sibi renuntiare, et ait se uelle eum adorare. Discedunt Magi, uidetur iterum stella. Letantur et ea preuia ueniunt in Bethlehem. Stella uero non erat in celo fixa, sed in ere pendebat. Ostendit ergo domum manifeste ubi erat puer. More autem Persarum offerunt munera, sacramento tam congrua, aurum scilicet, thus et myrrham. Auro regem, thure Deum et sacerdotem, myrrha mortalem significantes. Ecce  prima apparitio.

In trigesimo uero anno uenit ad Ioannem, qui baptizabat non in remissione peccatorum , sed in preparatione baptismatis Christi, ut homines mansueti non abhorrerent baptismum Christi. Cumque aque prius abluerent corpora, uoluit eas sanctificare, ut potestatem mundandi animas haberent. iehsu ergo immunis a peccato baptizari petit, ut aquam sanctificaret, et hominibus exemplum daret. Eo baptizato aperti sunt celi, et uidit Spiriritum in speciem columbe descendentem super se, et uox Patris audita est: »Hic est Filius meus dilectus in quo mihi bene complacui .« Ecce secunda demonstratio. In sequenti uero anno inuitatus  est ad nuptias; defecit uinum, iussit impleri sex hydrias aqua, et mutauit aquam in uinum. Et hoc fuit initium signorum. His tribus indiciis, fratres karissimi, manifestauit se Christus mundo, et in omnibus Deus apparuit. In primo, adoratur a Magis ut Deus. In secundo, uoce Patris Filius Dei asseritur. In tertio, sicut per miraculum primum diuina potentia declaratur, uocatur itaque hic dies Theophania, que, ut supra dictum est, diuina apparitio interpretatur. Audistis ueritatem historie, causam quoque a nobis didicistis huius festiuitatis. uideamus itaque nunc si quid mysterii preterea in supradictis lateat.



DIuISIO.

Ideo, fratres, fulgens stella apparuit quia lumen  esse in tenebris exortum populo significauit, de quo dicitur: »Erat lux uera, etc.«  Ideo apparuit gentibus quia gentes prenuntiabat lucem fidei recepturas, iuxta Isaiam: »Populus qui ambulabat in tenebris uidit lucem magnam, etc.«  In Bethlehem uoluit nasci, quia Bethlehem domus panis interpretatur. Ergo in ea natus est, et in Hierusalem, que erat populosa, mortem subiit, quia non querebat gloriam mundi. Magister enim humilitatis de pauperibus parentibus, in humili loco, in uili presepio nasci dignatus est, moriturus uero, elegit populosam urbem, ut in conspectu tot hominum, qui conuenerant ad festiuitatem, cum maiori opprobrio pro nobis susciperet mortem. Dum diuertunt ad Herodem, stellam admiserunt ducem, quia  Herodes diabolus. Ad quem qui diuertit amisso uere lumine excecatur, quem qui deserit, statim uerum lumen recipit quod amiserat. Domus ubi puer erat significat Ecclesiam. Quicunque autem querunt Christum, in Ecclesia eum inueniunt: ibi eum adorant et colunt. Inuento autem Christo, quid offerre debeamus in muneribus eorum didicimus. Myrrham uidelicet. Myrrha competit mortuis quia amaritudine eius uermes exstinguuntur. Homo autem accedens ad Ecclesiam, mortificare debet carnem cum uitiis et concupiscentiis, ne uermes peccatorum nascantur. Exstinctis uitiis necessaria est oratio que per thus significatur, que impetrat ueniam. De quo dicitur: Dirigatur oratio, etc. .« Inde sequuntur opera caritatis, que per aurum designantur. Sicut  enim ceteris metallis preualet, sic inter ceteras uirtutes caritas precellit. Ipsa est namque plenitudo legis. Hec tria igitur necessaria sunt: penitentia que per myrrham, oratio que per thus, caritas que per aurum significatur. In secunda autem manifestatione sunt ostensa sacramenta nostre salutis. uoluit enim in se ostendere, dum baptizaretur, quid baptizatis conferretur. Quando aliquis in baptismo regeneratur, ibi tota Trinitas operatur. Unde tota Trinitas ostensa est. ubi Christus baptizatus est. Filius erat in Christo, Spiritus in columba, Pater in uoce se reuelauit. Spiritus in columba apparuit , quia columba est auis magne simplicitatis. Per hanc autem auem innocentiam  uoluit significare quam confert regeneratis. Quod Pater dixit: »Hic est Filius,« etc., significat quod baptizati filii Dei sunt, et qui prius displicebant, incipiunt ei placere. Quod aperti sunt celi significabat baptizatis celum reserari quod prius erat pro peccato obseratum. Nuptie uero, in quibus se tertio manifestauit, significant copulationem Christi et Ecclesie. In quibus mutatur aqua in uinum , dum uetus lex conuersa est in Euangelium. Lex antiqua, aque comparatur, quia subiectos sibi ad amorem Dei non inflammabat. Euangelium est uinum quod fideles in Dei amore per inspirationem Spiritus facit feruere.

Tantis et talibus sacramentis, hec dies, fratres karissimi, consecrata est, quodammodo maior est  hec festiuitas, quam Natiuitatis solemnitas. Maior est enim ut ait Augustinus, secunda quam prima natiuitas. In hac enim habuit baptismus initium, qui est regeneratio animarum. In hac, aqua effecta est mater multorum populorum. Prima natiuitas est carnalis, hec autem est spiritualis. Sicut ergo dignior est anima quam caro, sic natiuitas anime dignior est quam carnis. In prima ingressus est in mundum, in secunda ingressus est in celum. Quam opportune hec tria sub tali ordine uno die conuenerunt! stella ducens ad Christum, baptismatis sacramentum, mutatio aque in uinum. Et in hoc ordine apparet instructio nostre uite. Cum enim conuertitur aliquis ad fidem, stella, id est lux fidei, ducit ad Christum; deinde postquam ad Christum instructus est  fide, accedit ad baptismatis sacramentum; postea potatur et reficitur per euangelice doctrine poculum. Qui ne deficiat in uia siti, paratur quotidie potus predicationis peregrinanti. Ergo hec solemnitas, tot mysteriis plena, summa deuotione est celebranda. Cum hodie gaudetis de natiuitate nostra, que hodie initium sumit in baptismo, hodie quoque gaudeatis de conuersione gentium, quarum primitie hac in die accesserunt ad Christum, Magi uidelicet quos cum muneribus ad se attraxerat. Quare hos tres Magos attraxerat? quia tres partes mundi, Asiam, Africam, Europam, fide et operatione ad se trahere uoluit. uerum cum in eo fuerit plenitudo diuinitatis corporaliter, et nichil posset ei gratie accidere, cur est baptizatus? ut nobis  aquas ad baptisma sanctificaret. Quare in aqua baptizatur? quia aqua contraria est igni: ignis enim peccatum est. Sicut ira in animo, sic et concupiscentia in carne. Ut autem ignis exstinguatur in aqua baptizatur, sicque peccatum deletur, ne igne eterni supplicii puniatur. Aliter, aqua sordes diluit, sitim exstinguit, imaginem reddit: ita gratia Spiritus sancti in baptismate sordes peccatorum abluit, sitim anime uerbo Dei restinguit, imaginem Dei per culpam amissam restituit. Nunc igitur ad mensas nostras suscipiamus Christum hodierno baptizatum, qui et hodie suscepit gentes ad se uenientes. In paupere uestitur, in paupere pascitur; pauper enim in mundo fuit, et pauperibus regnum tribuit, et pauperes diligit. Ipse enim ait: »Quod  uni ex minimis meis fecistis, mihi fecistis .« Si eos recipitis in mundo, et ipsi uos recipient in celo. Unde Dominus: »Facite uobis amicos de mammona iniquitatis, etc. .« Unde iterum: »Beati pauperes spiritu .« Dominus autem noster iehsu Christus, qui pro nobis uoluit in mundum descendere, det nobis incrementum uirtutum, ad celestia ascendere. Amen.



ITEM DE EODEM EuANGELIO.

»Cum natus esset iehsu in Bethlehem Iude in diebus Herodis regis, etc. .« Quid hic textus Euangelii significet, karissimi, breuiter refero uestre dilectioni. Quod tres Magi ad Dominum uenerant, significat quod tres partes mundi, Asia,  Africa, Europa, fidei sancte Trinitatis colla subdere debebant. Quod tertia decima die uenerunt, denuntiat quod tres partes mundi Decalogum legis per eum receperunt. Ter quoque quatuor faciunt duodecim. Absque die natalis Domini, duodecim dies computantur, quia per duodecim apostolos quatuor plage mundi ad fidem sancte Trinitatis conuertebantur. Rex impius qui de illorum aduentu turbatur, est diabolus, qui fidelibus in uia salutis insidiatur. Stella qui eos ad Christum ducit, est sacra Scriptura, que nobis iter ad uitam ostendit. Domus in qua Christus inuenitur, est Ecclesia uel superna patria, ubi Dominus uidebitur in gloria sua. Munera que Magi offerunt sunt bona opera, que fideles Deo per fidem persoluunt. Aurum ei offertur, dum rex omnium et  pretium nostre redemptionis creditur. Thus ei immolatur, dum Deus super omnia, et sacrificium Deo Patri pro nobis predicatur. Myrrha ei sacrificatur, dum sua mortalitate putredo uitiorum nostrorum, exterminata affirmatur. Hec quoque tria munera nos Deo offerimus, si eum ubique regnantem, cuncta ut Deus gubernantem, pro nobis mortalem factum credimus. Magi in patriam redeunt per aliam semitam, quia nimirum necesse est ut nos, qui per superbie uenimus in huius exsilii miseriam, pariter humilitatis reuertamur ad paradisi patriam. Hec stella clarior sole fuit: unde et in die radians a sole obscurari non potuit, quia solem solo suo fulgore pretulit. Hec etiam in celo, non cum aliis sideribus in ere prope terram cucurrit, quia conditorem astrorum  terris illuxisse innotuit.

Cur autem uisa stella Magi putauerunt Dominum in Iudea inquirendum, paucis est uobis dicendum. In libris suis legerant scriptum per prophetam ipsorum Balaam, de Christo dictum: »Orietur stella ex Iacob, et exsurget homo potens de Isrel .« Cum Deus per Moysen populum suum de Aegypto duceret, et iter per terram Madian ad terram repromissionis haberent, aduocauit rex Balac sacerdotem idolorum Balaam, ut eis malediceret, et eos a regno suo maledicto auerteret. Qui ascendens asinam, ad regem tetendit. Sed ei angelus Domini cum igneo gladio in uia obstitit, insuper asina locuta prophetam increpuit. Tandem cum angelo permittente ad regem peruenisset, et eum rex in cacumen  montis duxisset, intuitus castra filiorum Isrelis, Christum de eis nasciturum intellexit, et hec de eo prophetans predixit: »Orietur stella ex Iacob, et consurget homo de Isrel, cuius fortitudo ut rhinocerotis, et omnem terram sibi subiugabit .« Qui postquam a rege pecuniam accepit, consilium contra eumdem populum dedit, uidelicet ut puelle auro et gemmis ornate, cum uino et idolo uenienti populo occurrerent, et dum eas ad commistionem peterent, prius idolo immolare cogerent, et sic offenso Deo, per manus ipsius corruerent. Quod ita euenit; nam adolescentes uino inebriati in amore puellarum exarserunt, et libidine uicti, idolo Beelphegor sacrificauerunt: unde XII [XXIu] millia perierunt.  Postea rex cum omni populo suo et impio consiliatore gladio transuerberatur, et tota regio ferro et igne uastatur.

Hec, karissimi, in figura precesserunt; sed nostra tempora designauerunt. Populus, qui de Aegypto ducitur per Moysen ad terram repromissionis, est Christianus populus, qui per Iesum de hoc mundo ducitur ad patriam eterne claritatis. Rex qui eis in uia obstitit est diabolus, qui multis modis nobis iter uite obstruit. Sacerdos qui asina uehitur, est ordo malorum sacerdotum, qui irrationabili desideriorum suorum motu regitur; qui etiam ab asina increpatur, quia horum uita etiam a uulgo reprobatur. Propheta obmutescit et asina loquitur, quia clero tacente uerbum Dei ab indoctis sepe profertur. Etenim  dicitur: »Canes muti non ualentes latrare .« Ob conscientiam praue uite a uerbo Dei obmutescunt, et, ne redarguantur contra peruerse uiuentes, latratus predicationis non edunt; quibus cum ab angelo flammeo ense obsistitur, quia iudicium eterni ignis in omni Scriptura eis predicatur. Balaam montem scandens, de futuris prophetat, et tamen pecunia corruptus populum Dei impugnat, quia et isti aliquando altitudinem scientie attingunt, de futura uita populo plurima predicant, et his tamen per reprobam uitam contradicunt. Etenim per prophetam dicitur: »uidi in monte quasi edificium ciuitatis, et ecce terra ascendit super fenestras .« Ciuitas in monte edificata est Ecclesia in Christo locata. Sacerdotes uero sunt fenestre, per  quos lumen diuine notitie debuit subiectis splendescere. Sed, heu! terra super fenestras creuit, et lumen intrare non sinit, quia cupiditas terrenarum rerum uisum mentis sacerdotum excecat; et ideo lumen diuine scientie per eos minime in Ecclesiam radiat. Stella que de Iacob orta fulsit, est Christus qui de genere Isrel mundo illuxit. Cuius uirtus ut unicornis fuit, qui omnia obstantia cornu supprimit. De quo unicornu dicit physiologus hanc naturam habere quod unicornis sit, et quod sit pusillum animal, et hedo similis, acerrimumque: atque illud singulare cornu in capite habeat, et nullus uenator eum capere potest. Sed hoc argumento capiunt illum: ducunt puellam uirginem in illum locum ubi moratur, et dimittunt eam ibi solam. Ille autem mox  ut uiderit eam, salit in sinum uirginis et complectitur eam, donec obdormit, sicque comprehenditur et perducitur ad palatium regis. Hunc per rhinocerotem Christus designatur, qui principatus et potestates mundi cornibus crucis perdomuit, et iamdudum cuncta regna suo imperio subdidit. Puelle ornate cum quibus populus fornicatur, et ad idololatriam inclinatur, sunt pompe et illecebre mundi, quibus populus irretitur, et diabolico cultui subiicitur. Balaam interit gladio, quia sacerdotalis ordo, dux cecus cecorum perit diuino iudicio. Demum rex cum populo exterminatur, et regio concrematur, quia ad ultimum diabolus cum omnibus membris suis damnabitur, et hic mundus quem pro patria dilexerant, a  flamma uorabitur.

Hodie etiam, dilectissimi, Christus a Ioanne in Iordane post XXX annos baptizatur, et celum ei reseratur, et Spiritus sanctus in columba specie super eum descendisse memoratur, et paterna uox dilectum filium protestatur . Dominus, karissimi,  non sua, sed nostra crimina lauit, et nobis baptisma suo ingressu consecrauit. Celum ei patet, et Spiritus descendens super eum manet, quia qui in eius nomine baptisma consequuntur, Spiritu sancto replebuntur, et si columbe simplicitatem imitantur, in celo cum Christo exaltantur. Per bestias etiam informamur, ut ueterem uitam deponentes, noua induamur. Fertur enim de serpentibus quod nomen acceperunt eo quod occultis accessibus serpunt. Physiologus dicit quatuor naturas habere serpentes. Primam naturam cum senuerint, caligant oculi eius, et si uoluerit nouus fieri, abstinet se a cibo, et ieiunat diebus quadraginta et noctibus donec pellis eius in eo laxetur, et querit petram in fissura angustam, et inde se uehementer coarctat, atque contribulato corpore  deponit senectutem, et iterum nouus fit. Secundam autem naturam cum uenerit bibere aquam ad fontem, non secum affert suum uenenum, sed in cubili suo deponit, et sic aquam bibit. Tertiam uero naturam, si uiderit serpens hominem nudum, timet ualde accedere ad eum; si autem uestitum uidit non facile fugit. Quartam quoque naturam serpentis, quando uenerit homo et uoluerit eum occidere, totum corpus tradit ad penam, caput autem solum custodit. Per hunc itaque serpentem quilibet peccator designatur qui in multis flagitiis inueteratur. Hunc oportet, ut ad petram Christum quantocius ueniat, angustam uiam que ducit ad uitam accipiat ueteri tunica uitiorum exspolietur, noua ueste uirtutum circumdetur.

 Hodie etiam, dilectissimi, Dominus inuitatus ad nuptias post annum baptismi sui, conuiuas exhilarauit, dum deficiente uino sex hydrias aque in uinum commutauit . De hoc uino nos quoque potat, dum hec nos spiritaliter intelligere donat. Istum diem etiam gentiles olim celebrem ducebant, ob trinum triumphum quem hodie Romani Augusto Cesari exhibebant, eo quod tria regna, scilicet Parthiam, Aegyptum et Mediam deuincens, Romano imperio subiugauerat. Hunc nichilominus Ecclesia ob tres causas solemnem iudicat, et regi omnium cum triumphali laude iubilat, quod uidelicet tres partes mundi, hodie per tres Magos sceptro sui dominii subdidit, et crimina nostra in Iordane abluit, et  aquam legis hodie in uinum gratie ad spiritales nuptias transtulit. Huius imperio, karissimi, uos tota mente et corde subdite, debitum seruitium omni tempore ei persoluite, ut post huius misere uite inopiam, percipiatis ab illo diuitias et gloriam quam oculus non uidit .



DOMINICA PRIMA POST EPIPHANIAM.


 »Cum factus esset iehsu annorum duodecim, ascendentibus illis in Hierosolymam secundum consuetudinem diei festi, consummatisque diebus, cum redirent, remansit puer iehsu in Hierusalem, et non cognouerunt parentes eius .« Ubi ad etatem  duodennem uenit, cepit aperire quid Patri celesti deberet, quid terrene matri. Aetas autem duodennis typus erat duodecim apostolorum, per quos diuinitas et humanitas eius erat per orbem nuntianda. Aetas duodennis typus erat duodecim graduum humilitatis  in ascendendo. Primus itaque gradus humilitatis est corde et corpore semper humilitatem ostendere, defixis in terram conspectibus; secundus, ut pauca et rationabilia uerba loquatur, non in clamosa uoce; tertius, si non facilis aut promptus fuerit in risu; quartus, taciturnitas usque ad interrogationes; quintus, tenere quod communis regula habet; sextus, credere et pronuntiare se omnibus uiliorem; septimus, ad omnia indignum et inutilem se confiteri debere; octauus confessio peccatorum; nonus, pro obedientia in duris et asperis patientiam amplecti; decimus omni obedientia subdi omnibus; undecimus, propriam non amare uoluntatem; duodecimus, timore Domini custodire se omni hora ab omni peccato. Duo primi horum graduum extra claustrum  monasterii ascendendi sunt, ut demum in tertio gradu subdatur maiori qui ascendit. His duodecim gradibus in ascensione opponuntur alii duodecim superbie in descensione. Primus itaque gradus superbie in descendendo est curiositas, cum oculis ceterisque sensibus uagatur in ea que ad se non atinent; secundus, leuitas mentis, que per uerba indiscrete leta uel tristia notantur; tertius, inepta letitia, que per facilitatem risus notatur; quartus, iactantia, que in multiloquio diffunditur; quintus, singularitas priuata, affectare cum gloria; sextus, arroganter credere se omnibus sanctiorem; septimus, presumptio ad omnia se ingerere; octauus, defensio peccatorum; nonus, simulata confessio, que per dura et aspera iniuncta probatur; decimus,  rebellio in magistrum et fratres; undecimus, libertas peccandi; duodecimus, consuetudo peccandi. Duo isti ultimi superbie gradus intra claustrum descendi non possunt. Notandum quoque quod in septem superioribus notantur contemptus fratrum; in quatuor sequentibus contemptus magistri; in duobus qui restant contemptus Dei. Sed ut ad duodennem etatem Christi qui horum typus erat redeamus, recte in hoc duodenario numero iubar perfectionis eius incipit declarari. Remansit in Hierusalem sine parentibus, ut nos instrueret se Deum habuisse Patrem, antequam mundus fieret

»Existimantes illum autem esse in comitatu, uenerunt iter diei et requirebant eum inter cognatos  et notos. Et non inuenientes regressi sunt in Hierusalem requirentes eum.« Si quis querat quomodo parentes reliquerunt eum tanta cura nutritum, respondemus quia filiis Isrel mos fuit ut temporibus festis, uel Hierosolymam euntibus, uel inde redeuntibus, seorsum uiri, seorsum incederent femine, et pueri cum quolibet parente irent. Ideoque Mariam et Ioseph uicissim putasse Iesum cum altero parente esse in reuersione.

»Et factum est post triduum inuenerunt illum in templo, sedentem in medio doctorum, audientem illos et interrogantem.« Quasi fons sapientie doctorum medius sedebat; sed quasi exemplar humilitatis prius interrogat et audit quam instruat, ne paruuli a senioribus doceri erubescant, et ne infirmus  docere audeat  Post triduum reperitur in templo dans iudicium, quia post triduum triumphalis passionis resurgeret qui mortuus credebatur.

»Stupebant autem omnes qui cum audiebant, super prudentia et responsis eius. Et uidentes admirati sunt.« Eo amplius stupebant super prudentia responsionum, quo paucitatem uidebant annorum. Diuinam sapientiam lingua prodebat, sed infirmitatem humanam etas pretendebat.

»Et dixit mater eius ad illum: Fili, quid fecisti nobis sic? Ecce pater tuus et ego dolentes querebamus te. Et ait ad illos: Quid est quod me querebatis? Nesciebatis quia in his que Patris mei sunt oportet me esse.« Non quod eos qui quasi filium  querunt uituperat, sed cogit eos attollere mentis oculos ad querendum quid debeat eterno Patri, ostendens et templum et omnia que Patris sunt, non minus ad se quam ad Patrem pertinere, quorum una maiestas est.

»Et ipsi non intellexerant uerbum quod locutus est ad illos. Et descendit cum eis et uenit Nazareth, et erat subditus illis.« Quid de sua diuinitate loquitur non intelligunt parentes, et tamen ipse condescendit, et subditur illis ut impleat officium pietatis. Quantum ergo debemus obedire Deo, quoniam quidem et ipse Deus obedit hominibus.

»Et mater eius conseruabat omnia uerba hec in corde suo.« Omnia que de Domino uel a Domine  dicta uel facta cognouit, siue intellecta siue non intellecta in memoria recondebat pia mater ut tempore suo uniuersa prout gesta erant intelligeret, et querentibus explicaret.

»Et iehsu proficiebat etate et gratia apud Deum et homines«. Sapientia pertinet ad animam, etas ad corpus, gratia ad utriusque salutem. Aetate itaque proficiebat, sicut carnis est incrementa suscipere: porro iuxta quod etate proficiebat, dona gratie que sibi inerant et sapientie magis ac magis patefaciebat hominibus, quod erat sapientia et gratia proficere non in se, sed in aliis; apud Deum et homines, id est ad honorem Dei et salutem hominum. In se autem nequaquam per interualla temporum proficiebat sapientia uel gratia, quia ab hora conceptionis  plenus fuit gratie et ueritatis. Nota doctores communiter affirmare animam Christi uerbo Dei unitam esse, et in tantum sapientie et bonitatis suscepisse, quantum possibile fuit creaturam suscipere. In ea enim, ut Apostolus ait, sunt omnes thesauri sapientie et scientie, in ea omnis plenitudo diuinitatis inhabitat . Aliis Spiritus ad mensuram datur , sed Christo, ut ait Ioannes euangelista, datus est non ad mensuram . Multi ergo asserunt, ut Alcuinus in libro De Trinitate ad Carolum, animam Christi tantam scientiam de omnibus habere, quantam diuinitas habet, ita scilicet quod diuinitas a se, non ab alio. Sapiens est per naturam, anima uero Christi a diuinitate per gratiam. Aliis uero non uidetur quod  aliqua creatura capax possit esse totius diuine cognitionis, uel totius diuine bonitatis, sicut nec omnipotentie. Ducunt namque pro inconuenienti creaturam etiam hoc modo parificari Creatori, ut ab ipso tantam scientiam habeat quantam et ipse Creator.



De eo quod uerbum cum carne rationalem animam sumpsit, et qualis fuit anima illa in sapientia, et uirtute, et iustitia et bonitate.

Quidam heretici fuerunt qui putauerunt in Christo cum carne a uerbo rationalem animam assumptam non fuisse, sed solam carnem uerbo unitam, et ipsam diuinitatem uerbi, carne loco anime uiuificasse, eamdemque diuinitatem ab ipsa carne, quando in cruce mortua est recessisse, rursumque ad ipsam, quando resuscitata est, uiuificandam et  resuscitandam redisse. Sed catholica fides habet totum, quod hominis erat propter culpam, Deum assumpsisse: quia nec aliter uerus homo esse potuisset, nisi totum quod ad diuersitatem humane nature pertinebat assumpsisset. Accepit ergo cum carne et in carne ipsam animam rationalem, que et carnem ipsam regeret, et sensificaret ad uitam, et secundum liberam uoluntatem peccatum respueret, et sectaret iustitiam. Cui et hoc ex societate diuinitatis collatum est, ut spontanea quidem libertate bonum faceret, sed ad malum faciendum nulla prorsus necessitate uel infirmitate declinare potuisset. Dicit quippe beatus Augustinus: De Spiritu sancto et uirgine Maria Dei Filius unicus natus est, non carnis cupidine, sed solo Dei munere. Libera in  illo uoluntas erat, ac tanto magis erat, quanto magis seruire peccato non poterat. Multa autem queruntur de illa anima rationali, e quibus unum est utrum uidelicet equalem cum diuinitate scientiam habuerit; de qua questione in alio opusculo, quod De anima Christi intitulatur, prolixius disputaui. Hic uero hoc solum commemorare sufficit, quia eadem anima sicut plenam et perfectam Dei sapientiam unitam habuit, ita plene et perfecte ex ipsa et per ipsam sapientiam sapiens fuit, nec tamen ipsi sapientie natura equalis fuit: quia longe aliud est sapientia sapere, atque aliud sapientiam esse. Ex quo enim humanitati diuinitas coniuncta est, ex ipsa diuinitate humanitas accepta per gratiam, totum quod diuinitas habuit  per naturam, ita ut secundum illam ineffabilem unionem et Dei esset in humanitate sua totum quod diuinitatis erat. Sic ergo humanitatem uerbi, in anima rationali, a prima conceptione sua ex ineffabili unione diuinitatis plenam et perfectam sapientiam, et potentiam, et uirtutem, et bonitatem accepisse credimus; et ipsam sicut in unione diuinitatis inseparabiliter, sic in ipsa que ex unione diuinitatis erat plenitudine uirtutis incommutabiliter permansisse confitemur. Neque enim idcirco Deus homo inter homines conuersari uoluit, ut quasi per interualla temporum sapientia aut uirtute proficiens, meritum compararet, et seipso melior fieret, sed ut ea sapientia et bonitate, quam ipse etiam diuinitate  sua plenam et perfectam semper habuit, et in humanitate sua plenam et perfectam semel et simul accepit, dispensationem salutis humane secundum ineffabilem ordinationem suam compleret. Quapropter id quod dicit euangelista, quia proficiebat iehsu etate, sapientia et gratia, non ita accipitur quasi semetipso melior factus sit, sed quia hominibus quam ipse habebat, sed latebat sapientiam et gratiam, prout ratio temporum postulabat, magna semper ac magis aperuit: ita apud homines ipse proficiebat, quando homines ipsi in eius cognitione profecerunt. Apud ipsum autem profecit in eo quod, dum se sapientia et gratia Dei plenum ostenderet, eos ad laudem Dei Patris, a quo hoc esse testabatur, magis semper ac magis prouocauit.



ITEM EXPOSITIO DE EODEM EuANGELIO.


»Cum factus esset iehsu annorum duodecim, etc. .« Sicut mundus iste dupliciter seruit homini ad sustentationem carnis, et ad eruditionem mentis, sic uerbum caro factum, remedium prestat et exemplum. Remedium in eo quod oblatum est ad redemptionem, exemplum in eo quod operatum est ad imitationem. Remedium in eo quod factum est, exemplum in eo quod fecit imitatio eius, similitudo eius. »uidi ciuitatem sanctam Hierusalem nouam descendentem de celo .« De celo descendit, et fabricata est terram. De celo forma, de terra materia. Sicut forma hominis homo, sic et forma Christi Christus  Induimini Dominum Iesum Christum formam Christi, imaginem Christi. Ipsa imago ipsa est imitatio. Idcirco factus est tibi exemplum, ut tu illum imitando indueres. Fecit corporaliter, tu spiritualiter imitare. »Et sic cognouimus, inquit, Christum secundum carnem, sed nunc iam non nouimus .« In exemplo secundum carnem cognouimus, in imitatione secundum carnem iam non nouimus. Secundum carnem Christus natus est in mundo, secundum spiritum ueritas nascitur in corde tuo. Christus in Iudea nascitur de uirgine, et ueritas nascitur in confessione de puritate. »ueritas de terra orta est, et iustitia de celo prospexit .« Quando confiteris peccata tua, ueritas de terra oritur; quando uero confitenti ignoscit  Deus, iustitia respicit de celo. uis autem ut Deus tecum sit? confitere quid es. Cum uerax esse ceperis, ueritas tecum esse incipiet. Dic malus sum , ueritas te ueracem faciet. Si ueritas tecum est, Deus tecum est, quia ueritas est Deus. Ecce quomodo in Iudea nascitur, id est in confessione, ueritas. Mater uirgo, puritas est cordis; cum corde credis quod ore confiteris. In confessione criminis puritas est sine macula. Si bonum non simulas, non habes rugam; si malum odis, non habes maculam . Sic ueritas in te desiderio concipitur, opere nascitur, studio nutritur, ut proficiat etate in progressu temporis, sapientia in augmento cognitionis, gratia in incremento uirtutis:  apud homines in fama, apud Deum in conscientia; apud homines ut cognoscatur, apud Deum ut glorificetur. Duodecim annorum in Hierusalem ascendit, quia post perfectionem operis et duplicatam uirtutem caritatis ad pacem contemplationis proficit. Parentes Iesu ab Hierusalem itinere unius diei redeunt, quia sensus carnis per exercitium boni operis internam ueritatem nutriunt, per exteriorum delectationem retracti diu in interna pace persistere non possunt. Unus dies, una claritas, unum gaudium, una benedictio quam Esau accepit, qui duplicem stolam non potuit promereri. Hic est ille unus dies, in quo puer unius diei sine peccato esse non potuit super terram, quia sensus carnis, qui quantum ad se semper puerilia appetit, huius tantum  uite claritatem amans in ea nunquam sine peccati macula consistit. Non enim uenit ad alium diem, de quo dictum est: »Nuntiate diem de die :« et rursum: »Dies super dies regis adiicies .« Propterea unius diei iter est elongantibus ab Hierusalem, quia delectatio presentium longe facit animos a contemplatione eternorum. Post triduum iehsu in templo inuenitur, quia post correctionem cogitationis, locutionis et operis, ueritas in corde mundo percipitur. Inuenitur autem inter doctores et sapientes, quia in lege et prophetis, et euangelistis, et apostolis, et sacri uerbi doctoribus, ueritas cognoscitur. Legitur quoque de itinere trium dierum, in quibus ierant filii Isrel in desertum, ut ibi sacrificarent Domino Deo suo . Est  quidam accessus, et recessus anime ad Deum, siue a Deo; accessus ad Deum, recessus a Deo. Abeunti, iter est per noctem, redeunti iter est per diem.  Quot noctibus recedit, tot diebus redit. Abeunti prime noctis iter est per superbiam, qua Deum deserit; secunde noctis iter est per concupiscentiam, qua alia preter Deum appetit; tertie noctis iter est per obstinatiam, qua in aliis extra Deum requiescit. In superbia est uanitas, in concupiscentia delectatio, in obstinatia consensus. Per uanitatem igitur abit, per delectationem stat, per consensum sedet. Per superbiam a Deo recedens, uadit ad se ut requiescat in se; per concupiscentiam descendit sub se, ut requiescat in carne; per obstinatiam trahitur extra se, ut requiescat in carne a specie uisibilium et permaneat in delectatione. Primum uadit de uirtute sua gloriari, secundo uadit in uitiis suis de lectari, tertio uadit in transitoriis consolari. Primo,  »maledictus homo qui confidit in homine ;« secundo, »qui ponit carnem brachium suum ;« tertio, »qui sperauit in multitudine diuitiarum suarum, et preualuit in uanitate sua .« Reuertenti autem prime diei iter est quando intentionem suam conuertit anima ab eo quod extra ipsam est, ad id quod ipsa est. Secunde diei iter est, quando ab eo quod in alio est ducitur ad id quod esse debet. Tertie diei iter est, quando a perceptione illuminationis rapitur ad fontem luminis. Prima reuisio est ab alienis ad propria; secunda est a malis ad bona; tertia est a studio uirtutum ad perceptionem interne et eterne dulcedinis. Et sic post triduum, hoc est post correctionem cogitationis, locutionis, operis; iehsu, id est ueritas in templo,  hoc est in mundo corde percipitur: ita et per sacri uerbi doctores, ueritas horum trium dierum egressionis Hebrerorum ex Aegypto fidelibus declaratur.



DOMINICA SECUNDA POST THEOPHANIAM.


 »Nuptie facte sunt in Cana Galilee, et erat mater Iesu ibi. uocatus est autem iehsu et discipuli eius, ad nuptias .« uoluit Dominus suis nec non miraculo nuptias commendare, ne eas heretici damnare presumerent. Mystice desiderio Patrum precedentium ante legem, sub lege uocatus est sponsus, ad Ecclesiam sponsam uenire, et in gratia  Euangelii uenit. uocati sunt et discipuli, ut ministri in nuptiis. Hanc sponsam coniunxit sibi sponsus, in utero uirginis. uerbum enim sponsus, et sponsa caro humana est. In Cana Galilee, in celo transmigrationis fiunt nuptie, quia hi sunt digni Christo, qui feruore deuotionis de uitiis ad uirtutes, de terra ad celos migrant.

»Et deficiente uino, dicit mater iehsu ad eum: uinum non habent«. Quasi dicat: uinum da eis. uinum deficit, quia spiritalis intelligentia legis fallacem Phariseorum expositionem latere ceperat.

»Et dixit ei iehsu: Quid mihi et tibi est, mulier? nondum uenit hora mea.«

Quid commune est tibi mater, secundum carnem, et mihi eterne Dei uirtuti ac Dei sapientie, ex qua  futurum est miraculum quod petis. ueniet hora mea, id est passionis opportunitas, in qua uidelicet cum pendere in cruce infirmitas ceperit, cuius tu mater es agnoscam te matrem ut filius, curam tui discipulo committens. Predicato autem Euangelio et uirtute diuina ostensa mundo, fuit hora passionis. Non necessitatis scilicet hora, ut heretici calumniantur,  sed uoluntatis. Unde illud: »Potestatem habeo ponere animam meam, et iterum sumere eam .« Non enim auctor temporum fato temporis regitur.

»Dicit mater eius: Quodcunque dixerit uobis facite. Erant autem ibi lapidee hydrie sex posite secundum purificationem Iudeorum, capientes singule metretas binas uel ternas.« Confisa mater de filii pietate ad ipsam, ut fiat quod petit fiducialiter imperat ministris. Hydor [] est aqua. Inde dicitur hydria uas aque. Purificationem Iudeorum dicit quod crebro lauabant manus et uasa. Metron [] Grece, mensura Latine dicitur. Inde metreta nomen mensure.

»Dicit eis iehsu: Implete hydrias aqua. Et impleuerunt  eas usque ad summum. Et dixit eis iehsu: Haurite nunc, et ferte architriclino. Et tutelerunt.«

Architriclinus est princeps triclinii, id est discunbentium in triclinio. Triclinium uero dicunt esse aulam tricameratam, uel tres domos uel tres cameras cum testudine factas, in quibus sedebant discumbentes, quasi sub tribus arcubus.

»Ut autem gustauit architriclinus aquam uinum factum, et non sciebat unde esset, ministri autem sciebant qui hauserant aquam, uocat sponsum architriclinus, et dicit ei: Omnis homo primum bonum uinum ponit; et cum inebriati fuerint, tunc id quod deterius est. Tu autem seruasti uinum bonum usque adhuc. Hoc fecit initium signorum iehsu in Cana Galilee, et manifestauit gloriam  suam.«

Inter multa signa que fecit iehsu in Cana Galilee fuit hoc primum, et quodam dignitatis priuilegio elementorum conuersione, manifestauit gloriam suam, id est latentem deitatem. Miraculum aque conuerse in uinum miramur, et non miramur quia omni anno bene facit Deus in uitibus, et de uno grano multa facit. Et  celum et terram de nichilo creauit, eaque mirabiliter gubernat. Ergo quia homines in aliud intenti, perdiderunt considerationem operum Domini, in qua quotidie eum laudarent, seruauit sibi Deus quedam inusitata que faceret, ut tanquam dormientes homines ad se colendum mirabilibus excitaret. Aquam uertit iehsu in uinum, cum insipidam mentem carnalium  sapore scientie celestis imbuit. Eramus enim aqua, id est insipientes, et fecit nos uinum, id est sapientes fidem ipsius. uel aqua intelligitur scientiam mundans auditores a sordibus peccatorum: que tunc conuertitur in uinum, quando aliquis ex toto obliuiscitur preteritorum malorum, ne in ea incidat, et incipit calere in Dei amore, sicut uinum inebrians obliuiosos facit potatores et calefacit. Conuertit aquas Christus in uinum, dum que carnalia uidebantur in lege, spiritualia ostendit, et superficiem littere plenam celesti uirtute uideri fecit. Christus enim in prophetis necdum manifestatus quasi uinum in aqua latuit; sed cum discipulis aperuit sensum ut intelligerent Scripturas , uinum inebrians fuit ipse Christus in lege et prophetis manifestatus. Illa igitur Scriptura, dum in eo subleuamine, id est ad operationem littere latet Christus sapit aquam insipidam. Cum uero aufert uelamen est uinum inebrians. Sex hydrie sex etates sunt que inaniter currerent, nisi Christus in eis predicaretur. Prima etas est ab Adam usque ad Ne; secunda, usque ad Abraham; tertia, usque ad Dauid; quarta, usque ad transmigrationem; quinta ad Ioannem Baptistam; sexta, inde usque ad finem seculi. Prophetia in singulis etatibus, quasi hydrus. Secundum litteram aqua insipida, quomodo in uinum mutetur, cum ad Christum et ad omnes gentes referatur uideamus. Quidquid figurabatur in Adam de Christo, ad omnes gentes pertinebat, ut illud  in Genesi: »Relinquet homo patrem et matrem, adherebit uxori sue, et erunt duo in carne una .« Christus adhesit Ecclesie, ut essent duo in carne una, et fuit relinquere patrem non in ea forma apparere hominibus in qua est equalis Patri. Reliquit matrem quando de Synagoga transiuit ad Ecclesiam. Poterat Dominus uigilanti Ade costam sine dolore euellere , sed procul dubio Christi dormitio in cruce in eo significabatur, de cuius latere tanquam sponsa fluxerunt sacramenta Ecclesie. De uino aliarum hydriarum bibamus. Christus figuratus est in Ne. Nam ideo in arca omnia animalia sunt inclusa , ut omnes gentes significarentur saluande per Christum. Non enim deerat Deo rursus causare omne genus animalium, sed  ideo per lignum saluata sunt, quia et nos per lignum saluandi eramus. In tertia hydria audiuit Abraham. »In semine tuo benedicentur omnes gentes .« Quis non uidet cuius figuram habuit unicus eius ligna portans ad sacrificium, quo immolandus ducebatur: portauit enim Dominus crucem suam, In quarta hydria dicit Dauid. »Surge, Deus, iudica terram. Quoniam tu hereditabis in omnibus gentibus .« Tanquam diceretur: Dormisti iudicatus a terra, surge ut iudices terram. In quinta etate uidit Daniel lapidem precisum de monte sine manibus, et fregisse omnia regna terrarum, et creuisse illum lapidem, et factum esse montem magnum, ita ut impleret uniuersam faciem terre . De quo monte predicitur, nisi de regno Iudeorum, unde  Christus secundum carnem natus est, sine opere humano quando sine amplexu maritali? Ad sextam etatem pertinet Ioannes Baptista dicens: »Nolite dicere: Patrem habemus Abraham. Potens est enim Deus de lapidibus istis suscitare filios Abrahe .« Lapides dicens gentes non propter firmitatem, sed stoliditatis duritiam; dum adorabant simulacra, similes facti sunt illis. Unde illud. »Similes illis fiant qui faciunt ea, et qui confidunt in eis .« Item sex hydrie sunt perfecta corda sanctorum, in his etatibus receptui Scripturarum Dei parata, in exemplum uidendi atque credendi proposita. Et sunt lapidea, id est fortia in Christo lapide. Secundum purificationem Iudeorum  dictum est, quia illi tantum populo Iudeorum lex data est, sed gratia per Christum omnibus facta est. Ideo non dictum est capientes metretas alie binas, alie ternas, sed binas uel ternas, ut ipse diceret binas quas ternas. Sunt ergo due mensure in Scripturis, dum Pater et Filius nominantur, sed ibi Spiritus qui Patris est et Filii intelligitur, ut ibi: »Omnia in sapientia ,« id est in Filio fecisti. Tres metrete sunt, dum nominato Spiritu sancto Trinitas manifestius intelligitur, ut ibi: »Baptizate eos in nomine Patris, et Filii, et Spiritus sancti .« Aliter bine uel terne mensure sunt omnes gentes ad quas pertinent Scripture, bine propter preputium, et circumcisionem, terne quia a tribus filiis Ne sunt disseminate.  iussu Domini implete sunt hydrie, significat quia Scriptura ab eo est. Potuit quidem uacuas implere uino qui cuncta creauit ex nichilo, sed maluit de aqua uinum facere, ut doceret se non legem soluere, sed adimplere, et in Euangelio illa facere uel docere predixit. Usque ad summum implentur hydrie, quia nullum tempus fuit a salutari doctrina uacuum. Architriclinus intelligitur princeps in peritia Scripture continentis historias et moralitates et allegorias. Dum ergo tali uelut Nicodemo, Gamalieli, discipulo eius Saulo uerbum Euangelii offertur, uinum de aqua factum architriclino propinatur. Nonnulli per aquam baptismum Ioannis, per uinum passionem Christi accipiunt. Unde et uinum prius fertur architriclino, id est ipsi Ioanni, qui ante bibit  passionem quam Christus. Architriclinus, id est tres ordines in nuptiis discumbentium, altitudine distantes inter se, designant tres ordines fidelium in Ecclesia: coniugatorum, continentium, et doctorum. Et quia doctorum est ueteribus institutis, gratiam Euangelii preferre, uocato sponso dixit architriclinus bonum uinum fuisse seruatum. Quod autem dicitur, non sciebat unde esset, intelligendum est, quia multis in lege peritis secundum litteram nuntiauerunt Euangelium discipuli Christi, qui hauserant aquam, prudenter intelligendo et fideliter aperiendo ueterem Scripturam. Omnis homo primum bonum uinum ponit, dictum est ad litteram secundum multorum consuetudinem. Mystice, homo, id est carnalis,  deterius uinum bibit post bonum, id est cum animus ad falsa descendit. Sed spiritualis quotidie in uisibili uino quod prius latuit in Scripturis, inebriatur et proficit. Maximus episcopus in sermone de Epiphania qui ita incipit: »Completa nobis, fratres, dicit: Sicut posteritati sue fidelis mandauit antiquitas, hodie Saluator est a Chaldeis adoratus. Hodie fluenta Iordanis benedictione proprii baptismatis consecrauit. Hodie inuitatus ad nuptias aquas uertit in uinum.



ITEM DE EODEM EuANGELIO.

»Implete hydrias aqua .« Galilea interpretatur transmigratio. uita ergo presens Galilea est transmigrans de presentibus ad futura. In Galilea nuptie fiunt, quia in transitu temporis sanctificatur  copula permansure dilectionis Ecclesie ad Christum, anime ad Deum. Sex hydrie sunt sex etates in mundo. Prima ab Adam usque ad Ne; secunda, a Ne usque ad Abraham; tertia, ab Abraham usque ad Dauid; quarta, a Dauid usque ad transmigrationem Babylonis; quinta, a transmigratione Babylonis usque ad Christum; sexta, a Christo usque ad finem seculi. In uita hominis prima infantia, secunda pueritia, tertia adolescentia, quarta iuuentus, quinta uirilis etas, sexta senectus. Prima, id est infantia, quasi quodam diluuio lubrice obliuionis obruitur, ut non uideatur in posterum, nec uestigia sui ulla relinquat. Secunda, id est pueritia, primum a diluuio obliuionis ad sensum exiens, per superbiam erigitur, et per concupiscentiam diuiditur  et dispergitur. Tertia est ab adolescentia. Primum per cohibitionem discipline circumciditur; deinde preceptis informatur, et consilio regitur. Quarta, id est iuuentus seruire iam cogitur et subiicitur regnum, ut per timorem hominis diuinum distat. Quinta, id est uirilis etas post timorem hominis ad diuinum uenit. Sexta, id est senectus, quasi itura concupiscentia futurorum trahitur. Sic humanum genus, primum diluuio obrutum est, secundo in edificatione turris elatum, in diuisione linguarum dispersum, tertio in Abraham circumcisum, in Moyse preceptis informatum, sub iudicibus consilio gubernatum, et quarto sub regibus dominatori subiectum, quinto sub pontificibus religioni parens, sexto sub gratia uera bonitate illustratum.  Iste sex hydrie siue in decursu seculi presentis, siue in uita hominis, omnes aquis implentur, quia iudicio plenus est mundus. Iudicia tua, Domine, abyssus multa. Multa operatus est Deus ab initio seculi, et operari non desinit usque in finem eius, et circa hominem a principio usque ad finem eius, et omnia hec iudicium sunt, et nichil sine causa fit. Sed quandiu dicere non potest homo: »Iudicia tua iucunda ,« nondum aqua in uinum conuersa est. Deficiente uetere uino, hydrie aqua implentur, quia cum in uita hominis carnales delectationes deficiunt, diuine consolationes succedunt. Que quidem initiantibus minus saporis conferunt, proficientibus amplius dulcescunt, quia tunc  aque in uinum conuertuntur, quando in mente hominis opus Dei quod laboranti primum non sapuit, per spiritualem intelligentiam illuminato dulcescit. Item sex hydrie sex etates mundi, aqua in uinum conuersa, opera priorum in figura spiritualium gesta. In prima etate Abel agnum Deo obtulit, quem frater suus Cain occidit, et post hec Dominus Enoch in celum transtulit. De hac hydria aque, uerbum Dei sitientibus uinum hauritur, dum hoc mystice aperitur. Abel qui agnum sacrificauit, est Christus qui corpus suum pro nobis Deo Patri immolauit. Abel a fratre occiditur, et Christus a Iudaico populo interimitur. Enoch de terra rapitur, et Christus post passionem in celum transfertur. In secunda etate Ne plantans uineam uino inebriatur,  dormiens denudatus, a filio subsannatur, a duobus ueste uelatur. Euigilans uero irrisorem seruitio addicit, reliquos ad gloriam benedicit. Hec hydria aque conuertitur, cum tali modo intelligitur. Ne qui uineam plantauit, est Christus qui Ecclesiam fundauit, qui poculo amare passionis inebriatur, et a perfido populo irrisus deturpatur, sed a duobus uelatur, id est ab Hebreis et gentibus fidelibus turpitudo passionis eius ueneratur. Qui a somno mortis euigilans, irrisorem populum Iudaicum damnat, se honorantes ad uitam exaltat. In tertia etate Ioseph ob inuidiam a fratribus uenditur, a domina sua ob castitatem incriminatur, in carcerem retruditur, de carcere eductus, toti Aegypto preponitur. Hec hydria aque suauis reficit nos sapore uini dulcioris.  Ioseph qui a fratribus distrahitur est Christus, qui a discipulo Iudeis traditur, qui a Synagoga ut ille a domina reus accusatur, neci damnatus sepulcro clauditur, de barathro rediens uniuerso orbi principatur. In quarta etate Dauid Goliam pugnans superat, et Salomon templum Hierosolymis ex auro et gemmis edificat. De huius hydrie aqua dolce uinum bibitur, dum tali modo accipitur. Golias a Dauid sternitur, et diabolus a Christo in cruce uincitur. Templum in Hierusalem a Salomone auro et gemmis construitur, quia Ecclesia que est templum Dei a Christo in celis ex perfectis colligitur. In quinta etate iehsu sacerdos cum captiuis de Babylone remeat, et ruinam templi in Hierosolymis reedificat. Hec Hydria aque nos uino inebriat, dum hec spiritaliter gesta insinuat. iehsu qui a Babylone  cum captiuis reuertitur, est iehsu Christus uerus sacerdos, qui, ab inferno captiuitatem reducens, ad celum regreditur. Ruina templi ab Iesu in Hierosolymis reparatur, et ruina angelice curie per Iesum Christum restauratur. In sexta etate omnis populus ad Iesum uenit, et ipse eos aqua abluens, fideles ab infidelibus secernit. Huius etiam hydrie aque saporem uertit nobis Christus in uini dulcorem. Altitudo populi ad Ioannem, et eos in flumine separat, quia omnis populus ad Christum, in ultimis congregatur, et ab eo per igneum fluuium fidelis ab infideli segregatur. Hunc, karissimi, debetis diligere toto affectu mentis qui uestras animas recreat talibus sacramentis, qui uos ad nuptias suas inuitauit et uino eterne dulcedinis quandoque inebriabit.



DOMINICA TERTIA Secundum Mattheum


 »Cum descendisset iehsu de monte, secute sunt turbe multe. Et ecce leprosus ueniens adorabat eum, dicens: Domine, si uis, potes me mundare .« Recte post doctrinam fiunt miracula, ut per uirtutem sermo firmaretur.  Leprosus, secundum Marcum genu flectens , ut Lucas ait: »in faciem procidit ,« quod humilitatis est et pudoris, ut unusquisque de sue uite maculis erubescat, confessionem uerecundia non reprimit, sed directo uulnere remedium querit. uoluntati Domini curationis potestatem leprosus tribuit, nec quasi incredulus dubitat, sed sue colluuionis conscius non presumit dicere: Munda me Domine, et mundabor. Dum hic a lege exclusus se Domini potestate curari postulat, supra legem esse gratiam indicat.  Sicut enim potestatis auctoritas in Domino, ita in isto fidei constantia declaratur.

»Et extendens manum tetigit eum iehsu, dicens: uolo, mundare. Et confestim mundata est lepra eius.« Et extendens misericordie affectu manum lepram tetigit, ex humilitate docens nos nullum spernere pro aliqua corporis maculatione. Lex tangi leprosos prohibet. Sed de eo non erat prohibitum, qui Dominus legis est. Tetigit igitur non quod sine tactu sanare posset, sed ut indicet se non sub lege esse, imo Dominum legis qui non timet contagium, cum potius alios liberet. Ex pietate ait, uolo, sanans eo genere quo fuerat obsecratus, cum diceretur: Si uis, potes me mundare, imperando subiunxit:  »Mundare;« in quo maiestatis aperitur potentia. Nihil enim medium est inter opus Dei et preceptum, quia inter preceptum est opus. Dixit enim, et facta sunt.

»Et ait illi iehsu: uide, nemini dixeris, sed uade, ostende te sacerdoti, et offer munus quod precepit Moyses in testimonium illi.« Non erat necesse ut sermone iactaret quod corpore preferebat.  Docet Dominus non esse uulganda nostra beneficia, sed premenda, ut non solum a mercede abstineamus pecunie sed etiam gratie. Iactantia quippe uitata facit ne lepra possit transire in medicum. Ideo etiam imperatur silentium, quia melius fide magis spontaneam salutem querere quam beneficiis inuitari. Ostendere se sacerdoti iubetur leprosus, ut intelligeret sacerdos eum non legis ordine, sed gratia Dei curatum. Offerre sacrificium precipitur ut ostenderet Dominus se non legem soluere, sed implere secundum legem gradiens, et supra legem sanans. In lege ei preceptum erat, ut mundati a lepra munera offerrent sacerdotibus qua re humiliter ad ipsos mittit. Hec oportebat significantia auferri sacrificia priusquam uera etiam in illis signata  sacrificia confirmata essent in Christo et Ecclesia contestatione apostolorum et fide credentium. Offertur in testimonium illis qui uident leprosum mundatum, uel quod saluantur a lepra peccatorum et offert se Deo, si credunt, aut si non credunt, inexcusabiles erunt. uel ita: Munus quod precepit Moyses, illis uidelicet sacerdotibus offerri in testimonium, id est in signum spiritualis oblationis, sicut curatio lepre testatur curationem peccati. Illud inquam munus offert non solum in signo, sed in re, ut tu ipse a sordibus peccati emundatus in sacrificium Dei transeas. Moyses enim precepit testimonium cuius te geris effectum. Ubi leprosus mundatur certus non exprimitur locus, ut ostendatur  non unum populum alicuius specialis ciuitatis, sed multarum populos fuisse sanatos. Quia uero leprosus genus humanum peccatis languidum typice designat, recte in Luca plenus lepra describitur . Omnes enim peccauerunt et egent gloria Dei . Extensio manus Saluatoris significat incarnationem extensam ad salutem hominum. Unde illud alibi: Iam uos mundi estis propter sermonem  quem locutus sum uobis . Ipse Christus est sacerdos in eternum, cui omnes a prisci erroris uarietate mundati debent se ostendere confitendo quia templum eius sunt, et offerre ei sua corpora hostiam uiuentem.

»Cum autem introisset Capharnaum, accessit ad eum centurio, rogans eum et dicens: Domine, puer meus iacet in domo paralyticus, et male torquetur.« Non est contrarium quod Lucas dicit: »Misit ad eum seniores Iudeos, rogans ,« sicut cum per amicum soleamus peruenire ad aliquem. uerumtamen non negligenter intuenda est etiam Matthei mystica solutio, secundum quam scriptum est in Psalmo: »Accedite ad eum et illuminamini .« Itaque fide uenit centurio. Dici tamen  potest quod etiam corpore uenerit, et senioribus Iudeis tanquam familiaribus Christi quod Lucas explicat uerbum suum commiserit, ut quotidie fieri solet ante potentes. Iacet paralyticus, torquetur acuta scilicet passione. Hec ita exprimit, ut et anime sue angustias indicet, et Christum ad misericordiam commoueat. Nunc discamus commisceri seruis, ut Lucas ait; moriturus erat seruus si non Domini sui fide et Christi pietate redderetur uite. Sic Ezechias rex, cui Dominus ter quinos addidit annos.

»Ait illi iehsu: Ego ueniam, et curabo eum.« Ad sanandum reguli filium ire noluit, ne diuitias honorasse uideretur. Ad seruum ire et sensit, ne  seruilem conditionem spreuisse putaretur. Sed in itinere uerbo eum sanauit, ne putaretur ire ob impotentiam et non ob humilitatem.

»Et respondens centurio ait: Domine, non sum dignus ut intres sub tectum meum, sed tantum dic uerbo, et sanabitur puer meus. Nam et ego sum sub potestate constitutus, habens sub me milites, et dico huic: uade et uadit; et alii: ueni et uenit; et seruo meo: Fac hoc et facit.« Propter uite gentilis conscientiam metuebat grauari Dominum. uidit Dominus fidem, humilitatem, prudentiam centurionis: fidem, quod ex gentibus credidit; humilitatem, quod se iudicauit indignum cuius tectum Dominus intraret; prudentiam quod diuinitatem corpore tectam agnouit. Qua prudentia etiam dixit:  Homo sum et mitto homines, sciens Dominum angelos mittere posse. Unde sequitur:

»Audiens autem iehsu miratus est, et sequentibus se dixit: Amen, amen, dico uobis, non inueni tantam fidem in Isrel.« Quod iehsu miratus est, nobis mirandum significat, quia tales motus, cum de Deo dicuntur, non perturbati animi signa sunt, sed docentis magistri. De presentibus dicit: Non inueni tantam fidem in Isrel, non de patriarchis et prophetis, nisi forte in centurione fides gentium preponatur Isreli. Presentibus ideo prefertur fides centurionis, quia illi legis prophetarumque monitis edocti erant; ipse autem nemine docente sponte credidit.

»Dico autem uobis, quod multi ab Oriente et Occidente  uenient, et recumbent cum Abraham et Isaac et Iacob in regnum celorum. Filii autem regni eiicientur in tenebras exteriores: ibi erit fletus et stridor dentium.« Non solummodo iste centurio de gentibus recte credit in Deum, sed multi gentiles adhuc uenient ad rectam credulitatem. De nationibus credituris dicit: multi uenient et requiescent feliciter epulaturi. Filios autem regni dicit Iudeos in quibus ante regnauit Deus. Tenebre supersunt interiores, non exteriores. Scilicet exteriores ideo dicte sunt, quomodo lumen reliquit qui a Domino foras expellitur. Ubi dicit fletus et stridor dentium, ueram ostendit resurrectionem, cum fletus sit oculorum, et dentes et ossa.

»Et dixit iehsu centurioni: uade, et sicut credidisti  fiat tibi. Et sanatus est puer in illa hora.« Et reuersus est centurio in domum suam, et inuenit seruum qui languerat sanum . Meritum Domini famulo suffragatur. Intelligamus centurionem corpore tandem peruenisse ad Dominum, et cum his qui missi fuerant rediisse domum, cum Dominus dixerit ei: uade; uel sicut per nuntios accessisse, sic et per nuntios reuersus fuisse attendatur. Diuina prouidentia Iudei missi sunt, ut inexcusabiles fierent, si uiso miraculo et credente gentili uiro non crederent. Seniores pro centurione et sancti pro nobis intercedunt ad Dominum. Milites centurionis possunt intelligi uirtutes naturales quas multi secum deferunt ad Dominum uenientes. De quibus in laudem Cornelii centurionis dicitur quia »erat uir iustus et  timens Deum cum omni domo sua, faciens eleemosynas multas plebi, et deprecans Deum semper .« Qui autem non bene utuntur illis, minime sunt digni uisitatione Dei. Centurio electos ex gentibus ostendit, qui quasi centenario milite stipati uirtutum spiritualium sunt perfectione sublimes, et sola eterne salutis gaudia sibi suisque requirunt. Numerus enim centenarius qui de leua transfertur ad dexteram celestem significat uitam. Unde arca Ne centum annis fabricata est; Abraham centenarius filium promissionis accepit; Isaac seuit, et in ipso anno centuplum inuenit; atrium tabernaculi centum cubitis longum fuit; in centesimo psalmo, misericordia et iudicium cantantur Domino.«



Questio de eo: si pares sint potestas Dei et uoluntas Dei.


Queritur de potestate Dei, si maior est uoluntate eius. Si enim plus potest Deus quam uult, uidetur potestas eius maior quam uoluntas eius. Si autem potestas eius maior est quam uoluntas eius, uidetur in eo esse inequale aliquid, et non totus sibi conuenire Deus. Quomodo ergo unum est totum quod est, si maius et minus ibi est? Si uero idem est illi et uelle et posse, eadem est potestas eius, et uoluntas eius. Si autem idem illi est et posse et uelle, quidquid uult potest, et quidquid potest uult. uult autem omne quod fecit, quia contra uoluntatem nichil facit, qui uoluntarie facit quidquid facit. Rursum omne quod uult facit, quia ad omnia posse adest, cum uelle non  deest. Si ergo amplius non potest Deus facere quam uult, neque amplius facere uult quam facit, constat procul dubio, quia amplius facere non potest quam facit. Si potest Deus plus facere quam uult, potest contra uoluntatem suam facere, et facere quod in uoluntate non habet, et est potestas eius contraria uoluntati eius. Unde consequens esse uidetur, quia sicut omne quod potest et uult, facit, sic omne quod facit potest et uult sic; omne quod potest uult, sic omne quod uult potest. Sed si hoc recipitur quod Deus alio modo, uel aliter nichil facere possit quam facit ex necessitate, operatur omnia, et alligatur atque constringitur lege operum suorum, ut dominetur ei conditio operis sui. Sed hoc nefas est confiteri. Quomodo ergo, inquiunt, idem est Deo  uelle et posse, si maior est potestas eius quam uoluntas? uidete quid dicunt. Maior, inquiunt, secundum uos est potestas Dei quam uoluntas eius. Quare? quia dicitis Deum plus posse quam uelle. Intendite. Si idcirco maior debet dici potestas quam uoluntas eius, quia multa facere potest, que facere non uult: ergo et uoluntas maior esse dicatur quam potestas, quoniam multa que facere potest non facit, quia facere non uult; si enim potestas maior dicitur, quia uoluntatem transcendit, et uoluntas maior dicatur, quia potestatem constringit. Sed sicut potestas non coarctatur, id est eo quod sine uoluntate nichil operatur, ita et uoluntas non superatur in eo quod non ad omnia que in potestate sunt dilatatur. Tria sunt, affectus, et effectus, et respectus. uoluntas  igitur et potestas in Deo, affectu et effectu unum sunt, sed respectu ad unum non sunt. Quomodo hec duo in Deo affectu unum sunt? quia in Christo nec uoluntas sine potestate est, nec potestas sine uoluntate. Potestas sine uoluntate esset, si aliquam haberet potentiam quam habere nollet. Rursus uoluntas sine potestate esset, si aliquando non ex uirtute, sed ex infirmitate aliquid uellet. Quia ergo et potestas in ipso semper est uoluntaria, et uoluntas potestatiua, quoniam quod potest omne posse uult, et quod uult omne, ex potestate uult: idcirco in Christo nec potestas sine uoluntate est, nec uoluntas sine potestate.

Similiter in effectu nec uoluntas a potestate, nec  potestas a uoluntate ullatenus separari potest. Quidquid enim Deus uoluntarie facit, facit et potestate. Et rursum: quidquid facit potestate, facit et uoluntate, quia omnia que facit et uoluntate, et potestate facit. Ergo in omni opere suo Deus et uoluntatem et potestatem exercet, nec se diuidunt in opere que diuidi non possunt in operante. Sic ergo potestas Dei et uoluntas et affectu in ipso, et effectu per ipsum indiuisa perseuerant respectu extra ipsum dissimiliter se demonstrant. Quia enim Deus ueraciter non omne quod potest uelle dicitur, quia multa facere potest que facere non uult; nichil autem facere uult quod facere non potest: ideo ad quedam respicit potestas eius ad que non respicit uoluntas eius; ad omnia autem ad que respicit uoluntas  eius respicit et potestas eius. Sic igitur potestas diuina respectu aliquo ad alia se habet quam uoluntas, quia contra uoluntatem nichil habet.

Sed dicunt: Si Deus aliquod facere potest quod non uult, aliquid facere potest contra uoluntatem suam; si autem contra uoluntatem aliquid facere potest, non est omnipotens, qui cogi potest inuitus, et duci ad id quod non uult. Sed uidete quomodo cohereat. Quod dicunt, quia si Deus aliquid potest quod facere non uult, ergo contra uoluntatem aliquid facere potest. Contra uoluntatem suam quippe faceret, si faceret quod facere nollet: non autem idcirco, quia aliquid facere potest quod facere non uult, contra uoluntatem suam facere potest, quia si id faceret quod facere potest, et non uult, iam illud  facere uellet quod faceret, sicut modo, quia facere non uult, non facit, quod tamen facere posset, si uellet. Sic prescientia et predestinatio in Deo, si secundum respectum considerantur, dissimiliter se habent, cum tamen in Deo unum sint. Prescientia enim et ad mala et ad bona se habet, predestinatio ad bona tantum. Omnia quippe futura presciuit, electos autem tantum predestinauit. Similiter et predestinatio quando pro dispositione accipitur, in respectu tamen prescientie parificari non potest quia prescientia Dei et ad ea que facturus est pertinet et que permissurus, predestinatio autem ad ea que facturus est tantum. Ambrosius enim dicit: »Predestinauit Deus impiorum gehennam, sed non predestinauit impiorum culpam.« Quod enim facturus  fuit predestinauit, quod autem facturus non fuit, sed permissurus, non predestinauit, sed presciuit.



EXPOSITIO DE EODEM EuANGELIO.

»Cum descendisset iehsu de monte, secute sunt eum turbe multe, etc. .« Quia uoluit, fratres karissimi, Christus inter homines habitare, et miraculis potentiam sue diuinitatis ostendere in factis suis nostram credulitatem mysticis informauit. Paucis discipulis in monte Dominus predicauerat nec tunc turbe ad eum ascenderant. Descendit Dominus de monte, et secute sunt eum turbe multe. »Et ecce leprosus ueniens adorabat eum dicens: Domine, si uis, potes me mundare.«  O quanta fides leprosi? Audierat leprosus iste quia de Deo scriptum erat: »Omnia quecunque uoluit, Dominus fecit .« Audierat quidem quia per Eliseum Naaman principem Syrie, in Iordane tinctum, a lepra mundauit Dominus, et quia Dominus omnia fecit sola uoluntate, ait ei: »Domine, si uis potes me mundare.« Non quidem te oportebat iubere, sed uelle, quia et uoluntatem tuam sequitur potestas. Ergo »si uis potes me mundare.« uidens itaque Dominus uocantis fidem, et uoluntatem deprecantis ait: Cum ergo petas meam uoluntatem et ores eam, uolo, iubeo, manum impono. Cum ait: uolo, se uelle ostendit; cum ait: Mundare, precipit. Cum legitur quod extendens manum, te tigit eum, ostendit quia manum apposuit. Sed quare  tetigit leprosum, cum immundus esset, cum sola uoluntate mundare posset. uoluit enim superbiam nostram ostendere, et obtundere. Ideo non abhorruit carnem leprosi, ut prodesset, tractare. Quilibet enim diues, quelibet superbia infirmum et turpitudinem horrenda sue corruptionis abhorret tangere, dedignatur uidere, nec uult per commiserationem accedere. Sed hunc Dominus et facto et digito obiurgat. Ecce creator celi, rex angelorum descendit in mundum, ut tangeret leprosum. Ac si diceret: Ecce tangere ueni eum per humilitatem, qui uobis sordet per superbiam; non sit uile seruo quod facit imperator. Ait enim Salomon: Qui despicit pauperem, exprobrat factori eius, quia ipse fecit nos, et non ipsi nos: hic tali increpat facto. Dicto increpabit  superbos, cum dicit: »Infirmus fui: et non uisitasti me .«---»Et confestim mundata est lepra eius.«

Fecit et aliud miraculum in eodem Euangelio, ubi signum est magne humilitatis. uenit ad eum centurio continuo post leprosi mundationem, et rogauit eum, dicens: »Domine, puer meus iacet paralyticus in domo, et male torquetur. Et ait illi iehsu: Ego ueniam, et curabo eum. Et respondens centurio, ait: Domine, non sum dignus ut intres sub tectum meum, sed tantum dic uerbo, et sanabitur puer meus .« Gentilis erat centurio iste, et multos milites sub potestate habuit. Nullam legem habebat, que ei condolere proximo preciperet, et tamen dolet; non de filio, non de milite, sed de  seruo. Christiani principes, si seruos suos uideant infirmari, despiciunt, uilipendunt, de eis nullam curam habent. Gentilis autem iste curam magnam habens de seruo, misit seniores Iudeorum ad celestem medicum, rogans eum ut ueniret et sanaret seruum eius, quia gentilis et alienigena erat, non est ausus ad Dominum accedere corporaliter, ut ait Lucas, sed misit seniores Iudeorum quasi domesticos qui securius eum rogarent, quasi reputans se indignum, qui per penitentiam corporis non ausus est accedere, tamen accessit fide, et ideo dicitur in Euangelio: »Accessit ad eum centurio« sine corpore, tamen fide rogans per internuntios. »iehsu autem ibat cum illis. Et cum iam non longe esset a  domo, misit ad eum centurio amicos suos dicens: Noli uexari, non sum enim dignus, etc. . Rogauit tamen ut ueniret, sed non dicebat hoc de aduentu corporis, sed accessu commiserationis. Remotus erat a gentibus per idololatriam, rogatur ut accedat, non per iustitiam, sed per misericordiam. Legati uero intellexerunt eum dixisse de aduentu corporis. Rogauerunt itaque Iudei ut ueniret »dicentes quia dignus est ut hoc illi prestes. Diligit enim gentem nostram et Synagogam ipse edificauit nobis. Quibus ait Dominus: Ego ueniam, et curabo eum. Ibatque cum illis. Audiens ergo centurio quia ueniebat, misit iterum amicos dicens: Noli uexari quia non sum dignus, etc. .« Notate uerba fidelis gentilis. Mandat ei tres passiones serui  sui qui iacet quasi paralyticus, et male torquetur, ut sue anime angustias demonstraret, et Dominum commouisset. »Puer, inquit, iacet in domo .«

Si aliquis querat quare hunc non attulisset, sicut illi alii qui paralyticos in lecto attulerant, respondeo quia non est opus illum omnia uidenti in conspectum afferre, cuius potentia ubique presens est. Itaque mandat ei: »Puer iacet in domo,« ac si diceret: Non est opus ut ante te feratur. Cur ergo Dominus ait: »Ego ueniam et curabo eum , cum non petat aduentum eius? Regulus quidam cuius filius infirmabatur Capharnaum, rogauit eum ut descenderet, et sanaret filium eius. Cui ait iehsu: uade, filius tuus uiuit . [GREGORIUS.] Ad seruum non  petentis uenire uoluit, et ad filium regis persuadentis, descendere noluit. Quare hoc, fratres, nisi quia non est personarum acceptio apud Deum. Nos honoramus diuitias et ad diuites infirmos currimus; ad pauperes autem ire abhorremus. Ecce Rex regnum ad seruum ire non differt, et ad filium regis ire contendit. Pauper fuit Christus et pauperes dilexit, ut pauperes diuitiis suis ditaret. Dominus itaque uoluit ire ad seruum, sed centurio mandat ei: Non sum dignus. Cur non sum dignus? Quia gentilis sum, alienigena sum, miles sum, gladio accinctus sum; sanguinem fundens, non sum dignus conspectui tuo. Hoc reueretur iste gentilis, fratres karissimi, quod nullus miles Christianus. Qui licet immundus, non dicit: Non sum dignus, imo temerarie  prebebit ei sordidum hospitium, et in eo recipit eum. Iste uero ait: »Non sum dignus ut intres sub tectum meum, sed tantum dic uerbo et sanabitur puer meus.« Comparemus utrumque insimul leprosum et centurionem, uideamus, cum utriusque fides magna esset, qui maior fuisset. Dicit leprosus: »Si uis potes me mundare.« Ait autem centurio: »Dic tantum uerbo et sanabitur puer meus.« Iste uoluntatem, ille iussionem subtilius considerat diuine potentie, sed qui per solam uoluntatem credit esse potentem, maiorem fidem habet, quia non solum in iussione, sed in sola credit uoluntate, sed tamen magna est fides centurionis et mirabilis. Ait enim: Ego credo, quia uerbo tuo poteris  sanare. Ego enim sum inquit homo solummodo, et tu Deus. Ego sum homo habens sub potestate milites, et tu angelos, qui faciunt miracula! »Ego dico huic: uade et uadit, et alii: ueni, et uenit.« Non est hominis, cui parent homines, multo magis tibi angeli parebunt, et tota natura, quia omnia potes. Miratus est Christus fidem illius, ideoque sequentibus se dixit: »Non inueni tantam fidem in Isrel.« Iudaicus enim populus quamuis hunc uidisset per prophetas, tamen eum non cognouit, sed dicebat omnia miracula eum facere in Beelzebub . Iairus etiam princeps Isrel pro filia sua petens Deum, non dixit: Dic uerbo; sed »ueni uelociter; antequam moriatur filiam .« Nicodemus quoque rector Isrel, de fidei sacramento  audiens ait: »Quomodo potest hoc fieri?«  Maria et Martha etiam dixerunt: »Domine, si fuisses hic ,« quasi absens non posset eum saluare. Itaque »non inueni tantam fidem in Isrel.« Ait ergo: »Sicut credidisti, fiat tibi. Et sanatus est puer in illa hora.« Discite, fratres, in istis aliquod exemplum uite nostre. Descendit iehsu de monte, quia descendit de celo. Et postquam inter homines uoluit conuersari, turbe secute sunt eum, quia eius uestigia sunt imitate. Sed ueniat ergo ad eum, si aliquis leprosus est. Lepra enim, fratres, peccata criminalia sunt, quibus anima nostra commaculata  est. Si ergo aliquis uerum lepra illa irretitus est, occurrat uero medico, et dicat: »Si uis, potes me mundare.« Preceptum erat in ueteri lege ut si aliquis leprosus esset, extra castra eiiceretur, et sanus factus ostenderet se sacerdoti. Similiter qui in criminalibus reus est, extra Ecclesiam debet esse, et per sacerdotem in Ecclesiam sanus recipi. Inuitat nos Dominus ad humilitatem, cum seruum uisitare cupiunt, ne pauper despiciatur. Et quia Dominus in paupere honoratur, pauperem Dominus honorauit. »Facite ergo uobis amicos de mammona iniquitatis .«



DOMINICA QUARTA. Secundum Mattheum.


 »Ascendente Iesu in nauiculam secuti sunt eum discipuli eius: Et ecce motus magnus factus est in mari, ita ut nauicula operiretur fluctibus. Ipse uero erat in puppi, super ceruical dormiens .« Ceruical dicitur uel puluillus, uel quodlibet aliud substratum ceruici recumbentis ad dormiendum. Nauicula uidebatur operiri et impleri fluctibus, quare tanto magis timor conturbat discipulos.

»Et accesserunt et suscitauerunt eum dicentes: Domine, salua nos, perimus. Et dicit eis iehsu: Quid timidi estis, modice fidei? Tunc surgens imperauit uento et mari. Et dixit: Tace et obmutesce. Et facta est tranquillitas magna.« Licet diuersis uerbis euangeliste narrent, una tamen sententia est, et totum dici potuit. Dominatur uento et mari, de quo  dicitur: »Tu Dominaris potestatis maris ;« Non errore hereticorum imperauit qui omnia animantia putant animantia, sed maiestate qua Deo sunt sensibilia, nobis insensibilia. Cuius signi typum in Iona legimus, quod Dominus ceteris periclitantibus secutus est, et dormit et suscitatur, et imperio ac sacramento passionis sue liberat suscitantes. Itaque sue persone utramque naturam dignatus est ostendere dormiens ut homo, mare cercens ut Deus.

»Porro nomines mirati sunt, dicentes ad inuicem: Quis aut qualis est hic, quia uentis imperat et mari, et obediunt ei.« Recte appellantur homines quicunque potentiam Saluatoris, nondum nouerant, siue naute excipiantur, siue alii qui in naui erant siue et ipsi  discipuli. Allegorice mare accipitur estus huius seculi; nauicula passionis arbor, cuius beneficio fideles adiuti mundi fluctus transcendunt, et ad littus patrie celestis perueniunt. De hoc quod discipuli cum Domino nauiculam ascendunt alibi significationem aperit dicens: Si quis uult post me uenire abneget semetipsum et tollat crucem suam et sequatur me. Discipulis nauigantibus Christus dormit, quia fidelibus in spe quietis perpetue seculum calcantibus, et post terga certatim mundi fastus iactantibus tempus Dominice passionis aduenit. Unde Marcus  hoc sero gestum fuisse perhibet, ut ueri solis occubitum, non solum Domini dormitio, sed etiam ipsa hora significaret. Quo ascendente puppim crucis ut somnum mortis caperet, fluctus blasphemantium demoniacis excitati procellis assurgunt. Quibus non eius patientia turbatur, sed discipulorum imbecillitas periclitatur. Puppis mortuis pellibus uiuos contegit et fluctus arcet, et ligno solidatur, que innuunt cruce et morte Domini Ecclesiam saluari. Per ceruical intellige corpus cui diuinitas, sicut caput inclinata, recumbit. Suscitant Dominum discipuli ne pereant, quia maximis uotis resurrectionem que rebant. uentum resurgens Dominus increpauit, quia diaboli superbiam strauit, dum eius imperium destruxit. Tempestatem aque cessare fecit, quia rabiem  clamantium: Si Filius Dei est, descendat de cruce , labefecit Recte arguuntur qui presente Christo timebant, unde post resurrectionem etiam audierunt quedam ex ipsis: »O stulti et tardi corde ad credendum in omnibus que locuti sunt prophete .« Nobis etiam sepe nauigantibus quasi inter equoris fremitus obdormit Dominus, quando inter medios uirtutum nisus crebrescente, uel immundorum spirituum uel hominum prauorum, uel cogitationum impetu, fidei splendor obtenebrescit, spei celsitudo contabescit, amoris flamma refrigescit. Sed tunc necesse est ad Deum curramus, quatenus ad tranquillitatem nos ducat et portum salutis indulgeat.



De mensura diligendi Deum.

»Nemini quidquam debeatis, ait Apostolus, nisi ut  inuicem diligatis. Qui enim diligit proximum, legem impleuit .« Quali autem mensura Deus et proximus debeat diligi, diligentius considerandum est nobis. De mensura diligendi Deum Scriptura nobis manifestat cum dicit: »Diliges Dominum Deum tuum ex toto corde tuo, et ex tota mente, et ex tota anima tua .« Quasi diceret: Non tibi precipio ut tantum diligas, uel tantum Deum tuum. Quantum potes, tantum dilige: possibilitas tua erit mensura tua. Quanto plus amas, tanto plus habes; et quanto plus habes, tanto felicior es. Extendere  ergo et dilatare quantum potes ut totum impleatur quod in te est, etiam si non totum capiatur quod in illo est. Noli timere quasi tibi deficere debeat ille, si nimis capax fueris. Quantumcunque poteris, nunquam tantum poteris quantum ipse est. Si tantum posses, tantus esses. Nunc autem crescere in illo potes, equari illi non potes. Cresce ergo et profice. Quanto maior eris in bono; tanto melior eris. Si summus esses, optimus esses. Nunc quia summus esse non potes, potes esse in summo. Et magnum tibi hoc est, et ex hoc tu magnus es, si in summo es, et tanto utique maior quanto altior. Ascendis autem, cum diligis. Sursum pergis in caritate, quia caritas sursum ducit. Sicut ait Apostolus: »Adhuc excellentiorem uiam uobis demonstrabo  .« Ascende ergo, dum potes: modo tempus est crescendi et proficiendi; postea, cum consummabuntur omnia, stabis in eo ad quod perueneris. Et hoc erit summum tuum in illo, supra quod non transies amplius; sed summum illius non erit in quo propterea, si stas, quasi non inuenias amplius quo crescas. Idcirco ascende, dum potes, quantum potes: nunquam nimis potes, ubi nunquam potes totum. Dilige Dominum Deum tuum ex toto corde tuo, et ex tota anima tua, et ex tota mente tua, ut ex illo totum tuum impleatur; etiam si a tuo toto, illius non capiatur totum, replet te, et superabundat in se. Si uas non deficit oleum sufficit. Cor tuum uas est, amor illius oleum. Quandiu uas habes, ille  infundere oleum non cessat , et postea cum tu amplius uas non habes, ille adhuc amplius oleum habet. Propterea noli parcere illi, cape quantum potes. Dilige quantum sufficis, quia ille non deficit. Dilige ex toto corde tuo, et ex tota anima tua, et ex tota mente tua, id est ex toto intellectu tuo, et ex toto affectu tuo, et ex tota memoria tua. Quantum intelligis, quantum sapis, quantum sufficis, tantum dilige. Totum cognitione impleatur, totum dilectione afficiatur, totum memoria teneatur. Quantum illuminaris, tantum afficiaris, ut totum dulce sit quidquid de illo in cognitionem et memoriam uenit. Si recte totum probatur, cur non totum diligatur. Quantum ergo innotescere dignatur nobis tantum diligatur a nobis. Totum quod capere possimus  diligamus, et quantum possumus.



De mensura diligendi proximum.

De dilectione proximi dicit nobis Scriptura: »Diliges proximum tuum sicut teipsum .« Quod mandatum tunc profecto implemus, si uera citra id quod nobis cupimus bonum, etiam illi cupiamus. In quibus enim nosmetipsos recte diligimus proximum nostrum, siue ad necessitatem corporis, siue ad anime salutem, sine fictione diligere et quantum rationabiliter possumus, adiuuare debemus. Querunt autem aliqui si id quod dictum est, »sicut teipsum,« secundum similitudinem tantum, siue etiam secundum equalitatem intelligendum sit. Nam si proximos nostros tantum diligere iubemur quantum nosmetipsos, uidetur quiddam scrupulosum  inde oriri: quod non leuiter explicare possumus. Ecce duo sunt quorum alterum perire necesse est. Datur uni optio quod uelit eligat e duobus quorum alterum omnino euitari non possit. Si suam salutem magis eligit, minus proximum diligit. Si proximi salutem magis eligit, Deum minus diligit quam proximum, a quo seperari uult propter proximum. Sed forte quis dicat parem dilectionem facere non posse electionem: utrumque equaliter uelle, et utrumque equaliter nolle, nec posse alterum alteri preferre in optione que paria omnimo constant in dilectione. Sic ergo forte quis hanc obiectionem euitare contendat. Sed quid dicemus? Si unum aliquem hominem tuum diligere debeo quantum meipsum, nonne, si duo sunt aut tres, aut quatuor, diligere amplius debeo  quam meipsum. Sic uadunt questiones hominum, et inquietant homines semetipsos cogitationibus suis. Dicunt enim: Quod melius est, amplius diligendum est. Ponamus tres homines, unum hinc, duos inde. Dico quia perire necesse est aut unum istum, aut duos illos. Dic ergo tu mihi: Quid eligis, qui proximum tuum diligis tanquam teipsum? Melius est perire unum quam duos, quia melius est saluare duos quam unum. Ideo, inquis, magis eligo ut pereat unus et duo saluentur. Ergo uis ut magis saluentur duo isti quam ille unus. Nonne ergo illud magis diligis, quod potius est eligis: ita, inquis, omnino magis diligo. uide ergo quid sequatur. Superius autem confessus es quia tantum diligis, uel, si non  diligis, diligere debes proximum tuum quantum teipsum. Si ergo tantum diligis unum istum quantum teipsum, et rursum duos istos plus diligis quam teipsum, plus itaque duos illos diligis quam teipsum. Et si illos duos plus diligis quam teipsum, quantum uidetur plus diligis illos quam Deum propter quos separari uis ab eo, ut Deum non habeas, neque diligas Deum ut pereas tu, ut illi salui fiant: Et fortassis aliquis estimabit eiusmodi dilectionem habuisse Moysen, qui irascenti Deo pro salute proximorum se opponens ait: »Si non dimittis eis hanc noxiam, dele me de libro quem scripsisti .« Et Apostolus pro fratribus anathema esse cupit a Christo, ut illi salui fiant in Christo , et fortasse hoc aliquis etiam ad amorem Dei pertinere credat, ut  eum tantum diligamus, ut gloriam eius in aliis potius amplificari quam in nobis coarctari cupiamus. Et propterea pro salute multorum nostram nobis perditionem optandam, ut potius multi saluentur et nos pereamus, quam multi pereant et nos saluemur.

Sed considerate quoniam ordo dilectionis talis est, ut ante se diligat homo quam proximum suum, cuius dilectionem a sua trahere et formare iubetur, cum dicitur: »Diliges proximum tuum sicut teipsum.« Si enim proximum suum diligit sicut seipsum, quomodo proximum diligit, cum seipsum non diligit. Si enim proximum suum diligit sicut seipsum, profectu hoc illi cupit et optat quod sibi. Si autem hoc illi euenire desiderat quod sibi, quomodo illius salutem desiderat qui suam perditionem optat.  Itaque primum seipsum bene diligere debet, ut postea secundum se bene diligat et proximum suum. Si autem se perdere uult ut saluum faciat proximum suum, non est ordinata dilectio, quia pro anima sua nullam commutationem dare potest homo. Hoc enim a te primum requirit Deus, ut animam tuam des illi, deinde cetera adiicias. Si quid pro isto dare uolueris non accipitur, nisi dederis et istud. Primum istud, reliqua cum isto. Non autem dico duo aut tres aut quatuor homines, sed nec totum mundum contra animam tuam diligere debes. Si enim aliquid plus quam animam tuam diligis, idipsum profecto plus quam Deum diligere comprobaris, quia animam tuam non diligis nisi in eo solo, quia bonum illius quod Deus est diligis. Idcirco primum  dilige animam tuam, diligendo bonum anime tue. Deinde etiam dilige proximum tuum sicut teipsum, diligendo illi bonum quod diligis tibi. Hoc est enim illud diligere, bonum illi diligere. Nam bonum illius diligere posses, etiam si illum non diligeres. Posses enim tibi diligere, aut alteri cuilibet, et non illi, et ita illum non diligeres, quamuis bonum illius diligeres, quia illi non diligeres. Posses diligere equum illius, domum et agrum, pecuniam illius, fortitudinem, pulchritudinem aut sapientiam illius, quamuis illum non diligeres, quia tibi diligeres, non illi. Enim uerum bonum non poteras diligere tibi, nisi illud diligeres et cuperes proximo tuo.

Distinxit ergo Scriptura dilectionem istam secundum illam qua in aliis et de aliis bonus est. Dilectionem  primum precipiens homini, ut Deum diligat, intendens utique ut in eo ipso seipsum diligat, quia diligere seipsum non aliud est quam bonum suum diligere, et bonum suum diligere non aliud  est quam sibi diligere: hoc est uelle illud et desiderare. Quia enim omnis qui bonum suum diligit, sibi diligit; et rursum quia omnis qui Deum diligit, bonum suum diligit, constat profecto quia nemo Deum diligit, qui sibi illum non diligit; et omnis qui diligit sibi diligit, quia desiderat et habere cupit quem diligit.

Item. Quia non omnis qui bonum alterius diligit, illum diligit cuius bonum diligit, quia non illi diligit bonum quod diligit. Distinxit Scriptura humane menti, secundum ea que in humanis diuisa, aliquoties inueniuntur, id quod diuina inseparabile habent, dicens homini ut, postquam Deum diligeret, diligeret et proximum suum, non quod istud sine isto facere possunt, sed ne posse putarent. Primum  ergo dixit ut Deum diligeret, et in eo ipse dixit ut sibi diligeret, quia omnis qui bonum suum diligit, sibi diligit. Quia non omnis qui bonum alterius diligit, illi diligit cuius bonum diligit; post dilectionem Dei statim subiunxit dilectionem proximi, ut hoc homo proximo suo cuperet diligendo illum, quod sibi diligendo Deum. Quod maius bonum mihi est, a me plus diligendum est, quia mihi primum insitum est, ut diligam bonum meum: illud maxime quod uerum bonum est, et, post illud et secundum illud, diligam bonum proximi mei. Secundum me et post me aliquid illi debeo, ante me uel contra me nichil. Alioquin non staret: »Diliges proximum tuum sicut teipsum,« si illum diligerem, odio habens meipsum. Secundum hunc itaque modum non nisi  duo sunt precepta caritatis: primum de dilectione Dei, in quo homo ueraciter diligit seipsum. Secundum de dilectione proximi, in quo proximum diligit sicut seipsum.



DOMINICA QUINTA POST THEOPHANIAM. Secundum Mattheum.


 Respondens iehsu dixit: »Confiteor tibi, Pater Domine celi et terre, quia abscondisti hec a sapientibus et prudentibus et reuelasti ea paruulis, etc. .«

 Exsultans de Spiritu sancto, de salute humilium quibus loquebatur, gratias agit et exsultat in Patre quod apostolis aduentus sui aperuit sacramenta, que ignorauerunt Scribe et Pharisei, qui sibi sapientes uidebantur. Unde supra: »Iustificata est sapientia a filiis suis .« Confessio non semper penitentiam, sed aliquando gratiarum actionem significat.  In hoc quod ait Pater: ostendit se esse genitum a Deo, non creatum, ut heretici dicunt; in hoc quod dicit: Domine, creatorem celi et terre, pulchre sapientibus et prudentibus, non insipientes et habetes, sed paruulos, id est humiles opposuit ut probaret se tumorem damnare, non acumen scientie. Humilitas enim clauis est scientie. De qua alibi dicit: »Tulistis clauem scientie  ,« hoc est humilitatem fidei Christi, qua ad diuinitatis eius agnitionem peruenire poteratis.

»Etiam, Pater, quia sic fuit placitum ante te.« Sensus est: Certe, Pater, hec fecisti, quia sic placuit  ante te, id est in conspectu tuo. His uerbis exempla humilitatis accipimus, ne temere superna consilia de aliorum uocatione aliorumque repulsione presumamus. Non enim rationem reddidit, sed sic Deo placitum dixit, ostendens quia iniustum esse non potest quod placuit iusto. Unde et in uinea laborantibus mercedem reddens ait: »uolo et huic nouissimo dare sicut et tibi .« In cunctis ergo a Deo dispositis aperta ratio est, occulte iustitia uoluntatis.

»Omnia mihi tradita sunt a Patre meo.« Ideo confiteor Patri quia omnia mihi tradidit Pater. Non dicit omnia de elementis, sed de his qui per Filium accedunt ad Patrem, et ante erant rebelles. De his omnibus alias dixit: »Domine, quod dat mihi Pater  ad me ueniet .« uel ita:  Cum audis omnia, agnoscis omnipotentem, non decolorem non degenerem Patris. Cum autem audis tradita, confiteris Filium, cui per naturam unius substantie omnia iure sunt propria, non dono collata, sed per gratiam.« Nota quia Christus in eo quod homo est, confitetur, id est gratias agit Patri, imo indiuidue Trinitati. In hoc quod ipse est splendor qui de Patre splenduit, supra intellectum, nullas refert gratias, licet omnia a Patre habeat, quia per naturam habet.

»Et nemo nouit Filium nis Pater, neque Patrem quis nouit nisi Filius, et cui uoluerit Filius reuelare?« Erubescat Eunomius, dicens se plenam notitiam habere de Patre et Filio. Non ita intelligendum  est hoc quasi Filius a nullo possit sciri nisi a Patre solo. Pater autem non solum a Filio, sed ab eis etiam quibus reuelauerit Filius, sed utrumque referendum est quod ait, et an [cui] uoluerit Filius reuelare, ut intelligamus utrumque per Filium reuelari. uerbo enim suo Pater se declarat, quia mentis nostre lumen est.  Tradita autem Filio non alia sunt, quam que in eo soli Patri nota sunt. Nota uerbo Filio soli sunt que Patris sunt, atque ita in hoc mutue, cognitionis secreto non aliud in Filio ignorabile exstitisse, quam quod in Patre ignorabile sit. Attende, ubi solus Pater, Filium, solusue Filius Patrem nosse dicitur, non nisi creaturarum fieri exclusionem. Neque enim Filius a notitia sui ipsius excipitur, neque Pater qui seipsum cognoscat  excluditur, et Spiritus sanctus consubstantialis utrique ab utriusque plena cognitione nequaquam separatur. Unde Paulus: »Spiritus scrutatur omnia, etiam profunda Dei .«

»Et conuersus ad discipulos suos dixit: uenite ad me omnes qui laboratis et onerati estis, et ego reficiam uos.«

De onere peccati dicit, uel pressos iugo legis inuitat ad Euangelium. Qua ratione est Euangelii gratia leuior lege, cum in lege adulterium, in Euangelio concupiscentia; ibi homicidium, hic ira puniatur? In lege opera requiruntur, in Euangelio uoluntas. Due, licet affectum non habeat, premium, tamen non amittit, ut, si uirgo non uoluntate corrumpatur, apud Euangelium uirgo suscipitur, apud  legem quasi corrupta repudiatur. Laboratis dicit, uel in legis difficultatibus, uel in diuitiis acquirendis. »Reficiam uos,« id est recreabo uos exoneratos per Euangelium promittens regnum eternum.

»Tollite iugum meum super uos, et discite a me quia mitis sum et humilis corde et inuenietis requiem animabus uestris.« Iugum dicitur Euangelium Christi, Iudeos et gentes in una fide coniungens, ut terram cordis sui excolant per uomerem sacri eloquii. »Tollite iugum meum super uos,« in superiori scilicet mentis uestre in honore habentes. Exemplo quoque meo discite mites esse corde, et humiles spiritu, ne lateat serpens in specie columbe. Humiles quippe neminem contemnunt, mites quoque  in lenitate animi iugiter perseuerantes nullum ledunt, et sic per quietem mentis inuenient tandem sempiternam quietem animabus suis. »Iugum enim meum suaue est, et onus meum leue.«  Quid iugo Christi suauius? Quid onere leuius? Probabilem fieri, a scelere abstinere, bonum uelle, malum nolle, amare omnes, odisse nullum, eterna consequi presentibus non capi, nolle inferre alteri quod sibi ipsi perpeti sit molestum. Licet angusto initio sit arcta uia, ut alibi dicit, que ducit ad uitam , processu tamen temporis ineffabili dilectionis dulcedine dilatatur. Iugum fidei suaue est comparatione legis, quia ibi uulnerantur pueri, hic lauantur saluandi. Onus Euangelii leue est, quantum ad legem, quia ibi adulterium punitur per lapidationem,  hic purgatur per penitentiam.



De uitiis et operibus malis. De uirtutibus quoque et operibus bonis.

»uenite ad me, omnes qui laboratis et onerati estis, et ego reficiam uos .« Labore fatigati, onere grauati, inedia macerati, uenite ad me. Qualis ad qualem? Clausi ad ostium, egroti ad medicum, naufragi ad portum; ad ostium luminis, ad medicum salutis, ad portum quietis; ad ostium, ut egressi ueritatem uideatis; ad medicum, ut curati ad sanitatem conualescatis; ad portum, ut collecti post laborem quiescatis; uacui, ut lumine ueritatis impleamini; laborantes, ut quiete adepta consulemini; onerati peccatis, ut pondere aliorum, alleuiemini. Sunt etenim septem capitalia uitia, siue principalia  siue originalia, quibus peccatores aggrauantur et onerantur. Que ideo Scriptura capitalia uel principalia, uel originalia nominat, quia reliquorum omnium caput sunt, et principium et origo. Omnia quippe alia ab istis septem uitiis oriuntur. Hoc autem interesse uidetur inter peccata et uitia, quod uitia sunt corruptiones anime, ex quibus, si ratione non refrenentur peccata, modo actus iniustitie oriuntur. Ante autem tentanti uitio consensus adhibetur, actus iniustitie est: quod peccatum dicitur. Itaque uitium est infirmitas spiritalis corruptionis. Peccatum autem, ex corruptione oriens per consensum est actus iniquitatis.

Itaque uitium absque consensu est infirmitas. Cui, in quantum infirmitas est, misericordia debetur;  premium autem et corona, in quantum ab actu iniquitatis cohibetur. Cum consensu uero uitium culpa fit, ut in quantum uitium est, malum est; in quantum uoluntaria est, pena dignum est. uitium ergo est in corruptione, peccatum autem est in actione. Actus uero peccati solo consensu perficitur, etiam si foris opus non fuerit, quia quod iniquitatis est, per consensum prauum in sola uoluntate completur, etiam tunc, cum ab eo quod uult perficiendo foris inuita restringitur. Facit enim quod suum est totum, et quod amplius non facit suum non est. Non ab ipsa est quod amplius non facit, sed contra ipsam. Ita in solo consensu opus iudicatur, cui quidem id quod foris est opus, tantum  in malitia adiicit, quantum ipsum qui intus operatur, motum uoluntatis ad malitiam accendit. Sic ergo uitia origo peccatorum sunt, ex quibus nascuntur opera iniquitatis, que quidem, sicut dictum est, absque consensu penam habent, quia corruptio sunt; cum consensu autem culpam, quia uoluntaria sunt. In quantum enim originalia sunt, pena in ipsis exercetur; in quantum uoluntaria, pena ipsis debetur. Sunt autem hec: prima, superbia; secunda, inuidia; tertia, ira; quarta, acedia; quinta, auaritia; sexta, gula; septima, luxuria. Ex his, tria hominem despoliant, quartum spoliatum flagellat, quintum flagellatum eiicit, sextum eiectum seducit, septimum seductum seruituti subiicit. Superbia aufert homini Deum, inuidia proximum, ira seipsum;  acedia spoliatum flagellat, auaritia flagellatum eiicit, gula eiectum seducit, luxuria seductum seruituti subiicit. Anima rationalis in sanitate sua uas est solidum et integrum, nullam habens corruptionem: uitia queque uenientia in eam, hoc modo uitiant, et corrumpunt. Per superbiam inflatur, per inuidiam arescit, per iram crepat, per acediam frangitur, per auaritiam dispergitur, per gulam inficitur, per luxuriam conculcatur et in lutum redigitur. Superbia est amor proprie excellentie, inuidia est odium felicitatis aliene, ira irrationabilis perturbatio mentis, acedia est ex confusione mentis nata. Tristitia siue tedium est amaritudo animi immoderata, qua iucunditas spiritalis exstinguitur, et quodam desperationis principio mens in  semetipsa subuertitur. Auaritia est immoderatus appetitus habendi; gula immoderatus appetitus edendi; luxuria est concupiscentia experiende uoluptatis nimia, uel concubitus desiderium supra modum, uel contra rationem efferuens. Superbie duo sunt genera: unum intus, aliud foris. Intus est superbia, foris iactantia. Superbia in elatione cordis; iactantia in ostensione operis. Superbia, in eo quod sibi placet, alienum testimonium despicit; iactantia autem, ut magis sibi placeat, alienum testimonium requirit. Propterea iactantia per lenitatem blandam se simulat, superbia uero in timore se crudelem demonstrat; nam timeri uult, iactantia uero amari. Et utraque tamen in eo quod appetunt, sibi placens diuerse, diuiso licet modo, inordinate  conuincitur gloriari. Si quis igitur superbiam et iactantiam sub uno computauerit membro, septem inueniet uitia capitalia, de quibus peccata omnia, id est iniquitatis actus et iniustitie opera oriuntur.

Peccata autem alia uenialia, alia criminalia dicuntur. uenialia sunt, que nec facile uitari possunt, ut aliquando non fiant, neque multam turpitudinem, uel lesionem magnam habent, si fiant. Criminalia dicuntur que uel lesionem magnam inducunt, uel tupitudinem ingerunt, in quibus uel Deus, uel proximus multum offenditur, uel ipse qui fecit maculatur. Talia sunt homicidia, adulteria, periuria, furta, et que his similia adiunguntur, uel continentur  in istis, sicut rapine, sacrilegia, et incestus, et cetera talia. uenialia sunt, sicut ira leuis et transitoria, risus et eiusmodi que sine deliberatione agentium contingunt, siue ex negligentia incaute, siue ex infirmitate precipitantur. Sed intus hec sciendum, quod hi qui ab huiusmodi uitiis desipuerint, et digne penituerint, septem modis a Deo suscipiantur. Primo suscipiuntur ad sponsionem, secundo ad protectionem, tertio ad sustentationem, quarto ad reconciliationem, quinto ad approbationem, sexto ad consolationem, septimo ad remunerationem. Primum pugnaturos contra diabolum suscipit in causa, ut quasi spondeat pro eis, quando confidit in eis, quemadmodum causam beati Iob quasi cuiusdam agoniste siue contra diabolum  defendendam suscepit. Quosdam aut quasi timidos et merces a pugna fugientes suscipit ad sustentationem, ne conterantur; alios post ruinam surgentes suscipit ad reconciliationem, ut restituantur; alios iam bene agentes suscipit per approbationem, ut remunerentur; alios per bonam operationem suscipit per remunerationem, ut glorificentur; alios inter operandum fessos suscipit per internam aspirationem, ut refocillentur et consolentur.



DIuISIO.

Sicut superius diximus aliud uitium esse, atque aliud peccatum, quod ex ipso uitio procedit, ita intelligimus aliud esse uirtutes, atque aliud opera iustitie, que ex ipsis oriuntur. uirtus enim quasi quedam sanitas est, et integritas anime rationalis,  cuius corruptio uitium uocatur. Opus uero iustitie est in motu mentis rationalis, que secundum Dominum incedit, a cordis conceptione surgens, et foris usque ad actionis corporalis completionem procedens. uirtutes in Scripturis plurime numerantur, maxime uero que in Euangelio quasi quedam antidota uel sanitates contra septem uitiorum corruptionem sub eodem numero disponuntur: prima est humilitas, secunda mansuetudo, tertia mentis compositio, quarta desiderium iustitie, quinta misericordia, sexta cordis munditia, septima pax mentis interna. Homo igitur in peccatis iacens egrotus est, uitia uulnera, Deus medicus, dona sancti Spiritus antidota, uirtutes sanitates, beatitudines gaudia. Per dona enim Spiritus sancti uitia sanantur:  sanitas uitiorum integritas est uirtutum. Sanus operatur, operans remuneratur. Sic post uirtutes opera bona sequuntur, et ex uirtutibus opera bona oriuntur. Sex opera misericordie in Euangelio specialiter a Domino enumerantur , in quibus perfectio bonorum operum significatur. Primum est esurientem pascere, secundum sitientem potare, tertium hospitem colligere, quartum nudum uestire, quintum infirmum uisitare, sextum ad incarceratum et clausum uenire. In his enim necessitatibus omnis uite humane molestia uel comprehenditur uel figuratur, in quibus quisquis propter Deum proximo compatitur, misericordiam a Deo in sua necessitate meretur.



DOMINICA TERTIA IN SEPTUAGESIMA. Secundum Mattheum.


 »Simile est regnum celorum homini patrifamilias qui exiit primo mane conducere operarios in uineam suam,« etc.  Regnum celorum, id est Christus, cui comparatur paterfamilias, qui primos fecit nouissimos, et nouissimos primos. Ipse enim Christus, uerus paterfamilias, totius humani generis curam habens, omni tempore uniuersos ad culturam uinee uocat. Qui, quando non agnoscitur, in secreto est, sed quando agnoscitur exiit conducere operarios, ex occulto procedens ad notitiam. uinea autem est Ecclesia, que ab Abel iusto usque ad ultimum electum, quasi tot palmites mittit, quot sanctos profert. Operarii uero sunt predicatores, et unusquisque, dum fide recta persistit in diuine legis obedientia.

 »Conuentione autem facta cum operariis ex denario diurno, misit eos in uineam suam.« Conuentio fuit confirmata promissio quod ad imaginem Dei essent reformandi, si Ecclesiam edificando Decalogi mandatis insisterent. In denario igitur figuram regis habente, qui olim per X nummos computabatur, et obedientie premium, et quia ex Decalogi obseruantia operariis datur, manifeste significatur.

»Et egressus circa horam tertiam uidit alios stantes in foro otiosos, et dixit illis: Ite et uos in uineam meam, et quod iustum fuerit dabo uobis. Illi autem abierunt.« Per forum mundus accipitur, in quo calumnie, iniurie, contentiones, diuersorum negotiorum difficultates, semper tumultuose, et ubi omnia sunt uenalia. Peccatores dicuntur mortui,  non otiosi. Sicut enim surdus apud Dominum dicitur qui non audit que Dei sunt, sed que diaboli; cecus, per cuius oculos diabolus uidet, non Deus: sic qui diabolo uiuit mortuus est Deo. Raptor non est otiosus, sed mortuus. Ebriosus, fornicarius non sunt otiosi, sed mortui; ille autem qui nichil tollit est otiosus, nisi de suis det impotentibus. uis non esse otiosus? Nihil tollas, et de tuis des pro Deo, ut non tibi uiuas, sed Deo. uis non esse otiosus? Ieiuna et de pro Deo quod manducare debes et bibere. uis non esse otiosus? Si sine uxore es ne quesieris uxorem, sed operare uitam castitatis. Si dicis: Non possum abstinere, ostendo tibi ut et uxorem habeas, et castitatis uitam colas. Abstine te a menstruata et pregnante, erubescere facere quod animalia non  faciunt. Utquid seruus, accipiens mnam a domino suo, audiuit: »Serue nequam ;« et utquid missus est in carcerem? quia nichil lucratus est de ea. Si ergo ille non erit impunis in die iudicii qui otiosus stetit in foro, quid faciet peccator, et mnam suam perdens? »Iterum autem exiit circa sextam horam, et nonam, et fecit similiter. Circa undecimam uero exiit et inuenit alios stantes,  et dicit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et uos in uineam meam.« Prima hora, uolunt Adam missum in uineam et reliquos patriarchas usque ad Ne; tertia, ipsum Ne et reliquos ad circumcisionem Abrahe; sexta, ab Abraham usque ad Moysen, quando lex data est: nona, Moysen et prophetas; undecima apostolos et gentium populum, qui prius stabat tota die otiosus, ideo omni tempore pro salute laborare negligens. Lex quidem conduxerat Isrel dicens: »Hoc fac et uiues ,« sed gentes nemo conduxit. Debitum namque erat per orbem terrarum Euangelium predicari, et gentes fidei iustificatione saluari. Aliter mane est pueritia; tertia, adolescentia proficiscens  in altum quasi sol; sexta, iuuentus; nona, senectus; undecima, decrepita etas. uidetur itaque prime hore esse operarios Samuelem et Ieremiam, Ioannem Baptistam; tertie, illos qui a pubertate Deo seruire ceperunt; sexte, qui a matura etate; none qui iam declinante etate ad senium; undecime qui ultima senectute. Torpentes ergo usque ad ultimam etatem recte increpantur de otio, ut uel in ultimis resipiscant. Nullus quippe conduxit tales, licet eis uias uite predicaret, quia solius Dei est intus docere cui nondum obedierunt.

»Cum sero autem factum esset, dicit Dominus uinee procuratori suo,« hoc est, uel Pater dicit Filio, uel Filius Spiritui sancto: »uoca operarios et redde illis mercedem, incipiens a nouissimis usque ad  primos.« Considera quia sero non alio mana reddit mercedem. Ergo adhuc stante seculo isto, iudicium erit propter duas rationes. Primum quia uentura beatitudo est merces iustitie, deinde ne peccatores uideant beatitudinem, dicente propheta: »Tollatur impius ne uideat gloriam Dei .«

»Cum uenissent ergo qui circa undecimam horam uenerant, acceperunt singulos denarios.« Quamuis felicitatem resurrectionis omnes iusti accepturi sunt, tamen quia alii accipient prius unam, alii post multas, illi dicuntur priores accipere, qui prius modicum temporis accipient. Itaque nouissimi in labore erunt primi in premio; et primi in labore, nouissimi in premio. Et quia denarius ille uita eterna  est, equales erunt in illa mercede primi, sicut Abel, Ne, tanquam prima uel tertia hora uocati ad regnum; et nouissimi qui ab aduentu corporeo Domini quasi in undecima hora sine aliqua tarditate preueniunt. Meritorum quidem diuersitate fulgebunt, alius magis, alius minus; ideoque paterfamilias promisit se daturum singulis quod iustum fuerit. uerumtamen equalis erit uita eterna, omnibus nulli  longior uel breuior quia non habebit finem. Sero factum est, cuicunque finis uite uenit. A nouissimis denarios paterfamilias reddere cepit; qui ad paradisi requiem prius latronem quam Petrum perduxit. Qui latro et si per etatem non uenit ad undecimam, uenit tamen sero per penam. Sic aliquando prius remunerantur sero uenientes qui prius de corporibus exeunt quam qui in pueritiis uocati sunt. »uenientes autem primi arbitrati sunt quod plus essent accepturi. Acceperunt autem etiam ipsi singulos denarios.« Eamdem scilicet Trinitatem cum gentibus iustificatis accipient retro uocati, conformati claritati Christi. Cum tamen primo uenerunt qui populus Dei ab initio exstiterant, arbitrati sunt quod gentes, prius idolis seruientes, minus essent accepturi.

 »Et accipientes murmurabant aduersus patremfamilias, dicentes: Hi nouissimi una hora fecerunt, et pares illos nobis fecisti, qui portauimus pondus diei et estus.« Antiqui qui post longa inferni tempora ad celum peruenerunt quasi post murmurationem denarium accipiunt. Nos autem sine murmuratione, quia mox ut de corpore eximus, sine mora premium accipimus. Et notandum quia denarius non totis insimul accipitur, sed ueri cultores spiritualis uinee in hac uita centuplum, deinde celum, et post iudicii remunerationem duplicem stolam habebunt. Denarium igitur accipientes, non ex inuidia gratie murmurant aduersus nouissimos operarios, sed ex ignorantia secretorum aduersus patremfamilias. Talis  ergo est pie superiorum inquisitionis murmuratio. Quid cause est quod tamdiu distulisti ignem celi in terram mittere et accendere. Aut quare ad hoc tempus non reseruasti nos. uel nouissimi cur tempora nostra nobiscum non habuerunt. Aut unde fit quod nouissimi non habuerunt tempora nostra, et nos tempora nouissima. Quare etiam dispari uocationi par datur premium. Et plurima in hunc modum conqueruntur. Pondus significat opus iustitie, estus concupiscentiam seculi. Hoc ideo dicitur, quia olim omnibus bonis mundus prosperabatur. Et ideo qui tunc fuerunt cum maiori difficultate iustitiam seruauerunt, quia felicitas mundi impedimentum est anime. Multum ergo tunc erat bonus qui iustus poterat esse; multum uero malus qui non  fugit ad Deum, cum pluribus aduersitatibus primi uideat mundum. Pondus etiam possunt intelligi onerosa mandata legis, estus uero urens error tentationum quo conflabant maligni spiritus in antiquos ad emulationem gentium eos irritantes.

»At ille respondens, uni eorum dixit: Amice, non facio tibi iniuriam. Nonne ex denario conuenisti mecum? Tolle quod tuum est, et uade.«

Uni dicitur respondisse, quia par erat in omnibus murmurandi occasio. Amicus iste protoplastus intelligitur, et illo tempore credentes. Cum dicit ex denario; tale est quasi dicat: Mercedem promissam recepisti, hoc est imaginem et similitudinem meam, non alterius consortio minuitur tibi premium meriti.  Quid queris amplius? uade, perseuera in adepta iustitia.

»uolo autem et huic nouissimo dare sicut et tibi. An non licet mihi quod uolo facere? An oculus tuus nequam est, quia ego bonus sum?« uolo ut cequalis et concorporalis tibi fiat populus gentilis. Nonne potestas est iudicis uel iustitiam facere, uel misericordiam cui uult impendere. Caue ergo ne occasione bonitatis inuido oculo proximum respicias. Mihi autem soli inuisibili et immortali seculorum Regi secreta mea honor et gloria et secula seculorum. »Sic erunt nouissimi primi: et primi nouissimi.« Sic, uidelicet ut ostensum est, equabuntur nouissimi et primi. Sicut enim in corona nec initium est, nec finis; ita inter sanctos, quantum ad tempus, in  illo seculo nemo nouissimus dicitur, nemo primus. »Multi enim sunt uocati, pauci uero electi.« Hoc non ad superiores sanctos, sed ad gentes pertinet, quia plures ad fidem ueniunt, plures Ecclesie parietes implent, sed ad regnum pauci perducuntur. Aliter: Nonnulli per primos intelligunt non solum bonos, sed et quosdam qui ceperunt in uinea, et non perseuerauerunt. Hi ex inuidia nouissimorum murmurant; uelut illi qui initio nascentis Ecclesie uocatis ex gentibus se preferebant. Itaque de communiter dictis quedam referuntur ad bonos, ut illud: »uolo tibi sicut et huic nouissimo dare.« Ad alios uero falso putantes denarium se accepturos, quedam pertinent, ut illud: »Et accipientes murmurabant.« Et deinde: »An oculus tuus nequam est, quia ego bonus  sum?---Erunt, inquit, nouissimi primi, et primi nouissimi:« quod Iudei de capite uertantur in caudam, et nos de cauda mutemur in caput. Unde Moyses in Deuteronomio: »Aduena qui tecum moratur ascendet super te; ille erit in caput, et tu eris in caudam .« Quod tamen multi tam nouissimi quam primi reprobentur terribili sententia subditur: »Multi enim sunt uocati« ad fidem, »pauci uero electi« ad regnum.



SERMO IN SEPTUAGESIMA.

»Lapidem caliginis et umbram mortis diuidet torrens a populo peregrinante .« Lapis est duritia Iudeorum, caligo infidelitas eorum. Mors est diabolus, umbra eius gentilis populus. Sicut enim umbra corpori conformatur, ita ipse diabolum imitando  ei consimilatur. Populus peregrinans est fidelis populus in huius uite exsilio suspirans. Torrens est igneus fluuius qui a facie Domini egreditur, per quem fidelis populus ab infideli in ultimis secernitur. Lapidem ergo caliginis, et umbram mortis torrens a populo peregrinante diuidet, cum ignis extremi iudicii Iudeos in perfidia duros, et gentiles in malitia diabolo conformes, a Christiano populo ut zizania a tritico secludet, et camino infernali inuoluens, igni inexstinguibili exuret, et patria paradisi populum non exsulem in eterna tabernacula recipiet. Peregrinator autem huius uite fidelis populi presignabatur in populo Iudaico, quos duro seruitio longo tempore oppresserat Pharao. Olim namque Hebreus populus descendit in Aegyptum,  dum eum fames afflixit, sed eum Pharao crudeli seruituti addixit. Qui cum ad Dominum clamarent Moysen eis misit, qui multis plagis et signis Aegyptum percussit, populum Dei per mare Rubrum in terram fluentem lac et mel perduxit. Per Aegyptum hic mundus significatur, in quo genus humanum a paradisi patria peregrinatur, et a diabolo graui oppressione subiugatur. Cui ad Deum per iustos uociferanti, Christus ad liberandum mittitur, per quem mundus multis miraculis concutitur, populus per mare Rubrum, id est per baptismum, ad patriam paradisi reducitur, ubi mel et lac exundat, id est affluentia omnium bonorum exuberat.

Hec peregrinatio nichilominus per eumdem populum prefigurabatur, dum in Babylonica captiuitate  per LXX annos morabatur. Nabuchodonosor etenim rex Babylonie, Hierusalem obsidens, destruxit, populum in Babyloniam captiuum duxit, qui ibi LXX annis in tristitia habitabat, canticum letitie non resonabat, organa ad salices suspendit, iuxta sedens fleuit. Finitis LXX annis, ad Hierusalem remeat, Pascha cum gaudio celebrat, postea cum uxores et filii uenerunt, duplex gaudium habuerunt. Hec omnia, karissimi, ad presentem diem respiciunt: hec omnia nostra tempora presignauerunt. Hierusalem est paradisus, Nabuchodonosor est diabolus, Babylonia est hic mundus. Nabuchodonosor populum in Babyloniam captiuum duxit, et diabolus genus humanum in hunc mundum seduxit, ubi organa in salices suspendit, et sedens lacrymis fluit. Salices  facile terre coalescent, facile incise reuirescunt. Salices sunt mundi amatores qui radices suas in terrena miserunt, quibus transitoria pro uoto affluunt. In has iusti organa suspendunt, quia his gaudia mundi relinquunt. Deflent sedentes, quia humiles eorum interitum sunt cum magno dolore gementes. Per organa etiam celestis doctrina accipitur que in salices suspenditur, dum secularibus doctrina spiritalis subtrahitur, quia ab eis contemnitur. Per LXX annos quibus populus in Babylonia affligebatur, septem millia annorum intelliguntur, quibus genus humanum in hac uita peregrinatur. Sicut enim septem primis diebus tota creatura disponitur, ita per septem millia annorum hic mundus  extendi creditur. Igitur si septem millia annorum in septuagies centenos annos diuiseris, et annum de centum annis quasi decimam dederis, LXX annos habebis. Porro si de septuaginta annis diem pro anno decimabis, LXX dies computabis. Hi sunt isti dies quibus Ecclesia alia non resonat, quia LXX annos captiuitatis ad memoriam reuocat, qui septem millia annorum nostre peregrinationis presignant. Ideo etiam nunc liber Genesis legitur, in quo lapsus hominis de paradiso in hunc mundum describitur. Istud tempus dicitur Septuagesima, quia ab hodierna die usque in secundum Pasche Sabbatum sunt dies LXX, quando duo cantantur alleluia. Populus ad Hierusalem reuersus cum gaudio exsultat, quia fidelium anime nunc gaudium Domini intrabunt.  Finito autem mundi termino, cum uxores et filios, id est corpora et opera recipiunt, tunc uerum alleluia iubilabunt, quia cum corpore et anima simul perenniter in gloria exsultabunt.



DIuISIO.

Quia hodie, karissimi, canticum letitie deposuimus, et canticum tristitie sumpsimus, uolo uobis de libris gentilium breuiter recitare qualiter melodiam delectationum mundi debeatis declinare, ut possitis prius cum angelis dulcem harmoniam in celis resonare. Gemmam namque in ceno inuentam debet quilibet de luto tollere, et in regium ornamentum ponere. Ita et decet, si a nobis quidquam utile in libris gentilium reperiatur, ad edificationem Ecclesie Christi sponse uertatur. Seculi  sapientes scribunt tres Sirenes in insula maris fuisse et suauissimam cantilenam diuisis modis cecinisse. Una quippe uoce, altera tibia, tertia lyra canebat. He habebant facies mulierum, alas et ungues uolucrum. Omnes naues pretereuntes suauitate cantus sistebant, nautas somno oppressos lacerabant, naues salo immergebant. Cumque quidam Ulysses necesse haberet ibi preternauigare, iussit se ad malum nauis ligare, sociis autem cum cera aures obdurare, et sic periculum illesus euasit, et eas fluctibus submersit. Hec sunt, karissimi, mystica, quamuis per inimicos Christi scripta. Per mare istud seculum intelligitur, quod continuis tribulationum procellis uoluitur. Insula est mundi gaudium, quod crebris doloribus intercipitur, sicut littus  crebris undis impetitur. Tres Sirenes, que suaui cantu nauigantes demulcendo in somnum uertunt, sunt tres delectationes que corda hominum ad uitia molliunt, et in somnum mortis ducunt. Que humana uoce cantat, est auaritia, que suis auditoribus huiuscemodi modulatur carmina: Multa oportet te congregare, ut possimus famam nominis tui ubique dilatare, sepulchrum quoque Domini et alia loca lustrare, ecclesias restaurare, pauperes consanguineos tuos adiuuare. Tali pestifero cantu cor auari demulcet usque dum eum sopor opprimet, et tunc carnem eius lacerat; nauim fluctus deuorat, quia hic miser uiolenter doloribus a uitiis suis auellitur, et eterne flamme immergitur. Que  canit tibia, est iactantia. que suis hec profert cantica: Iuuenis es et nobilis, debes te preclarum exhibere uniuersis. Nulli inimicorum tuorum debes parcere, sed omnes quibus preualere potueris occidere, tunc dicunt te bonum esse militem. Alii canit hec: Hierusalem debes pergere, multas eleemosynas tribuere, tunc fies famosus, et ab omnibus diceris bonus. Conuersis autem concinit sic: Sepe debes ieiunare, sepe orare, alta uoce cantare, tunc audies te omnes consono ore ut sanctum laudare. Talem cantilenam uano cordi insonat, usque dum miserum a bono uacuum uorago mortis deuorat. Que melos exprimit lyra, est luxuria, que suis sequacibus talia precinit modulamina: Adolescens es, poteris cum quibuslibet puellis ludere, postea in  senectute corrigere. Hec insigni forma splendet, hec magnis opibus pollet; hanc si habueris, magnum proficuum consequeris, tamen animam tuam bene saluare poteris. Tali modo permollit cor luxuriosi, usque dum repente morte peruentum absorbet turbo Cocyti. Facies habebant mulierum, quia nil ita mentem hominis adeo alienat, quam amor mulierum. Alas habebant uolucrum, quia semper est instabile desiderium mundanorum. Nam nunc hoc, uel hoc appetunt; nunc uero illud et illud concupiscunt. Ungues etiam habebant uolucrum, quia quos ad peccata pertrahunt, doloribus lacerantes ad inferni cruciatus detrahunt. Ulysses dicitur sapiens. Hic illesus preternauigat, quia Christianus populus uere sapiens in naui Ecclesie mare huius  seculi supernatat. Timor Domini se ad arborem nauis, id est ad crucem Christi, ligat, sociis cera, id est incarnatione Christi auditum obsigillat, ut a uitiis et concupiscentiis cor auertant et sola celestia appetant. Sirenes submerguntur, quia concupiscentie ab eius uigore spiritus premunitur. Ipsi illesi euadunt periculum, quia post uictoriam ad sanctorum perueniunt gaudium.



SERMO DE SEPTUAGESIMA, SEXAGESIMA ET QUINQUAGESIMA.

Charissimi, lectio hodierna nos admonet qualiter uictoriam obtineamus, de qua loquebamur in superioribus. Dicit enim: »Nescitis quod hi qui in stadio currunt, omnes quidem currunt, sed unus accipit brauium .« Mos apud Grecos seruabatur,  quod premium aliquod cursoribus proponebatur, quod tamen non omnibus currentibus, sed soli primitus preuenienti dabatur. Regnum celorum nobis in premio proponitur, ad quod nos totis uiribus currere sacra Scriptura hortatur, quia non omnibus per fidem currentibus, sed solis bonis operibus in finem perseuerantibus donatur. Alius mos apud eos erat: Nudi oleo peruncti simul colluctabantur, atque uictores auro et lauro coronabantur. Nos, dilectissimi, oleo chrismatis peruncti sumus; ideo a uitiis nudi, cum diabolo luctari debemus, quia non est nobis colluctatio aduersus carnem et sanguinem, sed aduersus uitiorum et demonum infestationem . Si ergo luxuriam,  iram, odium, uel aliud uitium uicerimus, coronam ex auro et lauro habebimus, quia splendorem eterne claritatis in uernanti paradiso recipiemus. Quare autem hec Dominica LXX, sequens LX, itemque alia uocetur L, diligenter perdicendum est. Fertur enim Telesphorum, Romane urbis papam, septimam hebdomadam addidisse, quam a sono precedentis numeri, scilicet XL, Quinquagesimam nominauit. Octauam etiam hebdomadam uiri iusti addentes, similiter non ut LX sint dies usque ad resurrectionem, sed a sono precedentis numeri Sexagesimam appellauerunt. Alii nonam septimanam addentes, a sono prioris numeri Septuagesimam nuncupauerunt. Et si nunc decima adderetur, non Decagesime, sed Octogesime nomen sortiretur, a precedenti  numero dictum. Que autem intentio addentium esset uideamus. Illorum igitur qui septimam addiderunt intentio fuit uII auferre Dominicas; unde remanent XLII, que etiam apud quosdam celebrabantur. Sed octauam addentium intentio fuit uIII auferre Dominicas, et uIII quintas ferias. Ablatis his XuI, remanent XL, ut totidem ieiunarent, quot et Dominus. Similiter nonam addentium fuit intentio IX auferre Dominicos dies, et tot quintas ferias, et tot Sabbata. Dominice auferebantur propter resurrectionem, quinte ferie propter ascensionem, Sabbata ne sabbizarentur cum Iudeis. Quadragesima finitur in cena Domini, quod celebratum est typicum Pascha. Quinquagesima autem in prima feria, ipso resurrectionis die; Sexagesima feria  in Iu feria, mediante solemni Pasche; Septuagesima in uII feria, depositis albis uestibus. Inter Quadragesimam et Quinquagesimam, uI dies sunt; inter Quinquagesimam et Sexagesimam uI, inter Sexagesimam et Septuagesimam uI. Et uI ter ducti faciunt XuIII; in quo mysterium reperitur. Nam diuisus duplex simplici comparatur. Per duplicem duplex mors nostra, per simplicem simplex mors Domini designatur; cuius morte simplici nostra mors duplex damnata est. Si enim ille duplicem gustasset, nos a nulla liberasset. Inter finem Quadragesime et Quinquagesime, duo sunt dies: similiter et in ceteris. Ter enim duo faciunt sex. In quo precedens diuisio, precedensque mysterium reperitur. uerum si sensum spiritalium scripturarum generalem  inspicias, in omnibus mysterium reperitur.



Dominica in Septuagesima.

»Exiit qui seminat seminare semen suum, etc.«  Multa in parabolis loquitur, quia si cuncta parabolice loqueretur, absque emolumento recessissent auditores. Parabola est rerum in natura discrepantium sub aliqua similitudine facta comparatio. Sator qui exiit seminare, ipse Filius Dei intelligitur, qui exiens de sinu Patris uenit in mundum ad seminandum per se ac per suos hominibus uerbum ueritatis quod apud Patrem uidit. »Et dum seminat, quedam ceciderunt secus uiam et conculcata sunt, et uenerunt uolucres celi, et comederunt ea.« Quedam ceciderunt, subaudis grana siue semina,  secus uiam. uia est mens malarum cogitationum sedulo meatu trita et arefacta. Ubi dupliciter perit semen, quia transitu carnalium cogitationum conculcatur, et demones comedunt illud, id est quadam delectatione rapiunt et absorbent, ut nec memoria mens teneat quod ope neglexit. Demones autem uolucres celi appellantur, uel quia sunt celestis et spiritualis nature, uel quia in ere habitant. »Alia autem ceciderunt in petrosa, ubi non habebant terram multam. Et continuo exorta sunt, quia non habebant altitudinem terre. Sole autem orto estuauerunt, et quia non habebant radicem aruerunt.« Semina que cadunt in petrosa, id est super terram petris abundantem, germinare quidem cito queunt, sed non figitur radix, quia terre altitudinem,  hoc est profunditatem non habet, et idcirco estu solis arescit. Petra significat hic duritiam proterue mentis, terra uero lenitatem anime obedientis, sol autem feruorem persecutoris. Cadit ergo semen uerbi super petram quando dulcedine promissionum mouet indomitum cor, nullo uere fidei uomere penetratum. Ubi non inuenit, ut Lucas ait , humorem, id est uirtutis amorem. Et statim exortum est per recordationem tantummodo, non per efficaciam, quoniam non habebat altitudinem terre in profunditatem boni cordis, ubi solide fundaretur. Et quando exortus est sol, id est estus persecutionis uel cuiuslibet tribulationis, exestuauit, id est ad siccitatem uenit, et ex toto exaruit, eo quod firmi desiderii radicem non habebat. Altitudo quippe terre est probitas  animi disciplinis celestibus eruditi et in tentationibus probati. »Alia autem ceciderunt in spinas, et creuerunt spine, et suffocauerunt ea.« Alia semina ceciderunt in spinas, hoc est inter spinas. Cadit quoque uerbum Dei inter spinas, cum suscipitur a corde diuitiarum cura, sollicitudo, et tunc multiplicate diuitie que per spinas intelliguntur, occupant mentem, ut fructus spiritualis in ea proficere non possit. »Alia uero ceciderunt in terram bonam, et dabant fructum, aliud centesimum, aliud sexagesimum, aliud tricesimum.« Sic in terra mala tres fuere diuersitates, sic sunt in bona tres. Alius enim bonus est, alius melior, et alius optimus. Cum denarius numerus pro perfectione soleat accipi, quia in decem  preceptis legis custodia continetur, centenarius qui per multiplicatum denarium surgit, pro magna perfectione ponitur. Terra ergo bona fructu centuplo fecundatur, quando mite cor et docile per amorem proximi actiuam, per amorem Dei contemplatiuam adipiscitur uitam et spiritualium ornatur perfectione uirtutum. In senario autem numero quia mundi ornatus expletus est, congrue perfectio bone operationis, in adimpletione Decalogi, sexagesimus fructus intelligitur. Tricesimus uero fructus in fide sancte Trinitatis impletio legis.

Hec dicens clamabat: »Qui habet aures audiendi audiat.« Ubicunque hec admonitio interponitur mysticum esse, et attentius querendum ostendit, quod dicitur: qui habet aures cordis, id est intelligentiam  mentis, audiat, hoc est spiritualiter hec uerba intelligat. »Et accedentes discipuli dixerunt ei: Quare in parabolis loqueris eis. Qui respondens ait illis: Quia uobis datum est nosse mysteria regni celorum, illis autem non est datum.« Mysteria regni celorum in secreta Scripturarum reuelabuntur uobis, qui mecum estis et sequacibus uestris spirituali intelligentia intreuntibus ad me, »illis autem qui foris sunt,« ut Marcus scribit , »in parabolis omnia fiunt.« Foris quippe dicens non solum esse illos qui neque curabant intrare nauem, neque cognoscere ueritatem, sed et omnes illis similes corporis sensus tantum sequentes, ut nichil spiritualiter intelligant. Nota, ubi dicitur in parabolis omnia fieri his qui foris sunt, insinuat non solum in uerbis Domini,  sed et in factis parabolas esse, id est signa mysticarum rerum, quas peruersi non penetrant. Seorsum autem discipulis suis disserebat omnia. Illi enim digni erant audire mysteria in intimo penetrabili sapientie, qui remotis cogitationum tumultibus in solitudine uirtutum permanebant. »Ideo in parabolis loquor eis, quia uidentes non uident, et audientes non audiunt neque intelligunt, et adimpletur in eis prophetia Isaie dicentis : Auditu audietis, et non intelligetis: et uidentes uidebitis, et non uidebitis.« uidentes non uident, hoc est, ingenio presumentes se uidere, priuantur spirituali intellectu; et audientes foris non audiunt corde quod est non intelligere. Unde Isaïas: Auditu exteriori audietis predicationem Christi et non intelligetis, et uidentes frequenter  uidebitis exteriori uisu miracula eius, et non uidebitis oculo mentis. »Incrassatum est cor populi huius, et auribus grauiter audierunt, et oculos suos clauserunt, nequando oculis uideant, et auribus audiant, et corde intelligant, et conuertantur et sanem eos .« Abundantia malitie dicitur incrassatum cor Iudeorum. Quapropter ingrate susceperunt uerba Domini, quod fuit grauiter audire. Oculos suos clausisse dicuntur, ne arbitremur esse culpam nature, non uoluntatis. Cum enim possent cogitare et intelligere, auerterunt pre inuidia intuitum mentis, et ita ipsi sibi causa fuerunt ut Deus eos deserendo excecaret. Unde Ioannes: »Propterea non potuerunt credere, quia dixit Isaias:  Excecauit oculos eorum ut non uideant .« Quia predixit Isaias, in spiritu prescientis omnia, Iudeorum excecationem, non poterant credere: non quod ex necessitate non possent, et ita nulla culpa esset eis, sed quia nolebant. Non poterant credere, quia Dei ignorantes iustitiam, suam statuere uolebant. Excecantur et indurantur, quia negando diuinum adiutorium non adiuuantur. Quod autem dicitur non posse credere, ita est culpa uoluntatis humane, sicut quod dicitur Deum seipsum non posse negare , laus est uoluntatis diuine. Nolentes igitur oculos et aures aperire ueritati, meruerunt ut nunquam uideant oculis, et non audiant auribus, et non intelligant corde; quod est neque uidere, neque audire, et non conuertantur ad  penitentiam, et non sanentur a peccatis, ut innocentiam recipiant. uel ita: Non parabolas multi audierunt, quia excecati erant, et inde excecati, cum superbia incrassatum cor habebant. Excecatio uero et parabolarum obscuritas fuit occasio ne quando, hoc est, ut aliquando salubrius conuerterentur per illum, qui est terribilis in consiliis super filios hominum , quibus uult miseretur, et quos uult iuste deserit . Non quia obscure dicta non intellexerunt, ideo non crediderunt in eum, et sic crucifixerunt, et sic post resurrectionem interriti miraculis de reatu maioris criminis compuncti sunt. Unde accepta indulgentia ampliori flagrant dilectione. De aliis dicit Dominus : »Loquor eis in aliis linguis, et in aliis labiis,«  manifesta scilicet apostolorum doctrina, »et nec sic exaudient me;« de his uero dicere potest, uel sic exaudient me.



De Septuagesia, Sexagesima, Quinquagesima, ac de Quadragesima.

Septuagenarius eadem perfectionne perfectus est qua et quinquagenarius. Decies quippe septem LXX fiunt. Quadragenarius cum sexagenario uicinitatem habet, eo quod conflictus sine perfectione boni operis et perfectio sine conflictu sine esse non potest. Quinquagenarius similiter et septuagenarius uicinitatem habent, mentis et corporis significantes requiem. Enim scriptum est: »Date sunt sanctis stole singule, et dictum est eis: Requiescite et sustinete, donec impleatur numerus fratrum uestrorum  .« Singule stole eis date sunt, qui mentis modo requiem in spe habent. Cum uero impletus fuerit numerus fratrum, bine stole dabuntur, quoniam mentis et corporis tunc requiem possidebunt, sicut scriptum est: »In terra sua duplicia possidebunt .« Septuagesimam namque obseruamus in figuram, LXX annorum, per quos afflicti sunt filii Isrel in Babylone, et sicut ipsi antequam LXX anni finirentur partim redeuntes, aliquantulum consolati sunt, sic et nos dum, finitis LXX diebus, luctum penitentie licet non plene conuertimus in gaudium, scilicet in die resurrectionis Dominice, licet Septuagesima nostra usque ad sequens Sabbatum porrigatur. Et sicut filii Isrel ante Septuagesimum annum plenam pacem non habuerunt, sic  nec nos, quamuis ad celestem Hierusalem reuertamur per baptismum, uel per penitentiam libertatem plenam recipiemus ante Sabbatum, quando anime sanctorum requiem eternam percipiunt. Ieremias ostendit Dominum nos uelle cessare a uoce gaudii quamdiu in Babylone fuerimus, ita dicens: »Et cessare faciam a uobis uoces gaudii et letitie .« Quapropter alleluia in illo tempore non cantatur apud nos, et dulcissimus hymnus angelorum, Gloria in excelsis Deo, que cantica sunt celestia. Unde Ioannes in Apocalypsi: »Post hec audiui quasi uocem magnam tubarum multarum in celo dicentium: Alleluia ,« sed tractus pro alleluia canitur, qui suauis est auribus;  alleluia autem propter honorem prime lingue est preclarius. Per LXX annos captiuitatis quos nos mutauimus in LXX dies ieiunium erat apud Iudeos. Unde Dominus per Zacariam: »Cum ieiunaretis et plangeretis per hos LXX annos, nunquid ieiunium ieiunastis mihi?«  Greci proximam hebdomadam sanctificant suo ieiunio. Clerici nostri, auctore Telesphoro papa, qui constituit uII hebdomadarum ieiunium ante Pascha, tertiam suo. Preceptor tamen officii in superiori Dominica, que uocatur Septuagesima, maiorem mutationem requirit quam agamus. Constitutione officii sui ieiunium in tribulatione intimauit in prima oratione misse dicens: »Ut qui iuste pro peccatis nostris affligimur.« In Introitu dicit: »Circumdederunt me gemitus  mortis, dolores inferni .« Propter hos dolores non possumus letari et securi esse, sed preparare nos debemus ad bellum, ut Apostolus ait: »Omnis autem qui in agone contendit, ab omnibus se abstinet .« Iuxta Ambrosium, ab his omnibus que uitanda eadem tradidit disciplina contra uitia, nobis luctamen est. Futurum est bellum; abstineamus nos ab his que impediunt pugnam nostram. Unde uidetur nobis preceptor officii uelle tempus Septuagesime, tempus luctus esse, ut Introitus indicat et Graduale. Sexagenarius, quoniam numerus perfectus est, qui a senario nascitur. Senarius perfectus est, quia perfectio boni operis est. Sex enim diebus operatus est Deus, et sexta etate mundi uenit, etc. Et recte perfectus est, quia he anime,  que perfecte in bono opere sunt, per hunc numerum designantur. Et de uiro pacifico scriptum est: »Sexaginta regine et octoginta concubine, et adolescentularum non est numerus .« Illi enim qui in perfectione boni operis consistunt regine uocantur. Illi autem qui minus aliquod a perfectione sunt, nomine concubine designantur, et qui in fide solummodo sunt, nomine adolescentularum uocantur. In Sexagesima circumdati sumus tribulationibus quammaximis, ac si non esset locus euadendi. uendidimus nos sub peccato, in nobis non est uirtus soluendi. Unde dicitur in prima oratione: »Deus, qui conspicis, quia in nulla nostra uirtute subsistimus.« Inde etiam quasi dubitantes, an Dominus nobiscum sit, in Introitu dicimus: »Exsurge,  quare obdormis, Domine?«  In Epistola confortamur ab Apostolo, ut uiam queramus euadendi de captiuitate, et despiciamus dominos, qui nos ad delendum tenent. Dicit indignando super eos qui malis cedunt: »Libenter suffertis insipientes, cum sitis ipsi sapientes .« Inde nos de tribulatione conscendentes ad requirendum proprium Dominum nostrum, dicimus: »Sciant gentes, quoniam nomen tibi Deus .« Tractus Commouisti ostendit terram commotam conscientia peccatorum. Post terram commotam semen inducitur. In Septuagesima increpati sumus, quia otiosi stetimus, inducti sumus ad uineam colendam; in Sexagesima autem semen iacimus. Hec procurrit ad quartam feriam in  Pascha, in qua sancti ad percipiendum regnum uocantur. Ad quod nos per Sexagesimam currere oportet. Nam senarius per denarium ductus LX complet. Denarius autem ad mercedem operum respicit, senarius ad perfectiones, scilicet operum. Si quis igitur per perfectionem mercedem operum requirit, ipse percipiet regnum quod nobis promittitur in quarta feria paschali.



DIuISIO.

Quinquagenarius nec minus est perfectus eo quod a septenario nascatur. Septies enim septem fiunt XLIX. Si addas UNUM, L fiunt. Quinquagesimus annus iubileus uocabatur, id est annus remissionis, in quo omnis possessio reuertebatur ad dominum proprium, et tunc omnis seruus liber egrediebatur,  nec bos nec asinus operabatur. Et si aliquid terra sponte ferret. pauperibus tribuebatur. Quinquagesima in tertio gradu consistit. Antea dubitabamus utrum propius Dominus nobiscum esset, iam tenemus illum et dicimus: »Esto mihi in Deum protectorem et in locum refugii .« Ipsum precamur ducem militie nostre dicendo: »Dux mihi eris et enutries me .« Iam in expeditione sumus. Unde et Apostolus nobis indicat quibus armis muniamur: »Nunc autem manent fides, spes, caritas, tria hec .« De quibus dicit in alia Epistola: »In omnibus sumentes scutum fidei ,« et reliqua. Triumphator militie nostre Deus est. Cui dicitur: »Tu es Deus qui facis mirabilia .« Tractus uero Domino nos precipit seruire,  quia nos fecit: non ei cui nosmetipsos uendidimus. In LX seminauimus, in L fructum colligimus. Quid enim cecus aliquid a Domino quesiuit, nisi ut frueretur lumine. Fructum quesiuit, fructum inuenit. Ista luna secundum diem Pasche tangit. Sicut autem senarius perfectionem bonorum operum demonstrat, ita quinquagenarius omnia opera bona que perficiuntur per u sensus corporis. Quinquies decem, L fiunt. Si quis per exteriorem administrationem X uerba legis compleuit in Spiritu sancto, non dubitet ad consortium perueniendum esse beate resurrectionis, que celebratur in Pascha Domini. Per Sabbatum uenimus ad Dominicum diem, sic et per septiformem Spiritum legem implendo,  ad resurrectionem. Tres gradus sunt officiorum trium, quia infiximus usque ad hunc locum: Primus continet planctum captiuorum, qui esse nolunt sub dominiis uitiorum. Secundus uoluntatem fuge demonstrat, dummodo propriis Dominus uelit eos suscipere ac non a se repellere. Tertius consilium agit quando fugiat presumens iam de susceptione. Bonum consilium adipiscitur iuxta uerba Introitus. Diximus tres gradus nitentium ad pugnam, similiter dicimus tres articulos triumphi, id est primam Sabbati, quartamque, et septimam. Per eosdem articulos populus Isrel ad plenam libertatem peruenit. Nam reuisio prima facta est sub Zorobabel duce et Iesu sacerdote magno. Secunda reuisio sub Esdra, sicut ab eodem scriptum est; sed nondum muri  Hierusalem reedificati sunt, et qui remanserant et derelicti sunt de captiuitate in afflictione erant. Tertia reuisio facta est sub eodem, sic enim scriptum est: »Miserat autem rex principes militum et equitatus ,« et paulo post: »Et ueni Hierusalem, et eram ibi tribus diebus .« Postea Neemias edificauit templum. Quadragenarius quoque numerus significat conflictum Ecclesie. Perfectus est enim eo quod a quaternario nascatur, que perfectio est  totius creature. In XL aliqua pars pugne peracta est. Dicit nobis quem in Quadragesima protectorem inuocauimus: »Inuocabit me et ego exaudiam eum,« et reliqua. Epistola ita: Tempore accepto exaudiui te; et in Responsorio: Angelus Domini, custodi. In Tractu: Scuto ueritatis circumdati sumus. In Euangelio ad triumphum tendimus, ut dicamus inimico: uade, Satanas, in interitum. A supradicta Dominica usque ad baptismum XLII dies computantur. Tot ecce mansiones fuerunt filiorum Isrel, quando exierunt de terra Aegypti usque ad terram promissionis. Prima itaque mansio uocabatur Ramesse, id est motio uel tonitruum; II, Sochot, id est tabernaculum; III, Etham, id est fortitudo, uel perfectio; Iu, Phihahiroth, id est os nobilium; u, Mara, id est  amaritudo; uI, Elim, id est arietes fortes; uII, mare Rubrum; uIII, Sin, id est rubus, uel odium, siue adiutorium; IX, Depchapha, id est pulsatio; X, Aliis, id est firmamentum; XI, Raphidim, id est dissolutio fortium uel remissio manuum; XII, Sina, id est rufus; XIII, Sepulcra concupiscentie; XIu, Aseroth, id est uincula uel disciplina; Xu, Rechma, id est sonitus uel iuniperus; XuI, Remonphares, id est punici mali diuisio; XuII, Lebria, id est laterem; XuIII, Ressa quod uertitur in frenos; XIX, Calta, id est ecclesia; XX, Sepher, id est pulchritudo; XXI, arada, id est miraculum; XXII, Maceloth, id est cetus; XXIII, Thaad, id est pauor; XXIu, Thare, id est militia uel pastura; XXu, Methcha,  id est dulcedo; XXuI, Esmona, id est festinatio; XXuII, Moseroth, id est uinculum, uel disciplina seculi; XXuIII, Banetacan, id est filii necessitatis; XXIX, Galgad, id est nuntius siue accinctio uel occisio; XXX, Hiethebata, id est bonitas; XXXI, Ebrona, id est transitus; XXXII, Asiongaber, id est ligna uiri; XXXIII, Sin, que est cades, id est sancta; XXXIu, Or in monte; XXXu, Salmona, id est imaguncula; XXXuI, Phinon, id est omnes; XXXuII, Oboth, id est imago, uel phitones; XXXuIII, Hiebarun, id est aceruus lapidum; XXXIX, Dibon, id est fortiter; XL, helmondablataim, id est contemptus balatarum; XLI, Abarum in montibus contra faciem Nabor, id est in montes transeuntium, Nabor, id est conclusio; XLII, in campestribus Moab super Iordanem.  Hec sunt XLII mansiones que notantur in XLII diebus. Tot etiam generationes Christi cum Iechonia bis computato et eodem Christo. Merito igitur eodem mansionum numero ad celestem patriam tenditur, quo filii Isrel ad terram promissionis uenerunt. Et merito qui ad Christum transeunt, per baptismum eodem numero ad eum perueniunt, quo Christus ad nos peruenire dignatus est.



DOMINICA IN QUINQUAGESIMA. Secundum Lucam.


»Assumpsit iehsu duodecim discipulos suos, et ait illis: Ecce ascendimus Hierosolymam, et consummabuntur  omnia que scripta sunt de Filio hominis. Tradetur enim gentibus, et illudetur, et flagellabitur,  et conspuetur. Et postquam flagellauerin occident eum, et tertia die resurget .« Si apostoli toties premoniti de morte Domini, tum eum quando comprehensus est reliquerunt, quanto magis scandalizarentur, si premoniti non fuissent. Crebro igitur predixit eis, et passionis penam, et resurrectionis gloriam, ut cum morientem cernerent, etiam resurrecturum non dubitarent. Quod ostendit prophetarum presagiis ad destructionem hereticorum in Ecclesia futurorum. »Et ipsi nichil horum intellexerunt. Et erat uerbum istud absconditum ab eis, et non intelligebant que dicebantur.«

Legimus in Euangelio secundum Ioannem , dicentem: »Si exaltatus fuero a terra, omnia trabam ad meipsum,« respondisse turbam atque  dixisse. »Nos audiuimus ex lege, quia Christus manet in eternum, et quomodo tu dicis: Oportet exaltari Filium hominis.« Quid est ergo quod discipuli toties sibi replicatum Dominice passionis arcanum nequeunt [capere], et Iudei, ad unum uerbum et tam obscure positum, ut hoc expositione dignum euangelista dicat: »Hoc autem dicebat, inquit, significans qua morte esset moriturus,« mox quia crucis exaltatio significetur intelligunt, nisi quia discipuli cuius uitam maxime desiderabant uidere, eius mortem audire non poterant, quem non solum hominem innocentem, sed et Deum uerum sciebant. Hunc nullatenus mori uel posse putabant. Sed cum de passione sua eis loqueretur, putabant  quod sibi per parabolas loqueretur.

»Factum est autem cum appropinquaret Iericho, cecus quidam sedebat secus uiam mendicans. Et cum audiret turbam pretereuntem, interrogabat quid hoc esset. Dixerunt autem ei, quia iehsu Nazarenus transiret.« Quod Lucas de uno, hoc Mattheus de duobus cecis dixit ita exorsus: »Egrediente, inquiens, Iesu ab Iericho secuta est eum turba multa .« Multi latrones erant in Iericho, qui egredientes de Hierosolymis in Iericho interficere consueuerant et uulnerare. Et idcirco Dominus cum discipulis suis uenit liberare uulneratos.

»Et ecce duo ceci, ex quibus erat Barthimeus filius  Thimei, sedentes secus uiam, audierunt quia iehsu Nazarenus transiret, et clamauerunt dicentes: »Domine, miserere nostri, fili Dauid .« Quod Marcus de altero ceco tacet, ita soluitur, ut illa soluta est questio de duobus qui legionem demonum patiebantur in regione Generasenorum. Nam duorum cecorum unum fuisse famosissimum in hoc apparet, quod nomen etiam patris eius commemorauit. Lucas uero quamuis omnino eodem modo factum de ceco commemorat, tamen in alio ceco intelligendum est par commemorare miraculum.

»Turba autem increpabat eos ut tacerent. At illi magis clamabant dicentes: Domine, miserere nostri, fili Dauid.« Talis est natura fidei, quod  quanto magis uetatur, teo magis accenditur. uirtus enim fidei secura est in periculis.

»Et stetit iehsu et conuocauit eos et ait: Quid uultis ut faciam uobis? Dicunt illi: Domine, ut aperiantur oculi nostri.« Filius Dauid, id est humana natura, cecos illuminare non potest; Filius autem Dei, id est diuina, illuminare potest. Ideo interrogo quid uultis. Tunc illi iam non dixerunt: Domine, fili Dauid, sed tantum: »Domine, ut aperiantur oculi nostri.« Quamdiu dixerunt fili Dauid, suspensa est sanitas; mox ut dixerunt tantummodo, Domine, infusa est. Ad hoc etiam interrogat, ut cor ad orationem excitet, quia uult a nobis hoc peti quod prenoscit a se concedi; uel idcirco requirit ut credamus non nisi confitentem posse saluari.

 »Misertus autem eorum iehsu tetigit oculos eorum, et confestim uiderunt, et secuti sunt eum, magnificantes Dominum. Et omnis plebs, ut uidit, dedit laudem Domino.« Tetigit oculos eorum carnaliter, non uerbo, quia Dauid filium eum dixerunt; sanauit ut Deus, quia crediderunt. Transiens quippe cecos audit, stans uero illuminat, quia per humanitatem suam nostre cecitati compatitur; sed per potentiam diuinitatis lumen nobis gratie infundit. uidet autem et sequitur pretereuntem Iesum, qui bonum quod intelligit intuitu eius operatur. Hic talis et proficit et alios ad laudem Dei accendit. Laudat plebs Deum, non solum pro impetrato munere lucis, sed et pro merito fidei impetrantis;  ideo non solum quod potenter et misericorditer illuminat, sed quia etiam clamorem fidei firmiter clamantis exaudit. Typice ceci appellantur, qui necdum dicere poterant: »In lumine tuo uidebimus lumen .« Secus uiam dicit, quia uidebantur habere legis notitiam, sed uiam que Christus est ignorabant. Hos quidam intelligunt Phariseos et Sadduceos; alii uero utrumque populum, quorum alter legem scriptam, alter naturalem habebat. Si ceci referuntur ad Iudeos, tunc per turbam intelligendi sunt ethnici; sin ad utrumque populum, de utroque populo erat turba. Aliter: Secundum quosdam ceci significant duos populos ex gentibus, unum ex Cham, alterum ex Iapheth. Ceci erant quia non apparuerat eis lux Unigeniti. Audierunt  gentes de transitu Iesu, secundum testimonia prophetarum annuntiantibus apostolis. Cum egressus esset ab Iericho, id est de hoc mundo; Iericho quippe luna interpretatur, per quam defectus nostre mortalitatis intelligitur. Appropinquans ergo Dominus Iericho, secundum Lucam, ceco lumen reddidit, quia ante passionem populo tantum Iudeorum predicauit. Proficiscens ergo de Iericho cecos illuminauit, quia prius resurrectionem et ascensionem per apostolos et Iudeis et gentibus eterne Diuinitatis, et assumpte humanitatis arcana patefecit. Quod Marcus unum illuminatum scribit, ad gentium salutem respicit, quarum cecitas nouissima erat. Mattheus recte duos illuminatos scribens Hebreis, sciebat enim notitiam Dei peruenturam ad gentes.  Unde etiam asinam et pullum refert simul adductos Domino , cum ceteri tres euangeliste solummodo mentionem faciunt asini, utpote scribentes Ecclesie gentium. uocat Dominus secundum Marcum cecum clamantem ad se, cum populo gentium, scientiam ueritatis desideranti, per sanctos predicatores uerbum fidei committit. Qui dicit cum propheta: »Accedite ad eum, et illuminamini .« Et iterum: »Surge, qui dormis, et exsurge a mortuis, et illuminabit tibi Christus .« Per uestimentum accipe facultates, et retinacula mundi.

Beda in Lucam: Dum Conditor noster appropinquat Iericho, cecus ad lumen redit, quia, dum Diuinitas defectum nostre carnis suscipit. humanum  genus eterne claritatis lumen quod amiserat recepit. Cecus sedet iuxta uiam, dum incipit credere in ipsum qui dicit: »Ego sum uia .« Mendicat dum rogat. Unde sequitur: »Et clamabat.« Qui Iesum uenientem precedunt et increpant, tumultum carnalium uitiorum designauit qui cogitationes nostras dissipant, et uoces cordis in oratione perturbant, ne iehsu cor illuminare accedat. Sepe occurrunt cordi phantasmata peccatorum que fecimus et turbant animum, sed tunc ardentius clamori orationis insistendum est. Unde phantasmata occurrunt, aliquatenus Iesum transire sentimus; cum uero orationi uehementer insistimus, tunc nobis iehsu appropinquat, et sic lux amissa reparatur.



DOMINICA IN QUINQUAGESIMA.


 »Quam magna multitudo dulcedinis tue, Domine, quam abscondisti timentibus te .« uere, karissimi, magna et ingens est multitudo dulcedinis, qua perfruendo iusti affluunt omnibus deliciis. Hec dulcedo nunc quidem Deum timentibus absconditur, tunc autem sperantibus in eum perficitur, cum in gaudio Domini oculo ad oculum Regem glorie indecore suo uidebunt, et ipsi glorificati ut sol fulgebunt. Ad hanc itaque glorificationem perueniendam, scala nobis hodie erigitur, per quam a fidelibus celi culmen attingitur. Hec autem scala caritas est, per quam ad celi fastigia tendit ecclesie humilitas. Huius scale uero latera sunt gemine dilectionis, Dei scilicet et proximi, precepta. Porro gradus qui his lateribus inseruntur, sunt diuerse  uirtutes per quas caritatis precepta complebuntur, per quas qui recte scandit faciem Domini, que est caritas, in iubilo uidebit. Quindecim autem gradus texuntur, quia per quindecim ramos caritatis celestia petuntur. Unde et in templo Domini ad sanctuarium Xu gradibus ascendebatur, quia scandens in hac scala ad celestis templi sanctuarium Christum subleuatur. Psalmi quoque Xu gradus inscribuntur, quibus hec uirtutes instruuntur, per quas ethera a beatis scanduntur; Xu autem sunt ter quinque, quia per fidem sancte Trinitatis oportet nos u sensibus nostris opera caritatis implere. Primus itaque gradus huius scale est patientia, in qua animas possideri docet eterna Dei sapientia. In hoc gradu scandentes gressum firmamus,  si iniurias et contumelias patienter pro Christi amore toleramus; iam opprobria et flagella et ipsam mortem pro nobis patienter sustinuit, et se imitantibus premia permanentis glorie restituit. Secundus gradus intexitur benignitas, per quam angelice societatis acquiritur dignitas. Huic gradui gressum imprimimus, si pro malis non mala, sed bona retribuimus, et proximis nostris necessaria, pro posse nostro, benigne impendimus; quia Christus suis crucifixoribus pro malo bonum, scilicet uitam  eternam pro sua passione reddidit: quam suis quoque imitatoribus tribuit. Tertius gradus inseritur pietas, per quam supernorum ciuium adipiscitur dulcis satietas. In hoc gradu pia mens scandens exaltatur, sed aliorum felicitatem non emulatur. »Inuidia enim diaboli mors intrauit in orbem terrarum; imitantur autem illum qui sunt ex parte eius .« Quartus gradus innectitur simplicitas, per quam celestis gaudii subitur multiplicitas. In hunc gradum pedem ponimus, si perperam id fraudulenter non agamus, scilicet si fidei seruitio nichil subtrahimus, et bona, non populi fauore, sed sola Dei causa facimus. Quintus gradus scale inditur humilitas, per quam attingitur angelica sublimitas. In hoc gradu scandens mens solidatur, si de accepta  scientia non inflatur, et Dominum superbis resistere, humilibus autem dare gratiam recordatur.

Sextus gradus est mundi contemptus, per quem superni regni acquiritur census. In hoc gradu exsultat anima gloriosa, si non est ambitiosa, quia potentes potenter patientur tormenta . Si autem Domino placuerit docere: »Amice, ascende superius ,« non renuat subire leue Domini onus, ut possit prodesse uerbo et exemplo fratribus. Septimus gradus ponitur uoluntaria paupertas, pro qua glorie et diuitiarum in domo Domini accipitur ubertas. In hunc gradum figit homo uestigia, si non querit que sibi solummodo, sed que omnibus sunt utilia et ad laudem Christi pertinentia. Hic talis scandat letus, quia parauit in  dulcedine sua pauperi Deus . Octauus gradus est pax, que eterne lucis est fax. In hoc gradu mens roboratur, si nec uerbis nec factis ab aliquo irritatur, et si corpus anime in Dei seruitio subiugatur, et anima spiritui concordans Domino Deo iugiter famulatur. In hoc gradu positi, beati dicuntur, quoniam filii Dei uocabuntur . Nonus gradus scribitur bonitas, per quam intratur uite celestis iucunditas. In hunc homo scandit gradum, si non solum non facit, sed nec cogitat malum.  Decimus gradus est spiritale gaudium, per quod pertingitur ad angelorum contubernium. In hunc gradum letetur homo se ascendisse, si non gaudet super iniquitate, si non gaudet super ruina inimici, nec de malis que eueniunt aliis; congaudet autem ueritati , scilicet omnibus gestis ad honorem Christi, qui est ueritas et uite premium et plenum omnium gaudium. Unde decimus gradus locatur sufferentia, per quam superne glorie adipiscitur eminentia. Hunc gradum scandere animus arripiet, si omnia mundi aduersa pro Christo suffert. In hoc gradu constituti, beati scribuntur, si persecutionem pro iustitia patiuntur, quoniam regnum sortiuntur Dei.

Duodecimus gradus dicitur esse fides, que homines  efficit angelis conciues. Per hunc gradum homo gressum premit, si cuncta de Deo et eterna uita pie dicta uel scripta fideliter credit, quia est impossibile sine fide Deo placere . Tertius decimus gradus annectitur spes, que non confundit prestolantes spiritales res. In hunc gradum pedes mens sancta leuat, si omnia bona de futura uita sperat. Quartus decimus sequitur longanimitas, per quam impetratur angelorum equalitas. Hunc gradum quilibet scandens apprehendet, si omnes promissiones Dei equanimiter sustinet, si onus Domini tamdiu baiulat, quousque ipse ueniens, iugum de collo eius excutiat, et eum a labore cessare, et in requie recumbere faciat. Quintus decimus gradus ultimus, ponitur perseuerantia, per quam paradisiace  amenitatis capiuntur prata uirentia. In hunc gradum mens alta petens se peruenisse congaudeat, si de Dei misericordia nunquam desperanda excidat. »Qui enim perseuerauerit usque in finem, hic saluus erit .« Qui per hos omnes gradus rite scandet, hunc Dominus caritas in cellaria eterne dulcedinis introducet. Hec scala, karissimi, per timorem erigitur, per quem caritas ad summum deducta, ipsa ut filius in hereditatem Domini introducitur. Timor uero ut seruus foras eiicitur . Sciendum autem quod duo motus sunt cordis, quibus anima rationaliter ad omne quod facit, agendum impellitur. Unus est timor, alter amor. Hec duo, cum bona sunt, omne bonum efficiunt. Per timorem enim mala cauentur; per  amorem bona exercentur. Cum autem mala sunt, omnium malorum causa existunt. Per timorem enim malum a bono receditur; per amorem uero malum mala perpetrantur. Sunt ergo duo hec quasi porte due, per quam mors et uita ingrediuntur. Mors quidem, cum aperiuntur ad malum; uita autem, cum ad bonum reserantur.



De timore et amore Dei.

Timor est effectus mentis quo mouetur ut superiori cedat: amore enim accedit, timore recedit. Si in iustitia perstitisset homo, ex uoluntate subiiceretur meliori; nunc autem ex necessitate subiicitur fortiori. Hec est pena illa timoris, ex qua seruilis nominatur, quando qui uoluntate prius meliori  subiici noluit, nunc necessitate fortiori subiicitur, quia profecto penam tunc caritas foras mittit , quando subiectionem uoluntariam facit. Quanto magis crescit caritas, tanto magis crescit uoluntas; quanto magis crescit uoluntas, tanto magis decrescit necessitas, et iam perfecta caritate amat, ad reuerentiam meliorem uoluntarius, non timet ad penam fortiorem inuitus. Queritur de Christo homine quomodo timorem Domini habuerit, sed facile est demonstrare quomodo uoluntarie Patri, in quantum ipse homo erat, sibi superiori, subiiciebat, et spontanea reuerentia cedebat illi quem superiorem cognoscebat, dicens: »Pater maior me est .« Sicut igitur amor cum sit motus mentis naturaliter unus, secundum  diuersas qualitates diuersa nomina sortitur, et dicitur aliquando cupiditas, quando scilicet ad mundum est, quando uero ad Deum caritas: sic timor cum sit motus mentis naturaliter unus, secundum diuersos tamen motus habetur, uel operatur, diuersis nominibus significatur. Quatuor sane timores sacra Scriptura discernit, seruilem, mundanum, initialem, filialem. Seruilis timor est pro euitanda pena abstinere a malo, retenta uoluntate mala. Mundanus timor est pro euitanda pena abstinere a bono, retenta uoluntate bona. Initialis uero timor est, pro euitanda pena cum peruerso opere etiam prauas cogitationes resecare. Filialis timor est bono firmiter adherere, quia illud amittere nolis. Ex his quatuor duo mali sunt, id est seruilis et mundanus:  duo uero boni, id est initialis et filialis. Seruilis timor penam que ab hominibus infertur metuit: idcirco ei sufficit cessare a malo opere, quia ad oculum famulatur; et reatum conscientie non metuit, hominibus placere uolens. Mundanus uero timor, hominibus placere non querens, tamen displicere metuens, et ipse fingens quod non est; tam mendax in neganda ueritate quam fallax in falsitate tegenda, et uterque in ueritate offendit: alter, quia timide negat quod est; alter, quia peruerse sileat quod non est. Initialis uero timor, quia eam qua Deus comminatur penam, declinare satagit, nequaquam sibi sufficere uidet, ut ab illicita se operatione contineat, quia ei qui cor intuetur, non est satis ad probationem si innocens fuerit actio, nisi etiam  ipsa cordis cogitatio ante eius oculos sincera atque impolluta appareat. Quia ergo illi displicere metuit qui uidet totum, ad perfectam innocentiam coram eo necesse esse considerat, ut mundet totum, et ideo iste timor initialis dicitur, quia sub hoc per bonam uoluntatem, et uirtutis initium capit et finem. Necdum tamen perfectio est, quia dum aliud agitur, et aliud intenditur, ipsum adhuc propter se bonum non amittatur. Tunc accedit caritas, et intrat per timorem istum. Qui dum monstrat quod fugere debeamus periculum, quodammodo appetere et desiderare facit presidium. Conuertit cor ad Deum, ut quodammodo de ipso fugiat ad ipsum, hoc est dum cauet habere iratum, studeat habere propitium.  Hunc sequitur timor filialis qui ex succedente caritate nascitur, ut ipsum timere nichil aliud sit, quam degustatum in caritate bonum iam nolle amittere, et hic quidem timor aliquid pene adiunctum habet, dum in certo ambulamus, et potest in utramque adhuc  partem declinare status uite mutabilis. Sed cum mutabilitas nulla erit, tunc nulla ex incerto suspicionis pena inerit, et tunc timor quodammodo sine timore erit, ubi et de stabilitate certi erimus, et tamen reuerentiam Creatori exhibere non desistimus.



DOMINICA IN QUADRAGESIMA. Secundum Mattheum.


 »Ductus est iehsu in desertum ut tentaretur a diabolo, etc«  Consulte Lucas primo posuit: »iehsu autem plenus Spiritu sancto regressus ab Iordane « ne dubitaretur a quo spiritu ductus fuerit in desertum secundum Mattheum, uel  expulsus secundum Marcum. Procul dubio non uirtute mali spiritus iehsu agitur in desertum, sed uoluntate sui spiritus, ut sternat aduersarium. uere enim et absque ulla questione conuenienter accipitur, ut a sancto Spiritu in desertum ductus credatur ut illuc eum suus spiritus duceret, ubi hunc ad tentandum spiritus malignus inueniret. Ubi nunc premonstratur, ut post baptismum accingamur fortiter contra diabolum, relictis mundi illecebris, et societate prauorum. »Et cum ieiunasset quadraginta diebus et quadraginta noctibus, postea esuriit.« Obtulit se tentatori quadraginta diebus et quadraginta noctibus ut indicet quia siue hic prospera blandiantur, quod ad dies pertinet, siue aduersa feriant, quod noctis figure congruit, semper fidelibus adest aduersarius  non cessans eos impedire tentando. Esuriit torpore, ut diabolo tribueretur tentandi occasio, et uinceretur ab homine, cuius morte et calamitatibus gloriabatur. Mouebatur diabolus XL dierum ieiunio, sciebat totidem diebus aquas abyssi effusas, exploratam repromissionis terram, Moysi legem a Deo datam, filios Isrel totidem annis in eremo pane angelorum uixisse. Cum uero sensit post ieiunium esurire Dominum, quod non de Moyse uel Elia legitur, ut post ieiunia esurirent, accessit tentando longe remotus malitie uoto. Decem sunt precepta legis, et quadripertitus est mundus, quod significat iam Christi gratiam iam diffusam per mundum, qui ieiunauit spatio XL dierum. In quo ieiunio quasi clamabat: »Abstinete uos a desideriis huius seculi .« In comestione et bibitione post resurrectionem uelut clamabat: »Ecce ego uobiscum sum usque ad consummationem seculi .« Unde quamuis nondum gloriemur, tamen sperando iam pascimur. Congrue ieiunium Quadragesime statutum est cum fine Dominice passionis, quod significat nos debere a mundi amicitia continere, ut Deum sequi ualeamus. In abstinentia autem quadragenarius numerus custoditur, quia uirtus Decalogi per quatuor libros Euangelii impletur, cum Euangelium custoditur, uel quia per Decalogum Deum et proximum diligere precipimur, et motu corporis, quod ex quatuor subsistit elementis, caritas Dei et proximi uiolatur, apte ad diluenda peccata in quadragenarium  numerum tempus penitentie surgit. »Et accedens tentator dixit ei: Si Filius Dei es, dic ut lapides isti panes fiant. Qui respondens dixit: Scriptum est: Non in solo pane uiuit homo, sed in omni uerbo quod procedit de ore Dei.« Credidit aliquando  diabolus debellatorem suum uenisse in mundum, sicut per obsessum hominem dixit: »Quid nobis et tibi, Fili Dei. uenisti ante tempus torquere nos .« Deinde et non illum esse dubitauit, mortalia patiendo. Scriptum est, dixit Dominus, quia humilitate, non potentia proposuerat uincere diabolum. Intendebat demonum princeps et mutatione lapidum in panes uirtutem potestatis in Deo agnoscere, et in homine ex oblectamento cibi patientiam esuritionis illudere. uerum Dominus, de Deuteronomio testimonium sumens ostendit non in pane hoc solitario, sed in uerbo Dei alimoniam eternitatis esse sperandam. Tribus modis tentatio fit, suggestione, delectatione, consensu. Christus autem suggestione sola tentatus est, quia delectatio  peccati mentem eius non momordit. Non fuit indignum tentari illi qui occidi uenerat, ut sua tentatione nostras uinceret, sicut sua morte nostra tulit peccata.

Tunc assumpsit eum Diabolus in sanctam ciuitatem, et statuit eum supra pinnaculum templi.« Non est mirum si se permisit ab illo assumi, et duci et statui, qui se protulit a membris illius crucifigi. Potest autem sic intelligi: Assumpsit eum diabolus, id est tentando inuasit, et statuit eum supra pinnaculum templi. Ideo occasio fuit, quare Dominus a suo spiritu sit ductus et statutus illic. Pinna uel pinnaculum est fastigium, id est summitas. Solebant enim antiqui, sicut adhuc fit in pluribus locis, superiora domorum uel templorum facere plano schemate,  ut ibi possent stare et agere quod uellent. Unde Dominus ad apostolos: »Quod in aure auditis predicate super tecta .« Sanctam autem ciuitatem Hierusalem dicebant in qua templum et cultus Dei secundum legem Moysi habebatur.

»Et dixit ei: Si filius Dei es, mitte te deorsum. Scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum.« In omnibus tentationibus hoc agit diabolus, ut intelligat si Filius Dei sit. Sed Dominus sic responsionem temperat ut eum relinquat ambiguum. Dicens, »mitte te deorsum,« qui omnes percipitare satagit, infirmus ostenditur: nam persuadere potest, precipitare non potest. Testimonium  autem quod inducit non de Christo tantum sed et de omni uiro sancto prophetia est. Hieronymus psalmo XC sic exponit: »Quicunque duas naturas Dei et hominis perfectas crediderit in Saluatore, hic angelicis manibus uallatus, ad lapidem, id est ad Christum, non offendit pedem suum, qui lapis est offensionis et petra scandali.« Augustinus in eodem psalmo: »In manibus angelorum sublatus est Dominus, quando assumptus est in celum , non quia, si non portarent, ruiturus erat, sed quia obsequebantur Regi. Quod si dicas: Meliores sunt qui portant quam qui portatur, respondebo: Bene meliora sunt iumenta hominibus. Tacuit autem tergiuersator de sui conculcatione, non subiungens Filium Dei super aspidem et basiliscum ambulaturum et conculcaturum  leonem et draconem. Ait illi iehsu rursum: »Scriptum est: Non tentabis Dominum Deum tuum.« ueris Scripturarum frangit clipeis falsas diaboli sagittas de Scripturis, qui uel falsa proponit uel ueris falsa persuadere conatur. Testimonia de Deuteronomio protulit Dominus, ut sedem legis sacramenta monstraret. Suggerebatur ei quasi homini ut signo aliquo exploraret quantum apud Deum ualeret. Sed, sicut scriptum est, homo ne Deum tentare audeat, quando habet quid faciat, ut quod cauere oporteat euadat. Inde est illud: »Si uos persecuti fuerint in una ciuitate, fugite in aliam .« Postquam uero defecit humana prouidentia, si homo se totum committit diuine potentie, non est dicenda tentatio. Nunc autem poterat Christus aliter de templo discedere  quam per iactantiam se precipitare.

»Iterum assumpsit eum diabolus in montem excelsum ualde, et ostendit ei omnia regna mundi et gloriam eorum, et dixit ei: Hec omnia tibi dabo, si cadens adoraueris me.« In montem, id est supra montem, ostendit regna, non quod uisum eius, qui omnia uidet, amplificauerit, sed quantum in se fuit, uerbo et promissione ostendit uanitatem humane pompe quam amabat, speciosam, suadens Domino ut uidelicet sic eum sibi subiiceret. Bene, quod Lucas commemorat, in momento temporis temporalia monstrantur, quia cito cadunt humane potestates: dicens, »Hec omnia tibi dabo,« superbe loquitur, non quod omnia regna dare posset. Procidens  adoraueris dictum est, quia adoraturus diabolum, ante corruit. Nota quia omnis potestas et ordinatio potestatum a Domino est, sed a malo potestatis ambitio. Potestas itaque diabolo ad tempus promissa non mala est, sed is qui ambiendo male utitur potestate malus est. »Tunc dicit ei iehsu: uade, Satanas. Scriptum est enim: Dominum Deum tuum adorabis, et illi soli seruies.« Non, ut quidam putant, Satanas et Petrus eadem sententia damnantur: Petro enim dicit: »uade retro, Satanas ,« id est sequere me, qui contrarius es uoluntati mee. Hic non dicitur retro, ut subaudiatur, uade in ignem eternum. Omni homini scriptum est Deum adorare eique soli seruire. Grece latria dicitur seruitus illa que soli conuenit Deo, non creature. Unde idololatre  nuncupantur hi qui sacrificia que uni debent Domino idolis impendunt. Dulia autem est seruitus communis siue Deo siue homini. Unde et seruus dicitur Latine, quod dulos dicitur Grece. Iubemur ergo per caritatem seruire inuicem, quod Grece est dulium, et Domino soli quod Grece est latrium.

»Et consummata omni tentatione tunc reliquit eum diabolus usque ad tempus. Erat quoque cum bestiis, et ecce angeli accesserunt et ministrabant ei.« Consummatam omnem tentationem dicit, quia his tribus tentationibus continentur origines omnium uitiorum, Ioanne attestante, qui ait: »Omne quod in mundo est, concupiscentia carnis est, et concupiscentia oculorum et superbia uite .« Et in euangelica parabola tribus reprobi negotiis ab  eterne uite dapibus excluduntur. »Primus dixit: uillam emi, etc. Alter dixit: Iuga boum emi, etc. Alius dixit: Uxorem duxi .« Uxoris appetitus ad concupiscentiam pertinet, sicut gulam. uille emptio, ad auaritiam et superbiam. Probatio quinque iugum refertur ad concupiscentiam oculorum ubi curiositas est et uana gloria. Triplici telo hostis quotidie arma defensionis oppone, ut concupiscentia carnis pellatur ieiunio, auaritia eleemosynis, iactantia precibus. Antiquum hominem superauit diabolus gula, inuento pomo. uana gloria superauit eum, dicens: »Eritis sicut dii .« Auaritia etiam superauit eum, quando dixit »scientes bonum et malum .« Auaritia enim recte dicitur sublimitas ambitionis. Sic etiam tentauit Dominum,  sed uictus recessit. Dauid Goliath tribus lapidibus de torrente postrauit; Christus diabolum tribus testimoniis de lege. Que autem tentationum prima fuerit, que media, que ultima, et in qua forma tentator accesserit, an in sua propria, an specie hominis assumpta, non multum refert ignorare. Reliquit Dominum diabolus usque ad tempus postea per Iudeos aperte eum impugnaturus. Sic etiam quando non preualet in tentatione a nobis recedit usque ad aliud tempus. Inter bestias Dominus commoratur, ut homo, ministerio utitur angelico, ut Deus. Et nos cum in eremo sancte conuersationis bestiales hominum mores toleramus, ministerium angelorum meremur; a quibus corpore  soluti ad eterna gaudia transferamur.



SERMO DE TENTATIONE DIABOLICA ET DE ALIIS QUATUOR TENTATIONIBUS.

Multis tentationum calamitatibus mens iusti in hac uita pulsatur. Etenim et optat ab hoc seculo funditus euelli, quo et erumnis careat, et fixam illam securitatem inueniat. Inter eas penas quasi iustus in corpore patitur, atque eas quibus mente per fraudem diaboli tolerat multum interest. Nam grauius fert quas interius luget, quam eas quas exterius sustinet. Has enim et loco euitat et tempore; illas nec loco euitare potest nec tempore. Non amplius electos tentat diabolus quam Dei uoluntas permittit. Tentando autem sanctorum profectibus seruit  Etsi nolens, tamen sanctorum utilitati seruit diabolus, quando eos tentationibus suis non decipit, sed potius erudit. Nam tentationes, quas ille ad humanum interitum mouet, interdum Christus ad exercitium uirtutum salubri utilitate conuertit. Insidie diaboli atque astutie, quamuis huc atque illuc querentes quem deuorent, diffundantur, a potestate diuina tamen non egrediuntur, ne tantum noceant quantum malitiose contendunt. Nam quomodo sanctorum uirtus tanta tolerare quiuisset, si superna dispensatio pio moderamine nequitiam demonum non frenaretur. Et licet diabolus tentationem iusto semper inferre cupiat, tamen si a Deo potestatem non accipit, nullatenus adipisci potest quod appetit. Ante omnis uoluntas diaboli iniusta est, et tamen, permittente  Deo, omnis potestas iusta est. Ex se enim tentare quoslibet iniuste appetit, sed eos qui tentandi sunt, nonnisi iuste tentari Deus permittit. Unde et in libris Regum de diabolo scriptum est quia »spiritus Domini malus irruebat in Saul ,« ubi iuste queritur: Si Domini, cur malus? si malus, cur Domini? Sed duobus uerbis comprehensa est et Dei potestas iusta, et diaboli uoluntas iniusta. Nam spiritus malus per nequissimam uoluntatem, et idem spiritus Domini per acceptam iustissimam potestatem. Diabolus non est immissor, sed incentor potius uitiorum. Neque enim alibi concupiscentie fomenta succendit, nisi ubi prius praue cogitationis delectationem aspexerit. Quam si sperni uberius aspexerit, sine dubio ille confusus discedit,  statimque franguntur iacula concupiscentie eius, contemptaque iacent, et sine luce faces illius exstinguuntur. Sollicite hostis insidias intelligere pariter et cauere Dei seruum oportet, sicque innocentia uite existere simplicem, ut tamen oporteat eum simplicitate prudentem esse. Qui prudentiam simplicitati non miscet, iuxta prophetam  columba est seducta, non habens cor.

Sed ideo columba est, quia simplex est; ideo autem cor non habens, quia ignara prudentie est. Sepe fraus Satane sanctorum cordibus aperitur, quando per speciem boni, angelum se simulans lucis dum nititur electos decipere, detegitur atque contemnitur. Sic et uerba fallacis doctrine Deus  sanctos facit intelligere, quatenus diabolicum errorem interius cognoscant, ut sollicite caueant. Discretio sanctorum tanta esse debet, ut inter bonum et malum prediti ratione diiudicent, ne eos diabolus per speciem boni fallat. Tunc enim bene de se iudicant sancti quando Deus fallacia demonum tentamenta facit intelligere. Multi decipiuntur a diabolo et ignorant sese esse deceptos, prophete Osee testimonio declarante: »Comederunt« inquit, »alieni robur eius, et ipse ignorauit .« Allieni namque maligni spiritus significantur, qui uirtutes mentis comedunt; sed hoc corda negligentium non intellexerunt. Tanquam inermis diabolus uincitur, quando de aperta iniquitate hominem deprauare conatur. Armatus uerbo tunc incedit, dum per spem  sanctitatis et uirtutis, ea que sancta sunt destruit, quando et qui decipitur sua detrimenta non sentit, sed tanquam sint uirtutes que sunt uitia sectatur et diligit. In oculis carnalium diabolus terribilis est, in oculis electorum terror eius uilis est. Ab incredulis ut leo timetur, a fortibus in fide ut uermis contemnitur, ad momentum ostensus repellitur. Qui suggestiones diaboli non recipit iniquus, in insidias minime transit. Nam facile in consequenti operum repellitur, si prima oblectamenta illius respuantur. Diabolus enim serpens est lubricus, cuius si capiti, id est prime suggestioni, non resistitur, totus interna cordis, dum consentit, illabitur. Tentationum diabolicarum initia fragilia sunt. Que si non cauentur, sed per usum in consuetudinem  transeunt, in nouissimo fortiter conualescunt, ita ut nunquam aut cum difficultate uincantur.



DIuISIO.

Cum in tota uita diabolus preuaricare hominem cupiat, amplius tamen in fine molitur decipere. Proinde quamuis sit iustus, tamen necesse est ut in hac uita nunquam sit securus, sed semper humilis caueat, semperque, ne in fine corruat, sollicitus pertimescat. Diabolus suis fautoribus blanditur, Dei seruis uero molitur tentamenta contraria secundum exempla Domini, qui se post baptismum passus est a diabolo pertentari. Diabolus sanctos omnes non tenendo possidet, sed tantando persequitur. Nam quia in eis intrinsecus non regnat, contra eos extrinsecus  pugnat, et qui interius amisit Dominum, exterius commouet bellum. Tunc contra eum quem possidet diabolus acrius seuit, quando se uirtute ab eo expellendum cognoscit. Etenim et immundus spiritus tunc grauius decerpit puerum in quo habitabat , quando ad Christi impierum exire ab eo coactus est. Quod factum et ad Iob uerba respicit, ubi in nouissimis uehemoth caudam suam quasi cedrus stringit . Plus diabolus contra eos diuersis tentationibus insistit, qui possunt et aliis sua utilitate prodesse, ut, dum illi impediuntur, non perficiant quod docendi sunt. Maligni spiritus hoc quod intra nos mundare cupimus, sine intermissione tentant iterum sordidare. Sancti autem presago  spiritu eorum insidias precognoscunt, et quidquid in semetipsis terrenum sentiunt indesinenter operibus sanctis exhauriunt, ut de intimis puri inueniantur. Eodem blandimento decipiuntur nunc per diabolum homines quo protoplasti in paradiso sunt decepti. Multis enim uitiorum prestigiis mentes reproborum pertentando deludit. Nunc enim promissis decipit, nunc rebus transitoriis quasi necessariis illicit. Nunc enim ipsa inferni supplicia quasi leuia ac transitoria suggerit, quatenus miserorum corda in cupiditate lasciuiaque dissoluat secumque ad tartara ducat. Argumenta tentationum malarumque cogitationum, semina que in corda hominum diabolus fundit, ita sepe undique captant et implicant mentem, ut ex qua parte euadere quisque  tentauerit, sine periculo exire non possit: ueluti si iures hoc facere; quod si feceris pecces; si non feceris, reus periurii sis. In tanto ergo mali discrimine ut euadendi aditus pateat, minora potius eligenda sunt, ut maiora uitentur. Diabolus quando decipere [uult] quemquam, prius naturam uniuscuiusque intendit, et inde se applicat unde aptum hominem ad peccandum inspexerit. Ex ea parte homines tentat, qua eos per exercentem humorem facile inclinare ad uitia conspicit, ut secundum humoris consparsionem adhibeat tentationem. Lege Balaam qui in figura diaboli contra populum Dei ex ea parte precepit perniciosos pretendere laqueos, ex qua facilius sensit eos esse lapsuros . Nam et quia alicubi deducit, non eam per aliam partem  mittit, nisi ubi eius impetum intendit. Nullus culpam non existimet, quam ex propria passione sustinet, sed quantum ualet contra id quod tolerat pugnet. Nam si consparsioni ceditur, tentationi uel uitio nequaquam resistitur. Ideo diabolus in sacris eloquiis uehemoth, id est animal, dicitur, quia de celis lapsus ad terras cecidit; ideo Leuiathan, id est serpens de aquis, dicitur, quia in huius seculi mare uolubili uersatur astutia. Auis propterea nominatur, quia per superbiam ad alta sustollitur. Et recte his uocabulis tribus appellatur qui pro suo merito erem quasi auis pro carcere meruit, terram brutum animal comedit, serpens ut in huius seculi mare insana iactatur fluctuatione. Ex eo enim quod per membra sua diabolus operatur, sortitur uocabula,  ita ut quod singuli agunt incitante illo, ipse nominetur ex eo. Quem enim non decipit diabolus unde animal est, hoc est per carnis luxuriam, tentat unde serpens est, hoc est cupiditatis ac nocendi malitia; quem autem nec sic decipit, insidiatur ei unde auis est, hoc est superbie ruina. Unde enim dolos preparat, quousque inueniat uiam, per quam incautum decipiat.



DIuISIO.

Aliud est intrare diabolum in mentem cuiusquam, aliud uero inhabitare. Nam in corda sanctorum ingreditur dum malas suggestiones insinuat, sed non inhabitat in eis, quia in suo corpore non eos traducit. Qui uero in corpore eius sunt, ipsos inhabitat, quia ipsi sunt templum eius. Etsi subripiat  mentibus electorum diabolus, non autem in eis requiescit, sicut in cordibus reproborum. Nam calore fidei mox excitatur, ut exeat ab electis. Nonnulli, quos iam auido ore diabolus deuorauerat, rursus diuini iudicii occulta miseratione ab eius ore diripiuntur, et saluti restituuntur. Nam sepe multos, quos antiquus hostis luxurie ceno mersos tenuit, potentia diuina per penitentiam ab eius faucibus traxit. Quomodo de bonorum interitu propheta dicit electos esse diaboli escam , dum alibi scriptum est de illo: »Fenum ut bos comedet ,« nisi quod in oculis Dei fenum sunt, qui electus cibus secundum homines uidentur. Ac per hoc qui de bonorum numero pereunt,  apud homines electi, apud Deum fenum existunt. Tum diabolus iam deglutisse dicitur quem iam perfecto scelere deuorasse uidetur. Eum uero quem non deglutiuit operis perfectione, sed tentationum illecebris mordet ut deuoret, adhuc quasi in maxilla mandit. Unde et Paulus habet stimulos carnis quibus humilietur, non habet peccandi perfectionem qua deglutiatur. Os diaboli uerba eius sunt; uerba uero eius inspirationes occulte sunt, quibus corda hominum alloquens occultis urit cupiditatibus. Quidam ob incorrigibilem iniquitatem, quia sponte non corriguntur, immundis spiritibus uexandi traduntur ut arripiendi eos demones corporaliter habeant potestatem, terroribusque eorum afflicti humilientur, et peniteant ac saluentur. Sicut et  Apostolus Corinthiis scribens dicit: »Tradite huiusmodi Satane in interitum carnis, ut spiritus saluus sit .« Utile est enim quosdam peccantes, ut anime saluentur, Satane corporaliter deputari, quatenus ex presenti correptione futurum iudicium timeant, et de cetero delinquere caueant. Quidam autem potestati demonum ad emendationem deputantur; quidam uero despecti ad solam perditionem traduntur. Nonnunquam diabolus aduersus hominem iustum aut tribulationes cordis illi exaggerat, aut dolores corporis suscitat. Hinc est quod Apostolus ait: »Datus est mihi stimulus carnis mee angelus Satane, ut me colaphizet .« Sepe iusti mentem uariis uexationum doloribus uis demonum cruciat, unde interdum usque  ad desperationis angustiam coarctatur. Permanenti autem in Dei amore anime et ipsa talis angustia ad meritum proficit. Nam siue in animo, siue in corpore per instinctum immundorum spirituum quilibet iustus aduersa patiatur, ex Dei itaque permissu id patitur. Quod si hoc ipsum ad Dei gloriam humilis referat, et dicat: »Si bona suscepimus de manu Domini, mala autem quare non sustineamus ,« iste non separatur a Deo, sed coniungitur, qualibet atroci angustia torqueatur. Multa iustus aduersa in anima patitur, instigatione demonum, sed talibus tentamentis perire uite eterne non potest, quia pius Dominus ad damnationem culpe non reputat quod de sue maiestatis permissu nolens que patitur portat. Nam ibi peccamus, ubi cupiditatem  uel uoluntatem deflectimus. Ubi uero uiolenter addicimur, etsi facinus aut flagitium non est, miseria tamen pro flagitio et facinore est. Sed quia Deum pro irrigata laudat miseria, commissa procul dubio euacuat facinora.

Preterea uidendum quod quatuor sunt tentationes de quibus in psalmo centesimo sexto: »Confitemini Domino,« cuius secundus uersus est: »Dicant qui redempti sunt a Domino. Confiteantur Domino misericordie eius, et mirabilia eius filiis hominum,« quater reperitur, quo numero, iuuante Domino quantum scrutari ualuimus, tentationes quatuor significantur. Ab his ergo quisque irretitus eripitur per eum cui omne genu flectitur. Est igitur prima  tentatio erroris et famis: erroris quia in ignorantia se homo inuenit, famis, quia ueritatem noscere cupit, et ea satiari appetit. Qua tentatione cum fatigatus quis fuerit, et corde ad Deum clamauerit, ad uiam fidei perueniet, per quam ad ciuitatem quietis pergere incipiet. Perducitur itaque ad Christum, qui dicit: »Ego sum uia .« Quapropter ab errore ac fame liberatus, et ad uiam que Christus est perductus dicat: »Confiteantur Domino misericordie eius et mirabilia eius filiis hominum.« Hec est prima tentatio, a qua proficiens liberatur, Christo sibi propitio. Secunda tentatio est, cum cibum ueritatis acceperit et in uia, que Christus est, positus fuerit, audit: Bene uiue, et sicut accepisti ac nosti, meliorari satage. Sed de se presumens,  dum confligere aduersus uitia conatur, ob sue presumptionis superbiam superatur. Sicut ergo erroris et famis prima fuit tentatio, ita secunda est difficultatis in bene operando. Propterea exclamet ad Dominum, tali difficultate grauatus: nam clamans ad eum liberabitur de necessitatibus. Rumpet enim uincula difficultatis, et constituet operarium suum in operatione equitatis. Incipiet ergo ei iam esse facile quod fuerat difficile, scilicet bene facere, et a malis omnibus abstinere, et fiet facultas quod fuerat difficultas. Hoc uero sine difficultate Dominus potuit prestare, sed si hoc absque difficultate haberemus, largitorem huius boni non agnosceremus. Nostris enim uiribus hoc tribueremus, et Deum collatorem huius gratie non sentiremus Et quia  humana fragilitas quod sibi est preceptum, licet uelit, per se non ualet ducere ad effectum, dicat item cum Psalmista: »Confiteantur Domino misericordie eius, et mirabilia eius filiis hominum.« Hec est secunda tentatio: difficultas uincendarum concupiscentiarum.

Post has duas tentationes, tertia hominem excipit: ei uero loquor qui has duas iam transiit. Nam due iste sunt multis note. Quis enim nescit se ad ueritatem ab ignorantia uenisse, ad uerbum fidei a fame sapientie? Hec uero tertia est tedium uerbi diuini, scilicet tedium orandi, legendi, uigilandi, et aliorum quibus posset ad melius prouehi; et tantum incurrat interdum periculum, ut nil de prius bene  gestis faciat eum securum; sed pro tedio se timeat periturum. Sicut enim fastidito cibo corporali corpus perimitur, ita fastidito spiritali uictu anima periclitatur. Etenim rursus clamat ad Dominum et liberatur, et inde sequitur ut confiteatur. Ecce splendificatis tenebris, et difficultatibus ueterum consuetudinum superatis et repulso tedio uerbi Dei, talis iam aptus est qui ad regimen Ecclesiarum debeat prouehi. Sed quanto magis exaltatur, tanto amplius periclitatur. Tunc enim insurgit tempestas maris, Ecclesiam quatientis et gubernatorem turbantis. Et sic periclitatur, modo ascendendo usque ad celos sperando, interdum descendendo ad abyssos desperando. Item clamat ad Dominum, et liberatur, et ideo merito ut prius confitetur. Hec est quarta tentatio,  que uocatur periculum in regimine rerum publicarum. Nemo uero putet hanc tentationem ad solos pertinere prelatos, quia omnes in naui portantur, et qui operantur, et qui gubernantur, et simul in mari periclitantur, et simul in portu saluantur. Quatuor hec tentationes in psalmo ponuntur, que per quatuor »Confiteantur« intelliguntur.



ITEM SERMO DE QUADRAGESIMA.

Charissimi, cum de paradiso expulsi sumus, dictum est nobis: »Puluis es, et in puluerem reuerteris .« Ut ergo redire possimus, et penitentiam, in capite ieiunii, in cinere et cilicio egimus. Puluis quippe sumus et cinis, et uermis putredo filius hominis. Et quia repatriare contendimus,  hostes, id est demones, iter salutis nobis obsidere nouimus, ideo arma spiritalia, quod est oratio, humiliatio, afflictio, sustollimus, ut contra spiritalia nequitie pugnare, et omnia tela ignea nequissimi hostis exstinguere possimus. Cum enim illa die processionem cum crucibus fecimus, quasi hostibus armati ad pugnam obuiam iuimus. Unde et per litaniam sanctos in adiutorium nostrum inuocamus, quatenus uiriliter decertare, et in celesti aula triumphare ualeamus. Quarta etate mundi edificauit Salomon Domino templum uII annis. Quod destructum a Babyloniis reedificatum est a Iesu sacerdote XLuI annis. Salomon est Christus, templum Ecclesia. Hoc templum uII annis a Salomone edificatur, quia Ecclesia uII donis Spiritus  sancti a Christo informatur. A Babyloniis destruitur, quia a demonibus uariis uitiis subruitur. Sed iterum ab Iesu XLuI annis reedificatur, quia his XLuI diebus Ecclesia in templum Deo cedificatur. Itaque a capite ieiunii usque in Pascha, XLuI dies computantur. Templum quoque corporis Christi XLuI annis edificatur: cui Ecclesia incorporatur. Maria quippe XII annorum exstitit, dum Christum genuit. Christus uero XXXIu annorum fuit, dum morte solutus corruit: qui anni simul iuncti XLuI fiunt; totque dies a capite ieiunii usque in Pascha existunt, qua die Christus templum corporis sui restituit, quod prius impulsio Iudeorum soluit. Ideo quarta feria ieiunium inchoamus, quia Christum  suum ieiunium quarta feria inchoasse predicamus, quem secunda feria baptizatum non ignoramus, cui per ieiunium incorporari desideramus; et Salomonem qui quarta etate mundi templum in figura Ecclesie construxit similamus, in qua nunc cedificari a Christo optamus. Ideo istis quatuor diebus a capite ieiunii ieiunatur, quia Ecclesia a quatuor plagis mundi in edificium templi Domini congregatur.

Deinde XL diebus ieiunatur, quia per quatuor Euangelia et X legis precepta, hoc templum in Christo consummatur, quia non uenit soluere legem. sed implere. Ista quadragesima est Christianorum carrina. Nam multa in anno committimus que pertinent ad carrinam, et ideo Ecclesia statuit ut pro  his ieiunemus hanc XL. Est etiam decima uite nostre. Sicut enim de aliis rebus, ita decimam debemus dare de diebus. Annus namque CCCLX diebus constat. Et cum nos de ista quadragesima, exceptis Dominicis diebus, XXXuI dies abstinemus, quasi decimam de diebus persoluimus. Lex quoque X preceptis completur, et annus quatuor temporibus, scilicet uere, estate, autumno et hieme uoluitur: et homo quatuor elementis, id est igne, ere, aqua, terra perficitur. Qui ergo quatuor nostri corporis qualitatibus in quatuor anni temporibus contra Dei precepta decem fecimus, iustum est ut his quaterdenis diebus Deo nostro satisfaciamus. Hoc autem ideo circa passionem Domini agimus; quia, si compatimur, et conregnabimus. Scire autem debemus,  dilectissimi, unde dies XL sint instituti. Cum Dominus populum suum de iugo Pharaonis eripuit, XL annos eum per desertum duxit, panem celi eis pluit qui omne delectamentum habuit, aquam de petra produxit, que saporem mellis et olei prebuit, uestimenta illorum non sunt uetustate attrita, nec maculata sordibus, et non erat in tribubus eorum  infirmus. In nocte precessit eos angelus Domini in columna ignis, et repulit ab eis horrorem noctis; in die uero protexit eos in nube ab estu caloris. Qui post XLII mansiones intrauerunt in terram repromissionis. Si XL annis diem pro anno decimabis, XL dies computabis. Hi sunt isti XL dies quos obseruat populus Christianus, quem de oppressione diaboli redemit Dominus, quem per custodiam decem preceptorum et Iu Euangeliorum de corpore suo pascit, sanguinem de latere suo, ut aquam de petra producit. Que petra bis uirga percussa est, scilicet caro Christi duobus lignis crucis affixa. Qui potus dat saporem mellis et olei, quia oleo misericordie uulnera peccatorum nostrorum sanat, et melle eterne dulcedinis nos satiat. Et si uestimenta que  in baptismo suscepimus uitiis non atteruntur, nec peccatis polluuntur, tunc precedit nos igne sancti Spiritus in nocte huius tenebrose uite, in die uero iudicii proteget nos nube sue humanitatis ab eterni incendii ardore iehsu Christus Dominus noster.



DOMINICA SECUNDA IN QUADRAGESIMA. Secundum Mattheum.


 »Egressus iehsu secessit in partes Tyri et Sidonis. Et ecce mulier Chananea gentilis, Syro-Phenissa genere, clamauit dicens: Miserere mei, Domine, fili Dauid. Filia mea male a demonio uexatur, etc. .« Chananei terras in quibus Iudea est incoluerunt. Qui uel bello consumpti, uel in loca uicina dispersi, uel in seruitutem conditione deuictorum subiecti, nomen tamen sine patria sede circumferunt. Ex illa ergo dispersione inter cetera contigit, quod hec Chananea que est Syro-Phenissa genere, hic est ex Syris et Phenicibus orta. Gentilis itaque est, et si Iudeis admista proselytorum formam preferat. Merito namque existimatur ex lege cognouisse quod Christum et Dominum et Dauid Filium confitetur. Typice autem significat Ecclesiam  de gentibus, que pro filia rogat, cum pro animabus nondum credentibus superne pietatis misericordiam supplicat ut a fraudibus diaboli soluentur. Bene, iuxta Mattheum de finibus suis egressa fuit, et iuxta Marcum ad pedes Domini procidit , ut ex utroque colligatur quando illi recte pro errantibus orant qui priscas sue perfidie mansiones relinquunt, et in Ecclesiam se pia deuotione transferunt.

»iehsu autem non respondit ei uerbum. Et accedentes discipuli eius rogabant eum dicentes: Dimitte eam, quia clamat post nos.« Post ambulantem Dominum mulier Chananea deprecatorias uoces emittit, et prius in domo ad pedes eius procidit, ut Marcus commemorat. Quod autem Dominus non respondit ei non fuit de supercilio superbie, sed ne  sibi contrarius uideretur, cum dixisset: »In uiam gentium ne abieritis .« Et ne occasionem daret calumniatoribus, perfectam salutem gentium resurrectionis tempori reseruans. Pro Chananea discipuli rogabant nescientes mysteria Domini uel misericordia commoti, uel importunitate eius carere cupientes.

»iehsu autem respondens ait: Non sum missus nisi ad oues que perierant domus Isrel.« Hoc dixit quod primum missus sit ad Isrel, quem negligentem Euangelium dimissurus erat et transiturus ad gentes.

»At illa uenit et adorauit eum dicens: Domine, adiuua me. Qui dixit: Sine prius satiari filios. Non est enim bonum sumere panem filiorum et  mittere canibus.« Tale est quod dicit. Futurum est ut et uos gentes salutem consequamini, sed prius oportet saltem aliquos Iudeos, qui antiqua electione filii Dei nominantur, pane celi refici, et sic tandem gentibus uite pabula ministrari. Canes dicuntur ethnici propter idololatriam, qui esui sanguinis dediti et cadaueribus mortuorum, feruntur in rabiem. O mira conuersio! Quondam Isrel erat filius, nos canes. Et postea dictum est de eo: »Circumdederunt me canes multi .«

»At illa dixit: Etiam, Domine: nam et catelli edunt de micis que cadunt de mensa dominorum suorum.« Sensus est: Certe, Domine, uerum est quod dicis, non esse bonum panem filiorum mittere canibus, sed ideo non desisto precari tuam misericordiam, quam mihi secundum similitudinem panis  et canum conuenienter facere potes; nam et pro etiam, id est certe catelli edunt de micis. Ergo si sum indigna cui integrum panem prebeas, saltem da mihi filie mee sanitatem, quasi micam comparatione multorum mirabilium que fecisti. Mystice mensa est Scriptura sacra, panem uite ministrans. Hinc Ecclesia dicit: »Parasti in conspectu meo mensam .« Mice sunt interna mysteria Scripturarum, quibus humilium corda reficiuntur, iuxta illud: »Adipe frumenti satiat te .« Non ergo crustas edunt catelli, quia uersi ad fidem de gentibus non littere superficiem, sed spiritualem requirunt, medullam, et hoc sub mensa dominorum, dum uerbis sacri eloquii humiliter subditi officia cordis et corporis supponunt ad implenda  precepta. uel Domini mense possunt intelligi Scripturarum compositores seu interpretes. Et tunc ait illi:

»O mulier, magna est fides tua. Fiat tibi sicut uis. Et sanata est filia eius ex illa hora.« Sub persona mulieris Chananitidis magna fides Ecclesie, magna patientia et humilitas predicatur, que credidit posse sanari filiam, et toties contempta passa est in precibus perseuerare, et humilitate se non canibus, sed catulis comparauit. Quapropter liberata est filia. Ubi datur exemplum cathechizandi et baptizandi infantes, qui per fidem et confessionem parentum liberantur in baptismo a diabolo. Quod autem Dominus puerum centurionis et filiam Chananee, non ueniens ad eos sanat, significat gentes,  ad quas non uenit, per penitentiam corporis saluandas per uerbum suum.



SERMO DE TRIBUS OSCULIS PEDUM, MANUUM, ORIS ET DE LABIO SUPERIORI ET INFERIORI.

»Osculetur me osculo oris sui .« Tria sunt oscula: de quibus uidendum est unde nominentur, unde sumantur, quis fructus inde perueniat, quibus personis uel meritis unumquodque congruat. Primum uocatur propitiatorium uel reconciliatorium, secundum promeritorium uel remuneratorium, tertium diuinum uel contemplatorium. Primum sumitur ad pedes, secundum ad manus, tertium ad os. Primum conuenit rationabiliter  penitentibus, et in gratiam Dei redire uolentibus. Pedes Domini quibus osculandi reconcilianda sunt misericordia et iudicium, que incutiunt homini spem et timorem, ne uel penitentiam negligat per presumptionem, solam attendens misericordiam, secundum illud: »Misericordia Domini plena est terra ;« et: »Miserationes eius super omnia opera eius .« uel indurescat in desperationem, solam pensans iustitiam, secundum illud: »Quis nouit potestatem ire tue, et pre timore tuo, iram tuam dinumerare? « Sed utrumque pedem deosculetur dicens cum propheta: »Misericordiam et iudicium cantabo tibi, Domine ,« et »Uniuerse uie Domini misericordia et ueritas .« De  his pedibus dicitur: »In mari uia tua et semite tue in aquis multis .« Et alibi: »Adorauimus in loco, ubi steterunt pedes eius .« His pedibus uenit Christus ad nos. Unde dicitur: »Misericordia et ueritas obuiauerunt sibi .« Fructus huius osculi remissio est peccatorum. Hunc consequitur ciuis sui adulter, proditor et homicida Dauid, cui dixit Nathan: »Transtulit Deus peccatum tuum .« Sic Deo pedes osculatus est publicanus, qui rediit in domum suam iustificatus. Hec uestigia feliciter deosculata est Aethiopissa illa famosissima Maria Magdalena, de qua eiecit et iehsu septem demonia, cui et dixit: »Remittuntur tibi peccata .« In cuius persona dicitur in Canticis:  »Nigra sum« per culpam, »formosa« per gratiam . In his osculis ubi gratiam posuimus et consimilibus ponuntur inimici Domini scabellum pedum eius. Manus Domini sunt munificentia et beneuolentia in quibus ab omnibus differt Deus, excellentem habens pro omnibus copiam et liberalissimam uoluntatem largiendi. De beneuolentia eius dicit Apostolus: »Qui uult omnes saluos fieri .« De munificentia dicit propheta: »Aperis tu manum tuam, et imples omne animal benedictione .« O medicibilis largitas et liberalitas! ut sol irradiat, ut ros irrorat, ut fons gratis irrigat, qui pluit super iustos et iniustos. Non sufficit pedes Domini deosculari a malis cessando, nisi et osculemur manus eius  bene promerendo. Unde dicit Psalmista: »Declina a malo et« consequenter »fac bonum .« Et Isaias: »Quiescite agere peruerse« et deinde »Discite bene facere .« Et est congruus ordo, ut cum Domini sui offensam incurrit, ad pedes eius procidat, ploretque coram Domino qui fecit eum; postquam Domini gratiam habuerit, accedat et subseruiat manibus porrigendo, Christi ministris subseruiendo, et sic pro meritis donabitur, accipiens benedictionem a Domino, et misericordiam a Deo salutari suo. Unde et fructus huius osculi est profectus, et collatio uirtutum. Post duo oscula in quibus est criminum condonatio et meritorum collatio, restat illorum tertium  et dulce oris osculum, ubi felici anime prestatur iucunda diuine faciei contemplatio. De qua dicitur: »Osculetur me osculo oris sui.« Os Dei est uerbum, Dei Filius. Unde propheta: »Os eius ad iracundiam prouocauimus .« in quo omnia creauit, sicut dicitur: »Ipse dixit et facta sunt « et: »Semel locutus est Deus :« qui et nobis locutus est, quando paterni cordis arcana aperuit. In humanis rebus adeo nulla res dulcis est ut amor inter sponsum et sponsam, quia propter hunc duo una caro efficiuntur. Similiter nulla coniunctio intelligitur tam districta, et sic proxima, ut spiritus creati et increati, quia ibi de duobus unus spiritus efficitur. Sponsa itaque amore languens, sponsum sitiens,  dilectionem non sustinens, non imperatiue, sed uotiue et estuanti desiderio exoptat. Unde et dicit: »Osculetur me osculo oris sui.« Duo sunt labia sponse: labium inferius uoluntas, que appetitus dicitur; et consensualitas, quam habemus communem cum animalibus. Labium superius est ratio. Iterum, duo sunt labia Sponsi: labium inferius intelligentia, quando labium coniungitur uoluntati, ut intelligat quidem libere uelle et appetere, et dicat: Prius cupiebam carnalia, nunc uero »concupiuit anima mea desiderare iustificationes tuas in omni tempore . Superius labium Sponsi est sapientia, quam tangit ratio ut nichil preter Deum sapiat, sicque sue sensualitati preesse et dominari  preualeat, et ex ista sapientia gustans dulcedinem Dei cum propheta dicit: »Gustate et uidete quoniam suauis est Dominus .« Reliquum est uidere quibus personis in Ecclesia uel meritis in anima hec singula oscula conueniant. Prouolutus est ad pedes Iob, radens saniem testa, id est corruptionem peccati dura penitentia. Osculum ad manus suscipiens est Esther, cui ad regem intreunti aurea uirga, id est diuina clementia et uirtutum promotio de manu benefici largitoris porrigitur. Pertingens ad osculum oris est Moyses, qui in monte cum Domino commoratur, et ore ad os loquitur, uel Maria, que uerbum ex ore Iesu aure intenta audire expetit.



DOMINICA TERTIA. Secundum Lucam.


 »Erat iehsu eiiciens demonium, et erat illud mutum. Et cum eiecisset demonium, locutus est mutus, et admirate sunt turbe dicentes: Nunquid apparuit sic in Isrel. Nunquid iste est filius Dauid, etc. ?« Ac si dicant turbe fideles: Non tantum est filius Dauid iste, sed etiam Filius Dei. In Greco melius sonat surdum quam mutum; sed Scriptura alterum accipit indifferenter pro altero. Egressis autem, subaudis de hoc seculo, obtulerunt Domino predicatores mutum, scilicet populum mutum, qui nichil adhuc erat locutus de gloria Dei, quod non habuerat predicatores. Hic populus intelligitur fuisse de gentibus: unde et sequitur admiratio turbarum de ipsis dicentibus nunquam sic apparuisse in Isrel, scilicet  ut tot inde simul conuerterentur ad Christianismum.

»Pharisei autem dicebant: In Beelzebub principe demoniorum hic eiicit demones.« Turbis minus eruditis facta Domini mirantibus, Scribe et Pharisei sinistra interpretatione de factis Domini laborabant attribuentes miracula eius Beelzebub, quod deus erat Accaron. Beel ipse est Baal. Zebub autem musca uocatur. Hec iuxta quedam mendosa exemplaria, l, littera, uel d in fine est nominis legenda. Sed b, beel, zebub, aut uir muscarum, siue habens muscas interpretatur, ob sordes uidelicet immolatitii cruoris, ex cuius spurcissimo ritu uel nomine principem demoniorum cognominabant. Nota quod Ninus, rex conditor Niniues  Belo patri statuam consecrauit, eique diuinos honores constituit. Cuius simulacri similitudinem Chaldei suscipientes, Bel uocabant. Inde Palestini suscipientes, Baal dicebant. Moabite Beelphegor, Iudei autem, unius Dei cultores propter, derisionem gentium, Beelzebub appellabant, asserentes in hoc simulacro principem demoniorum habitare.

»Ipse autem ut uidit cogitationes eorum dixit  eis. »Omne regnum in seipsum diuisum desolabitur, et domus diuisa aduersus se non stabit.« Ad cogitationes Phariseorum respondit ut uel sic compellerentur credere. Iuxta litteram patet quod omne regnum solidum et firmum, si per partes diuiditur, cum alii ab aliis uel puniuntur uel perimuntur, in solitudinem redigitur, uacuatum ab habitatoribus. Cadere quoque ratio est domus siue ciuitas. Quod Mattheus ponit. Concordia namque parue res crescunt; discordia maxime dilabuntur. Quo autem hec spiritualiter attendantur, exponit.

»Si autem et Satanas in seipsum diuisus est, quomodo stabit regnum ipsius.« Non potest stare, sed finem habet, quia dicitis in Beelzebub eiicere me demonia. Eligant quod uelint. Si Satanas Satanam  non potest eiicere, nichil contra Dominum dicunt. Si autem potest, recedant a regno eius, quod diuisum stare non potest ne in ruina eius pariter inuoluantur. »Si autem ego in Beelzebub eiicio demonia, filii uestri in quo eiiciunt? Ideo ipsi iudices uestri erunt.« Filios Iudeorum uel exorcistas gentis illius significant, uel apostolos ex eorum stirpe generatos. Quasi dicat: Si in filiis uestris expulsionem demonum Deo attribuitis, quare in me non idem facitis? Apostoli, qui sunt ignobilia et contemptibilia huius mundi, in quibus non malignitas, sed mee uirtutis simplicitas apparet, testes mei erunt, quod in Spiritu sancto eiicio demonia. Et erunt uestri iudices de hoc quod mihi imponitis per Beelzebub operari. uel exorciste,  qui filii uestri sunt et demones fugant ab obsessis iudices uestri erunt, non potestate ut mei discipuli, sed comparatione, dum illi expulsionem demonum Deo assignant, uos Beelzebub principe demoniorum.

»Porro, si in digito Dei eiicio demonia, profecto peruenit in uos regnum Dei.« Si ego in Spiritu Dei eiicio demones, nec aliter possunt filii uestri  eiicere, procul dubio peruenit in uos regnum Dei, quo subuertitur regnum diaboli, cum quo et uos subuertimini. Regnum Dei est potestas qua dominantur impii et a fidelibus secernuntur. uel ita: Regnum Dei uel seipsum significat, de quo alibi dicit: »Regnum Dei intra uos est ;« et »Medius stat inter uos quem uos nescitis .« uel regnum Scripture ablatum Iudeis et traditum nobis, uel regnum celorum quasi dicat: Si in spiritu Dei eiicio demonia, sine dubio sciatis aditum regni celestis patefactum credentibus. Digitus Dei est quem confessi sunt Magi, qui contra Moysen et Aaron signa faciebant dicentes. »Digitus Dei est iste ,« quo et tabule lapidee scripte sunt in monte Sina. Ipse enim  scripsit qui scribenda dictauit. Manus et brachium Dei Filius eius est, et digitus eius Spiritus sanctus. Qui digitus dicitur propter partitionem donorum qui in eo dantur, unicuique propria, siue hominum, siue angelorum. In nullis enim membris apparet magis partitio quam in digitis. Sicut autem digitus cum manu uel brachio; manus uero uel brachium cum corpore unum sunt in natura, ita Pater, et Filius, et Spiritus sanctus, tres quidem sunt persone, una autem substantia diuinitatis. Digiti uero Dei pluraliter sancti intelliguntur prophete, per quos Spiritus sanctus libros legis ac prophetarum sua inspiratione describit. De quibus in psalmo scriptum est: »uidebo celos tuos, opera digitorum tuorum .« Per celos  enim libros legis ac prophetarum, per digitos uero sanctos, ut dictum est, prophetas mystice insinuauit.

»Aut quomodo potest quisquam intrare in domum fortis, et uasa eius diripere in quibus confidebat, nisi prius alligauerit fortem, et tunc demum uasa illius diripiat?« Ostendit Dominus per manifestam parabolam, quia uirtute diuinitatis homines a demonio liberantur. Fortis est diabolus, domus illius mundus, in maligno positus in quo usque ad aduentum Saluatoris quasi pacato imperio sine contradictione quiescebat. Unde Dominus: »uenit princeps mundi huius et in me non habet quidquam .« Et iterum: »Nunc princeps huius mundi eiicietur foras  .« Fortior illo fuit ipse Dominus qui arma eius abstulit, id est astutias et dolos nequitie spiritalis. Et sic adimendo potestatem a seductione electorum compescere cegit, quod fuit alligare fortem. Spolia seu uasa sunt homines ab eo decepti, que uictor Christus distribuit. Quod est insigne triumphantis, quia captiuam ducens captiuitatem dedit dona hominibus , quosdam apostolos, alios euangelistas, hos prophetas, alios pastores ordinans et doctores. Fortis ergo domum fuit diripere, ereptos a diabolo Ecclesie adunare, et per distinctas graduum dignitates promouere. Atrium quod fortis armatus custodit, est cor; fortis armatus malitia; fortior superueniens, sapientia; arma, membra. Sapientia primum malitiam capit per cognitionem,  eam deprehendens, postea ligat, ab opere cohibens, deinde flagellat, quia prauus effectus quasi duris quibusdam flagellis ceditur, quando per studium discipline ab eo quod appetit refrenatur. Nouissime quasi membris in crucem extensis et diuisis a se clauis configitur, quando diuisis a se uitiis timore Dei animus penetratur. Quando simul sunt uitia, fortiora sunt, que ab alterutro se muniunt, ut gula luxuriam, pompa superbiam, etc. Diuide illa et ab inuicem disiunge, et sic confige timore Dei carnes tuas, et malitia in te moriatur. Non autem mireris si sapientia malitie facit quod a malitia ipsa prius sustinuit. Prius malitia crucifixit sapientiam; postea sapientia preualens crucifixit malitiam.

 »Qui non est mecum est contra me; et qui non congregat mecum, spargit.« Hoc consequenter non ad hereticos, sed ad diabolum refertur, cuius opera Saluatoris operibus comparari nequeunt. Ille enim cupit animas hominum tenere captiuas, quas Dominus liberat. Ille trahit ad uitia, Dominus reuocat ad uirtutes. Quomodo ergo concordant quorum opera diuisa sunt? Qui non colligit, hoc est qui non congregat oues meas mecum, dispergit, hoc est dissipat eas a cetu fidelium. Hic insinuat, quia non habens Spiritum sanctum, qui non cum illo congregat, quomodo unquam sub eius nomine congreget? Hic omnino nos compulit intelligere non alibi posse fieri remissionem peccatorum nisi in Christi congregatione que non spargit.

 »Cum immundus spiritus exierit ab homine, ambulat per loca arida querens requiem, et non inuenit.« Possunt hec non inconuenienter accipi de quolibet heretico uel schismatico, uel etiam malo Catholico. De quo cum tempore baptismatis spiritus immundus exierit ambulat per loca inaquosa, id est circuit corda fidelium expurgata a mollitie fluxe cogitationis. Requiem querit et non inuenit, quia castas mentes inhabitare non potest, nec quiescere nisi in prauo corde. Unde Dominus de illo inquit: »Sub umbra dormit, in secreto calami et locis humentibus .« In umbra insinuat tenebrosas conscientias; in calamo qui foris est nitidus, et intus uacuus est, mentes simulatrices; in locis humentibus  lasciuas et molles. Tunc dicit: »Reuertar in domum meam unde exiui.« Reuertar ad illius conscientiam, unde in baptismo eiectus fueram, et pristinam possessionem consueto modo mihi subiiciam.

»Et ueniens inuenit uacantem scopis mundatam et ornatam.« uacantem, scilicet a bonis actibus per negligentiam, mundatam a uitiis pristinis per baptismi gratiam, ornatam simulatis uirtutibus per hypocrisim.

»Tunc uadit et assumit septem alios spiritus nequiores se, et intrantes habitant ibi.« Per septem spiritus uniuersa uitia designat que merito dicuntur nequiora diabolo comparatione prioris inhabitationis. Cum enim diabolus malus sit et malos faciat  ante baptismum quecunque post baptisma siue prauitate heretica seu mundana cupiditate arripuerit mox eum in omnium uitiorum ima prosternit. Et non solum habebit septem uitia uII spiritalibus uirtutibus contraria, sed per hypocrisim ipsas seruitutes habere simulabit. »Et fiunt nouissima hominis illius peiora prioribus.« Melius quippe erat ei uiam ueritatis non cognoscere quam post agnitionem retrorsum conuerti. Hoc in Iuda traditore et Simone Mago specialiter legimus impletum. Quid hec parabola intendat, finis eius insinuat. »Sic erunt et generationi huic pessime,« id est quod de uno specialiter narraui, hoc eueniet in gente huius populi. Immundus spiritus a Iudeis exiuit quando legem acceperunt et transiuit ad gentes.  Sed cum postea cum incredentibus gentibus locum non inueniret, reuersus est ad Iudeos, uacantes a Christo, et superfluis obseruationibus legis mundatos prout putabant, atque ornatos. Ut autem firmius deinceps possideat, assumit uniuersitatem demonum. Peius ergo modo faciunt Iudei, maiori numero demonum possessi quam prius, quia minus erat Christum uenturum non credere quam postquam uenit non suscipere.

»Factum est autem, cum hec diceret, extollens uocem quedam mulier de turba dixit illi: Beatus uenter qui te portauit et ubera, etc.« Magne deuotionis et fidei ostenditur hec mulier, que, Phariseis blasphemantibus Dominum, tanta sinceritate eius incarnationem confitetur, ut et penitentium et  futurorum confundat perfidiam. Si enim caro uerbi Dei a carne uirginis matris esset extranea, ut multi heretici dixerunt, sine causa uenit qui eum portauit, et ubera que cum lactauerunt beatificarentur. Unde dicit Apostolus contra hereticos, »Quia misit Deus Filium suum factum ex muliere, factum sub lege .« Nec audiendi sunt qui legendum putant natum ex muliere, non factum. Alioquin uerus Filius hominis non esset nisi ex matre carnem traxisset. Secundum physicos quoque ex eodem fonte et lac nutriendis, et semen procreandis pueris emanat. Ergo de semine uirginis potuit concipi qui eius lacte potuit nutriri. Hec mulier typum gessit Ecclesie credentis Christum, uerum  Dominum, et uerum hominem, natum fuisse. uere beata parens Christi, que sicut, quidam ait: »Enixa puerpera Regem, qui celum terramque tenet per secula.« Cuius nomen et eterno complectens omnia gyro imperium sine fine manet. Que uentre beato gaudia matris habens cum uirginitatis honore, nec primam simile uisa est, nec habere sequentem.

At ille dixit: »Quinimo: beati qui audiunt uerbum Dei et custodiunt illud.« Pulchre Saluator attestationi mulieris annuit, non matrem suam tantummodo asseuerans esse beatam, sed etiam omnes qui se uerbum Dei auditu fidei concipiunt et boni operis custodia cum in corde proximorum pariunt et nutriunt. Qua sententia Iudeos clam percutit, qui Filium Dei Christum esse negant.  Tota profecto uite celestis perfectio duobus his comprehenditur, ut uerbum Dei audiamus et faciamus.



SERMO DE PECCATO ET CONFESSIONE PECCATI.

Duobus modis peccatum committitur, id est aut amore cupiditatis, aut metu timoris, dum uel quisque uult adipisci quod cupit, uel timet ne incurrat quod metuit. Quatuor modis committitur peccatum in corde, quatuor et perpetratur in opere. Admittitur in corde suggestione demonum, delectatione carnis, consensione mentis, defensione elationis. Committitur in opere, nunc latenter, nunc palam, nunc consuetudine, nunc desperatione. In istis ergo gradibus et corde delinquitur, et opere  malitia perpetratur. Tribus modis peccatum geritur, hoc est ignorantia, infirmitate, industria, periculo autem penarum diuiso. Ignorantie namque modo peccauit in paradiso Eua, sicut Apostolus dicit: »uir non est seductus, sed mulier seducta in preuaricatione fuit .« Ergo Eua peccauit ignorantia, Adam industria, quia non seductus sed sciens prudensque peccauit. Qui uero seducitur quod consentiat, euidenter ignorat. De infirmitate autem Petrus deliquit, quoniam ad metum interrogantis ancille Christum negauit. Grauius est infirmitate quam ignorantia quemque delinquere, cuiusque industria quam infirmitate peccare. Industria namque peccat qui studio ac deliberatione mentis malum agit; infirmitate autem qui casu uel precipitatione  delinquit. Nequius autem et de industria peccant, qui non solum non bene uiuunt, sed adhuc et bene uiuentes, si possunt, a ueritate diuertunt. Sunt ei qui ignorantes peccant, et sunt qui scientes. Sunt etiam qui per ignorantie excusationem scire nolunt, ut minus culpabiles habeantur. Qui tamen seipsos non muniunt sed magis decipiunt. Nescire simpliciter ad ignorantiam pertinet; noluisse uero scire ad contumacem superbiam. uoluntatem quippe propriam Deum uelle nescire, quod aliud est quam uelle Deum superbiendo contemnere? Nemo igitur se de ignorantia excuset, quia Deus non solum eos iudicat qui a cognitione sua reuertuntur sed etiam illos qui nescierunt. Hec de peccato.  Quid autem de confessione peccati doctores sentiant, nunc quoque uidendum erit.

Multam itaque dicunt esse malitiam hominis. Nemo quando male agere uult, auctoritatem querit. Quando dicimus hominibus ut bona faciant, et ut confiteantur mala que fecerunt, dicunt nobis: Date auctoritatem. Que Scriptura hoc nobis precipit, ut confiteamur peccata nostra? Si ergo Scriptura peccata confiteri non precipit, respondete modo si Scripturam habetis que peccata facere iubeat. Si ergo confiteri non uultis, cum auctoritatem confitendi non habetis, quare tacere uultis, cum auctoritatem tacendi non habetis. Tamen quia auctoritatem queritis, accipite auctoritatem. Antiqua lex peccata confiteri iubet, et homines ad Sacerdotes mittit, ut confiteantur  peccata sua, ut indulgentiam accipiant . illic ergo preuaricatio legis confessione et oblatione aboletur, quando adhuc umbra fuit; et adhuc confessio criminis penam potius timere debuit quam misericordiam exspectare. Si hec auctoritas non sufficit, audite Scripturam, alibi manifeste dicentem: »Qui abscondit scelera sua non iustificabitur .« Quid est enim abscondere, nisi tacere et confiteri nolle. Nam qui scelera sua per impudentiam praue agendi manifestant, non iustificationem merentur, sed damnationem. Igitur tegenda sunt mala quantum pertinet ad impudentiam praui operis, et reuelanda sunt per humilitatem confessionis. uultis adhuc scire periculum taciturnitatis, et utilitatem confessionis. »Quoniam  tacui,« inquit Psalmista »inueterauerunt ossa mea, dum clamarem tota die .« Et iterum: »Delictum meum cognitum tibi feci, et iniustitiam meam non abscondi. Dixi: Confitebor aduersum me iniustitiam Domino, et tu remisisti impietatem meam peccati mei .« uide ergo et considera: si taces peccata tua, inueterantur; et si confiteris, condonantur. Sed dicis: Ecce dico peccatum meum, sed Deo, non homini. Scripturam sequor. Illa mihi dicit ut Deo confitear peccatum meum, non me ad hominem mittit: in quo salus non est, sed illuc trahit confessionem, unde promittit remissionem: »Dixi: Confitebor aduersum me iniustitiam meam Domino, et tu remisisti impietatem peccati mei.« Quid facit homo? Audi quod  facit. Nonne ille homo fuit, qui dixit: »Fili, dimittuntur tibi peccata tua .« Et uerum est, quia ille homo fuit qui hoc dixit. Et propterea qui illum hominem esse uiderunt, Deum autem non cognouerunt, murmurauerunt inter se dicentes: »Quis est hic qui etiam peccata dimittit? « Sciebant enim quia peccata dimittere Dei erat, sed nesciebant quia quod Dei erat, homo a Deo acceperat. Et ille quidem homo quod habebat, inquantum homo erat, ideo habebat, quia acceperat; inquantum uero Deus erat homo, idem ipsum habebat, et non acceperat. Propterea autem uoluit accipere aliquando in humanitate quod semper habuit in deitate, ut e uicino homini appropinquaret in eo quod hominis erat: et in eo ipso quod hominis erat  homini exhiberet quod Dei erat. In eo namque quod hominis erat familiarius, homini iungebatur; in eo uero quod Dei erat potentius in homine operabatur. Propterea dixit: »Ut sciatis quia Filius hominis habet potestatem in terra dimittendi peccata, tunc ait paralytico: Surge et ambula .« Ostendit quod uidere poterant, ut per hoc crederent quod uidere non poterant. Propter hoc ergo Deus factus est homo, ut se ad confabulandum homini proximum ac familiarem exhiberet, ut in una eademque persona et suum genus homo inueniret cui fiducialiter infirmitatem suam reuelaret, et supra hominem Deum credens de accepta ab illo remissione peccatorum suorum non diffideret.



DIuISIO.


Ut dispensationis gratia largius multiplicaretur, Deus homo homines, qui puri homines erant, participes fecit potestatis sue ut implerent officium eius penitentium confessionem suscipiendo, et potestatem eius exercerent penitentibus et confitentibus peccata remittendo. »Accipite, inquit, Spiritum sanctum: quorum remiseritis peccata: remittuntur eis, et quorum retinueritis retenta erunt .« Ergo Christus homo discipulis suis, uicem eius agentibus in terra, potestatem dedit dimittendi peccata. Sed dicis fortassis: Quare non similiter Christus preceptum dedit hominibus peccata sua confitendi, sicut discipulis potestatem dedit confitentium peccata dimittendi? Audi quare: uoluit  Christus, ut a temetipso surgeres, ut non quasi extorta uel coacta uideretur confessio tua. Idcirco quod ad se pertinuit officium suum discipulis suis peragendum iniunxit, ut medicorum more egros ad se uenientes exciperent et sanarent. Medicis dixit ut curarent, sed infirmis non dixit ut ad medicos curandi uenirent. Hoc quasi certum esse uoluit, quod egri libenter salutem quererent, et se curandos offerrent, si medicos inuenirent. Propterea solos medicos monuit. Infirmum enim suus morbus sufficienter admonet neque opus precepto hoc, si dolet. Tamen ipsi medici postea, quia negligentes in curatione sua egros inuenerunt, eos ad salutem querendam et admonitione sua excitauerunt et precepto attraxerunt. »Confitemini, inquit apostolus  Iacobus, alterutrum peccata uestra, et orate pro inuicem ut saluemini .« Quid est alterutrum? id est alter alteri, homo homini. Non solum homo Deo, sicut uerus ille confessor ait: »Dixi confitebor aduersum me iniustitiam meam Domino, etc.« Tu remisisti impietatem peccati mei, scilicet homo homini propter Deum. Plus enim facit qui seruo humiliatur propter Deum quam qui ipsi Deo humiliatur. Propterea »Confitemini alterutrum peccata uestra.« Quid est alterutrum? Non tamen unusquisque unicuique, sed alterutrum, hoc est inter uos homines hominibus, oues pastoribus, subiecti prelatis; hi qui peccata habent his qui peccata dimittere potestatem habent. Debitum quidem erat ut confessionem facturi ad illum iretis qui est super  uos. Nunc autem, pro indulgentie dispensatione, conceditur ut peccata ad inuicem uobis confiteamini inter uos. Ille quidem qui solus confessionem acciperet confessionem non faceret, quia peccata non haberet. Hi autem qui peccatorum confessionem accipiunt, et confitentibus peccata sua dimittunt, necesse habent ut et ipsi peccata sua confiteantur, ut penitentibus et confitentibus peccata sua dimittantur.

Propterea ergo confitemini alterutrum peccata uestra et orate pro inuicem. Ad quid? Ut saluemini: confitemini ut saluemini. Quid est confitemini ut saluemini? Hoc est non saluemini, nisi confiteamini. Hec fortassis tu audire noluisti, qui latebras queris et abscondis scelera tua ut non iustificeris  Non tibi placet quod dicitur quia hi qui nolunt confiteri peccata sua saluari non possunt. Propterea fortassis conaris ad aliud dictum apostoli intorquere, ut intelligatur confitentibus quidem promisisse saluationem, tamen non confitentibus non negasse iustificationem. Audi ergo. Augustinus dicit: »Non potest quis iustificari a peccato nisi confessus fuerit ante peccatum.« Item, Beda in eadem epistola Iacobi, de qua superius testimonium sumpsimus: »Sine confessione, inquit, nequeunt dimitti peccata.« Si in hoc illa discretio esse dicitur, ut quotidiana leuiaque peccata alterutrum cequalibus confiteamur, ut orationibus inuicem saluemur. Porro grauioris lepre immunditiam sacerdoti pandamus et ad eius arbitrium iustificari curemus.« uidete quomodo  concordant testimonia ueritatis. Est quedam et communis in Ecclesia penitentia, quam quotidie adinuicem facimus, in qua oratione fusa pro inuicem pro quotidianis et leuioribus peccatis indulgentiam et remissionem consequamur; grauioris autem culpe reatum singulari confessione sacerdoti aperimus, et secundum eius consilium, munere satisfactionis oblato, indulgentiam peccati obtinemus. Sed dicis: Si saluari non potest homo nisi confiteatur peccata sua, quid est quod scriptum inuenitur: »Lacryme lauant delictum quod ore pudor est confiteri. Inueniuntur enim quedam eiusmodi dicta, et rapiunt ea homines gaudentes, non quia ueritatem capiant in eis, sed quia malitiam suam defendere uolunt ex eis. Dicunt enim:  Quid nos constringitis; quid nos arctatis? Pudenda sunt facta nostra, non nos permittit uerecundia eloqui, erubescimus confiteri quod fecimus. Quod possumus tamen facimus, cor contritum et humiliatum offerimus, dolemus pro eo quod male egimus, lacrymas fundimus, carnis maceratione reatum punimus. Quid uerba queritis, ubi opera bona sunt? Habemus Scripturam consolantem nos et dicentem: »Lacryme lauant delictum, quod ore pudor est confiteri.« Non malitia excusamus, sed uerecundie parcimus. Quod ergo dicere homini erubescimus dicimus Deo, qui non improperat. Huiusmodi ergo occasionibus querunt homines excusationem corpori suo, et peruertere conantur Scripturas, quia peruersi sunt ipsi



DIuISIO.


Quid est, quod Scriptura dixit lacryme lauant delictum, quod ore pudor est confiteri. Nunquid ideo dixit: si erubescis confiteri peccatum tuum, quod tibi sufficiat, si tantum lacrymaris, etiam si non confitearis? Nonne multo melius est ut Scripturam hoc potius dicere uoluisse intelligas quod lacryme, ex intima cordis contritione prolate illa etiam peccata lauare possunt, quia sine pudore et uerecundia ore profiteri non possunt. Quid ergo? Si pudenda peccata lacryme lauant, ibi tacendum est, ubi diuinum auxilium maxime necessarium est. Imo multo magis ibi confitendum est, ut humilitas confessionis lacrymas adaugeat contritionis. Similiter  cum dicitur tibi: Si homini erubescis dicere peccatum tuum, ut dicas Deo qui non improperat, non tibi dicitur: Si erubescis dicere homini, ut homini, non dicas, sed Deo, sed mansuetudo Dei tibi demonstratur, qui tam mitis et suauis est omnibus ad se confugientibus, ut improprium ab ipso, aliquid te formidare non oporteat, etiam si talia fuerint peccata tua, ut ea te homini manifestare sine erubescentia non posse contingat. In eo enim de quo erubescis cum homini dicis, erubescere te non oportet cum Deo dicis quia non improperat dicenti, sed condonat confitenti. Dic ergo homini ut salubriter ad tempus confundaris coram eo, ut ista confusio gloriam tibi postmodum adducat, et fiduciam prestet, ne improperium timeas, cum manifestari  ceperis coram Deo. Tamen ne forte diceret cogitatio tua: Si tam graue est homini reuelare peccata, et si erubescimus ita coram homine, quid faciemus ante Dominum, cuius maiestatem declinare non possumus, neque iudicium effugere. Ne igitur sic de Deo cogitando temetipsum desperes, ostenditur tibi mansuetudo Dei erga penitentes et confitentes, quod peccata omnia et penitentibus condonat, et confitentibus non improperat. Sic ergo accipe quod dictum est. Dic Deo qui non improperat. Quasi diceret: Etiam si erubescas coram homine, ne erubescas coram Deo, quoniam Dominus mitior homine est et mansuetior, et est patiens miseris, ut non improperet. Secundum hunc itaque modum non tibi dicitur ut peccata tua homini non  dicas, sed ut in his etiam que coram homine erubescenda sunt, de Dei pietate confidas .

Opponis adhuc lacrymas illas Petri quas legis , confessionem non legis lacryme lauant delictum quod ore pudor est confiteri. Has ergo lacrymas opponis, non quia amas compunctionem, sed quia fugis confessionem. Dicis ergo quia lacrymas Petri legis, satisfactionem non legis. Audisti quia fleuerit, sed quid dixerit non audisti. Ideo lacryme lauant delictum, quod ore pudor est confiteri. Qui ergo: Hoc tibi dici putas ut quia Petrus lacrymatus legitur, confessus non legitur; tu si lacrymaris, non confitearis. Nonne multo melius est ut illud potius hic demonstrari intelligas, quia si illic  tantum lacryme ualuerunt ubi confessionem oris non habuerunt, quanto magis, si uere fuerint: nec ualent ubi cum cordis contritione et etiam oris confessionem habent. Hoc enim tibi demonstratur, cum subditur prius flendum, postea confitendum. Hoc siquidem ad ueritatem confessionis spectat, ut prius compungaris, postea confitearis. Nam sunt quidam sicut impudentes ad faciendum, sic inuerecundi ad dicendum. Qui quoniam turpitudinem suam in faciendo non uident, uerecundiam in dicendo non habent. Quibus utique per prophetam dicitur: »Frons mulieris meretricis facta est tibi: nesciuisti erubescere .« Isti nonnunquam sine aliquo compunctionis metu, sine aliquo timoris  uel amoris Dei attactu pro sola consuetudine explenda ad dicenda peccata, sua se ingerunt estimantes se propter solam uerborum prolationem a debito peccatorum suorum absolui. Quibus recte dicitur: Prius flendum, postea confitendum. In confessione namque peccatorum hominem et uerecundari oportet, ut humiliter que fecit agnoscat,  et tamen non sic uerecundari ut taceat. Hoc bene nouit peccatrix illa mulier que et uenit, ut peccata sua se abscondere nolle ostenderet : et tamen non ante, sed retro stetit, ut uerecundiam turpitudinis sue se attendere demonstraret. Propter hoc recte dicitur: Prius flendum, postea confitendum.



DOMINICA IN MEDIA QUADRAGESIMAE.


 »Abiit iehsu trans mare Galilee, quod est Tiberiadis .« Audiens iehsu quia Ioannes Baptista decollatus esset, secessit a patria sua in qua tunc morabatur in nauicula in locum desertum seorsum.

»Et cum audissent turbe secute sunt eum pedestres de ciuitatibus. Et exiens uidit turbam multam, et misertus est eius, et curauit languidos eorum.« Bene dictum est secessit, non fugit, ut ostendatur magis eum persecutiones uitare quam timere. Opportunum namque tempus sue passionis exspectans, et uitabat ne homicidio de Ioanne iungeretur homicidium de se. uel ideo secessit, ut nobis preberet exemplum uitande temeritatis, ultro tradendum se. Non enim omnes eadem constantia perseuerant in tormentis qua se torquendos offerunt.  Petendo etiam solitudinem turbarum fide an sequi curent explorat, et probatam digna mercede remunerat. Turbe autem non iumentis, non uehiculis, sed proprio labore pedum iter deserti arripiunt, et salutis desiderium ostendunt. Rursus ipse excipiendo fatigatos, docendo inscios, sanando egrotos, recreando ieiunos, quantum de notione credentium delectetur insinuat. Aliter postquam apud Iudeos prophetia uocem perdidit, transiit ad desertum Ecclesie, que uiro carebat. Turbe relinquebant ciuitates, id est pristinas conuersationes et dogmatum uarietates. Quod dicit exiens significat quod turbe habuerint uoluntatem eundi ad eum, scilicet uires non habuerunt, et ideo Saluator obuiam pergit.

»uespere autem facto accedentes duodecim dixerunt  illi: Dimitte turbas, ut euntes in castella uillasque, que circa sunt diuertant, et inueniant escas, quia hic in deserto loco sumus. iehsu autem dixit illis: Non habent necesse ire, date illis uos manducare.« Prouocat apostolos ad fractionem panum, ut, illis testantibus se non habere, magnitudo signi notitior fiat, simul insinuans, quia quotidie per eos sumus pascendi. Quid enim agunt Petrus et Paulus per epistolas, nisi ut mentes nostras alimentis celestibus pascant? In uespere turbas reficit, quia in fine seculi propinquitate cum sol iustitie pro nobis occubuit, a diutina spiritualis inedie fame sumus liberati. Nota ordinem mysterii. Post defectum legis  euangelicus cibus incipit, sed prius per remissionem peccatorum uulneribus medicina tribuitur, et postea mense celestis alimonia expenditur. Non est igitur necesse ut queramus escas in uillis et castellis, hoc est ne deseramus panem uite, pretio studii et laboris, ementes philosophorum doctrinas suis rationibus munitas, quarum pastu delectemur. Quod autem discipuli desertum dicunt esse locum, figurat Iudeos murmurantes de conuersione gentium. Hinc Isaias in eorum uoce: »Ecce gentes quasi stilla situle .« Item: »Omnes gentes quasi non sint, sic sunt coram eo .

»Respondit ei Philippus: Ducentorum denariorum panes non sufficiunt eis ut unusquisque modicum quid accipiat. Et dicit eis. Quot panes habetis? Dicit  ei unus ex discipulis eius, Andreas frater Simonis Petri: Est puer unus hic qui habet quinque panes hordeaceos et duos pisces. Sed hec quid sunt inter tantos? Nisi forte nos eamus et emamus in omnem hanc turbam escas. Qui ait eis: Afferte illos mihi huc. Et precepit illis ut accumbere facerent omnes secundum contubernia supra uiride fenum. Et discubuerunt in partes per centenos et per quinquagenos.« Quesierat Dominus a Philippo tentans eum, quod Ioannes commemorat, unde esca dari posset turbe? Etenim quia ignorantia populi erat in lege; quandiu enim legitur Moyses: uelamen positum est super corda eorum, propterea tentatio illa Domini ignorantiam discipuli demonstrabat. Eadem quippe simplicitate qua Philippus, loquitur et Andreas.  Sed Dominus ostendit gratuitas credenti populo se largiri escas eadem benigna potestate qua gratis redimendo sanat. Puer ferens panes cum piscibus unus de discipulis fuit, uel forte aliquis de turba. Quod autem Philippus uel Andreas singulariter dicitur apud Ioannem, hoc alii euangeliste discipulos pluraliter dixisse referunt, intelligentes unum pre ceteris loqui uel ponentes pluralem numerum pro singulari. Contubernia intellige diuersas hominum societates, qui de diuersis uillis uenerant, iuxta quod milites in eodem tabernaculo societatem habentes dici solent contubernales. Quinque panes sunt quinque libri Moysi, quia in opibus legis tanquam ex  pane erat uita. Per legem enim diuine eternitatis cognitio, mundi creatio, cursus labentis seculi, et uera Deo seruiendi religio humano generi innotuit. In duobus piscibus intelliguntur psalmi et prophetie temperantes austerum saporem legis, quia eruditum in lege Dei populum de promissione Dominice incarnationis noue gratie dulcedine pascebant, quasi in uirtute aque spem confouentes humane uite. Hinc est quod Dominus post resurrectionem ait: »Oportebat impleri omnia que scripta sunt in lege Moysi, et prophetis et psalmis de me .« Hic quoque precipiens sibi afferri panes et pisces, mystice precepit intellectum Testamenti ueteris ad se referri. Bene autem per aquatilia figurantur prophetantes de nostro euo, in quo populus  fidelium sine aquis baptismi uiuere nullatenus potest. Panes uero hordeacei fuerunt, qui cibus est rusticorum, quia rudibus auditoribus quasi grosciora committenda sunt precepta. Animalis enim homo non percipit ea que sunt spiritus Dei. Unde Dominus unicuique pro iuribus dona tribuens et semper ad perfectiora prouocans, primo quinque panibus quinque millia reficit, secundo septem panibus quatuor millia hominum, tertio discipulis sue carnis et sanguinis mysterium credit, ad ultimum dat ut edant et bibant super mensam suam in regno suo. uel ita: Hordeacei erant panes, quia ad uetus Testamentum pertinebant, et sicut uix peruenitur ad medullam hordei, ita uetus Testamentum uestitur tegmine carnalium, sed sauciat, cum intus peruenitur.  Duo autem pisces qui saporem dabant pani suauem, sunt due persone sacerdotis et regis quibus populus Isrel regebatur, ut per eas consiliorum moderamen acciperet. Quibus inter turbas fluctuantis seculi, more piscium quassatis, nec deficientibus, figurabatur Christus uerus sacerdos et rector. Puer portans est populus ille, puerilis in sensu, nec manducans, qui quasi onus clausa portabat, nec alios pascens. Item per quinque panes Scriptura et exempla Patrum, in quinque etatibus degentium, intelliguntur, quibus quotidie fideles abunde reficiuntur. In prima etate Enoch pane scripti nos reficit, dum Dominum cum millibus sanctorum ad iudicium uenturum scribit. Pane exempli  nos satiat dum eum ob iustitiam Deo placuisse, et in paradisum raptum fuisse Scriptura commemorat. In secunda etate panis nobis per Abraham ministratur, dum litteras Hebreas reperisse, transacta ab initio scripsisse, astronomiam in Aegypto docuisse, ac Deo in omnibus obedisse narratur. In tertia etate per Moysen copiose reficimur, dum decem preceptis per eius scripta instruimur, et ipse super omnes homines mansuetissimus fuisse et multis signis fulsisse describitur. In quarta etate Dauid, Salomon et omnes pene prophete nos dulci pane satiant, dum nos mysticis scriptis et factis informant. In quinta etate Esdras nos pane saturat, dum legem incensam reiterat, et templum destructum reedificat. Hi panes turbis distribuuntur, dum horum scripta et facta a  doctoribus mystice fidelibus exponuntur. Per duos quoque pisces due persone, regis uidelicet et sacerdotis designantur, que sole in ueteri Testamento oleo sancto ungebantur. Christus autem fideles in salo seculi ut pisces latentes per piscatores apostolos rete fidei cepit, et cunctos oleo chrismatis in reges et in sacerdotes ungere fecit. Per albam namque in baptismate acceptam, sacerdotium; per mitram uero capiti impositam designatur diadema regium. Sequitur:

»Sed hec quid inter tantos?« Ac si dicatur: Permultis alimenta petituris supra omnem sensum corporis, omnemque litteram, quid prodest littera uetus? Quia carnaliter sapiebant et in spe carnali quiescebant, quibus lex temporalia promiserat,  precipitur super uiride fenum iacere: »Omnis enim caro fenum, et claritas hominis sicut flos feni .« Discumbit ergo super fenum qui carnem suam calcat, et flores illius quasi arens fenum conterit seculi uoluptates sibi subiiciens. Diuersi discubitus conuiuantium diuersos significant conuentus Ecclesiarum. Quinquageni autem discumbunt, quia adhuc in penitentia positi auditum uerbi percipiunt. Nam quinquagenarius numerus penitentie et remissionis est. Centeni uero discumbunt, quia per penitentiam quinquagenarii ad perfectum centesimi numeri culmen ascendentes, in solo iam uite eterne desiderio suspirant.

»Acceptis autem quinque panibus et duobus piscibus respexit in celum, et benedixit illis, fregit,  et distribuit discipulis; discipuli autem turbis. Et manducauerunt omnes et saturati sunt. Tulerunt reliquias duodecim cophinos fragmentorum plenos. Manducantium autem fuit numerus quasi quinque millia uirorum, exceptis mulieribus et paruulis.« In celum Dominus respexit, honorem Patris a quo ipse erat confessus, ut qui adessent intelligerent a quo tante uirtutis accepisset effectum, dirigentes et ipsi illuc oculos mentis. Si panes non frangerentur, non alerent tantam turbam. Sic et lex, si non aperiretur, non pasceret multos, quos aperta pascit. Unusquisque apostolorum de reliquiis implet cophinum suum, ut uel habeat unde postea gentibus cibos prebeat, uel ex reliquiis ueros fuisse panes  doceat. Quinque millia uirorum, id est perfectorum. Sexus fragilis et minor etas indigni sunt numero. Unde et in Numerorum libro quoties sacerdotes, et Leuite et turbe pugnantium describuntur, serui, et mulieres et paruuli, et ignobile uulgus pretermittuntur. Non noua creat Saluator cibaria, sed presentibus benedicit, quia in carne ueniens, non alia predicat, sed prophetie dicta mysteriis gratie grauida demonstrat. Unde sequitur quia fregit, id est clausa sacramenta legis et prophetarum patefecit. Panes frangendo multiplicantur, quia multi libri facti sunt exponendo legem. Frangens distribuit discipulis, et illi prefractum frangentes, distribuunt turbis, quia sanctis doctoribus aperuit sensum ut intelligerent Scripturas, et intellectas auditoribus  toto orbe fideliter dispensauerunt. Quod turbis superest discipuli tollunt, quia mysteria que a rudibus non capiuntur, a perfectis inquiruntur. Sunt enim fragmenta que populus non potuit manducare, quedam secretiora intelligentie, quibus impleti sunt apostoli quasi cophini duodecim. Per cophinos apostoli figurantur, et per apostolos chori sequentium doctorum foris quidem hominibus despecti, sed intus ad alenda humilium corda cibis salutaribus cumulati. Solent enim opera seruilia geri cophinis. Sed Dominus cophinos fragmentis impleuit, qui, ut fortiora confunderet, infirma mundi eligit. Apostoli duodecim cophinos de fragmentis manducantium impleuerunt, dum in sexta etate scripta priorum sua doctrina disseruerunt. Cophinus de gracili uimine  contexitur, et ordo apostolicus de humili stirpe eligitur. Hic reliquias edentium congregat, quia litteram popularibus erogat, mystica sapientibus reseruat. Et quia quinque sunt sensus exterioris hominis quinque millia uirorum secuti Dominum designant eos qui in seculo bene nouerunt uti exterioribus que possident. Qui recte quinque panibus aluntur, quia tales necesse est institui legalibus adhuc preceptis. Nam qui mundo ad integrum renuntiant, et quatuor sunt millia, et septem panibus refecti, hoc est et euangelica refectione sublimes et spirituali gratia docti. Cuius significationis causa, reor in introitu tabernaculi quinque columnas deauratas iussas fieri ; ante oraculum uero, id est Sancta sanctorum quatuor, quia incipientibus per  legem castigantur, ne peccent, perfecti per gratiam admonentur, ut Deo deuotius uiuant.

»Illi ergo homines, cum uidissent quod fecerat signum, dicebant: Quia hic est uere Propheta qui uenturus est in mundum. iehsu ergo, cum cognouisset, quia uenturi essent ut raperent eum, et facerent eum regem, fugit.« Recte senserunt tantum prophetam per salutis preconia uenturum esse in mundum, id est ad communem hominum cognitionem. Discipuli et turbe credentes in Dominum, putauerunt illum sic uenisse, ut iam regnaret, et hoc est uelle rapere et regem facere, preuenire tempus eius quod ipse apud se occultabat usque in finem seculi. Unde illud: »Non est uestrum nosse tempora  uel momenta .« Fugiens autem nobis exemplum monstrauit, ut in bonis que agimus humani fauoris retributionem uitemus, simulque insinuat quod altitudo sua non potest intelligi.



Item quedam de piscibus.

Quomodo de quinque panibus euangelicis quedam allegorice perstrinximus libet quoque aliqua commemorare de piscibus, cum beatus Ambrosius  dicit diuersa genera piscium diuersos usus habere. Alii enim oua generant, alii uiuos pariunt, atque formatos, et qui oua generant, non nidos texunt, ut aues, non diuturni fotus laborem induunt, non cum molestia sui nutriunt. Cecidit ouum quod aqua gremio quodam nature sue quasi nutrix blanda suscepit, et animal celeri fotu reddidit.  Continuo enim tactu parentis animatum ouum cecidit, et piscis exiuit. Cuius deinde quam pura et inuiolata successio, nullus alteri sed generi suo miscetur thymallus thymallo, lupus lupo. Scorpena quoque castitatem immaculati connubii generi suo seruat. Itaque habet pudicitiam generis sui, sed uenenum generis sui non habet. Non enim percutit scorpena, sed reficit.

De scaro. Scarus inter pisces ruminare perhibetur, ut ferunt quibus aut euentus aut usus fuit, aut studium talia comprehendere. Sane nec ipsi a suis potentie euasere uiolentiam, et auaritie potentiorum subiecti, ubique inferiores sunt. Quisque infirmior eo prede patet. Et plerique quidem herbis pascuntur, ac minutis uermibus. Sunt tamen qui  inuicem se deuorant, et sua carne pascuntur. Minor apud illos esca maioris est, rursus ipse maior a ualidiore inuaditur, et fit esca alterius, predator alieni. Itaque usu uenit ut, cum ipse alium deuorauerit, ab alio deuoretur, et in unum uentrem uterque ueniat cum uoratore proprio deuoratus, fitque similiter in uno uiscere prede uindicteque consortium. Et ipsis postea sponte hec accreuit iniuria, sicut in nobis non ex natura cepit, sed ex auaritia, aut, quia ad usum hominum dati sunt, in signum quoque facti sunt, ut in his nostrorum morum uitia uideremus, et caueremus exempla, ne quis potentior inferiorem inuaderet, daturus in se potentiori exemplum iniurie. Itaque qui alterum ledit, sibi laqueum parat in quem ipse incidat. Et tu piscis es  qui uiscera inuadis aliena, qui demergis infirmum, qui credentem persequeris usque in profundum. Caue ne, dum illum sequeris, incidas ipse in ualidiorem et deducat te in alienas insidias, qui tuas uitat, priusque tuam exspectet erumnam, qui te persequente propriam reformidabat.

De ceto. Ceti sunt marine bellue. Que si supernatant fluctibus ad mare insulas putes, montes altissimos summis ad celum uerticibus eminere. Que non in acta nec in littoribus, sed in Atlantici maris profundo dicuntur uideri, ut eorum conspectu naute a nauigandi in illis locis presumptione reuocentur, nec secreta elementorum adire sine supreme terrore mortis usurpent. Physiologus autem de  ceto dicit; quoniam, si tamen creditur, duas naturas habet. Prima est, si esurierit, aperit os suum; et maximus odor et suauis exit ex ore eius, ita ut minores pisces iucundentur eius suauitate, et congregentur omnes in ore eius, et, cum impletum fuerit os eius, claudit os piscis, et glutit eos. Magni autem pisces et perfecti non appropinquant saltem ori eius. Secunda uero natura est eius, ut exhibeat se in modum insule. Nauigantes autem suspicantur insulam esse. Ligant naues suas ad eam, et dum accenderit ignem super eam ad coquendum, atque ad calefaciendum se sentiens ignem dimergit se in profundum et trahit post se naues ligatas. Hec de historia ceti. Nunc quoque iungenda est significatio ipsius. uiribus est Zabulus quasi cetus corpore  magnus. Ut monstrant magni quos facit ille magi. Mentes cunctorum que sunt ubique uirorum. Esurit atque sitit, quosque potest perimit. Sed modicos fidei trahit in dulcedine uerbi, namque fide firmos non trahit ille uiros. In quo quisquis confidit; uel specie certam sibi mittit. Ad stygia tunc rapitur quam male decipitur.

De murena et uipera. uiper est nequissimum genus bestie et super omne quod serpentini generis est astutior, ubi ceundi cupiditatem assumpserit murena maritima, notam sibi requirit copulam uel nouam preparat, progressaque ad littus sibilo testificata presentiam sui ad coniugalem amplexum illam euocat. Murena autem inuitata non deest, et uenenate serpenti expetitos usus sue impartit coniunctionis.  Quid sibi uult sermo huiusmodi nisi ferendos esse mores coniugum? et si absens est, eius opperiendam presentiam, licet sit asper, fallax, inconditus, lubricus, temulentus. Quid peius ueneno, quod in coniuge murena non refugit? uocata non deest, et serpentis lubricum sedula caritate complectitur. Ille tua mala portat, et leuitatis feminee facilitatem, tu uirum tuum non potes, mulier, sustinere. Adam per Euam deceptus est , non Eua per Adam. Quem uocauit ad culpam mulier iustum est ut eum gubernatorem assumat, ne iterum feminea facilitate labatur. Sed horridus et incultus est. Sed semel placuit: Numquid uir frequenter est eligendus? Comparem suum et hos requirit, et equus diligit, et si mutetur alius, trahere  iugum nescit: compar alterius uel ad se non tutum putat, tu iugalem repudias tuum, et putas esse mutandum, et si uno deserit die, suspicaris ruinalem, et statim incognita causa quasi cognitam pudoris exsequeris iniuriam. uipera absentem requirit, absentem uocat, et blando proclamat sibilo, atque ubi aduentare comparem senserit, uenenum euomit, reuerentiam marito deferens uerecundata nuptialem gratiam, tu mulier, aduenientem de longinquo maritum, contumeliis repellis.

De polypo. Polypus piscis, id est multipes: plurimos enim nexus habet. Iste ingeniosus hamum appetens, branchiis complectitur, non morsu: nec prius dimittit quam escam circumroserit. uadoso  autem in littore petram nactus affigitur ei; atque nebuloso ingenio colorem subit, et simili specie terga obtutus plurimos piscium sine ulla suspicione fraudis allapsos, dum non precauent et saxum opinantur, casibus furtiue artis includit, et sinu quodam sue carnis intercipit. Sic spontanea uenit preda, et talibus capitur argumentis: qualia sunt eorum qui ingenium suum sepe commutant, et diuersas nocendi artes mouent, ut singulorum mentes sensusque pertentent, cum continentibus continentiam predicantes, in coitu intemperantium tanquam deuii ab studio castitatis, et demersi intemperantie uolutabris, ut qui eos audiunt aut uident, incauta facilitate se credant, eoque citius labuntur, dum distinguere non norunt, nec cauetur quod  noceat, dum grauior sit et magis noxia improbitas, benignitatis obumbrata uelamine. Et ideo cauendi sunt que crines sue fraudis et brachia longe lateque dispergunt, uel speciem induunt multiformem. Et isti enim polypi sunt nexus plurimos habentes et callidorum ingeniorum uestigia, quibus irretire possunt quidquid in scopulos sue fraudis inciderit.

De cancro. Cancros uocari quasi conche, crura habentes, inimica ostreis animalia; eorum enim carnibus uiuunt miro ingenio. Namque ualidam testam eius aperire non potest, explorat quando ostrea claustra testarum aperiat, tunc cancer latenter lapillos iniicit, atque impedita conclusione ostree carnes erodit. Tradunt quidam decem cancris  cum ocimi manipulo alligatis omnes qui ibi sunt scorpiones ad eum locum coituros. Sunt ergo homines qui cancri usu in aliene usum circumscriptionis irrepant, et infirmitatem proprie uirtutis astu quodam suffulciant, fratri dolum nectant et alterius pascantur erumna. Tu autem propriis esto contentus, et aliena te damna non pascant. Bonus cibus est simplicitas innocentie sue bona habens, insidiari nescit alienis, nec auaritie sue face inardescit, cui lucrum omne ad uirtutum dispendium est, ad cupiditatem incendium. Et ideo beata est si bona sua nouerit cum ueritate paupertas, et omnibus preferenda thesauris, quia melius est exiguum cum Dei timore, quam thesauri magni sine timore eius . Utamur ergo ingenio ad querendam  gratiam et salutem tuendam, non ad alienam circumscribendam innocentiam. Licet nobis uti exemplis maritimis ad profectum nostre salutis, non ad alienum periculum.

De echino. Echinus iste terrenus, quem uulgo ericium uocant, si quid insidiarum persenserit, spinis suis clauditur, atque in sua se colligit arma, ut quicunque eum contingendum putauerit uulneretur. Idemque echinus futura preuidens, geminas sibi respirandi uias munit, ut quando boream flaturum collegerit septentrionalem obstruat; quando noto cognouerit detegi eris nubila ad septentrionalem se conferat, ut flatus declinet obuios, et e regione nocituros. Hec de echino terreno. De echino  autem marino dicitur quod sit animal exiguum, uile ac despicabile; maritimum plerumque index future tempestatis, aut tranquillitatis annuntius solet esse nauigantibus. Denique cum procellam uentorum presenserit, calculum ualidum arripit, eumque uelut saburram uehit, et tanquam anchoram trahit, ne excutiatur fluctibus. Itaque non suis se liberat uiribus sed alieno stabilit et regit pondere. Quo indicio, naute uelut signum future perturbationis capessunt, et sibi precauent ne eos imparatos turbo improuisus inueniat. Sepe homines confusionem eris uident, et sepe falluntur quod plerumque eam sine tempestate discutiant; echinus non fallitur: echinum sua nequaquam signa pretereunt. Unde exiguo animali tanta scientia, ut futura prenuntiet?  Quo magis in eo nichil est, quo tantam habet prudentiam. Credo quod per indulgentiam Domini rerum omnium, id quoque prescientie munus acceperit. Etenim si fenum Deus sic uestit ut miremur, si pascit uolatilia, si parauit coruis escam, pulli enim eius ad Deum clamant. Si mulieribus dedit texture sapientiam, si araneam, que tam subtiliter ac docte laxos casses suspendit in foribus sapientie, non reliquit immunem, si ipse uirtutem equo dedit, et soluit de ceruice eius formidinem ut exsultet in  campo, et occurrens regibus arrideat, odoretur bellum eminus, excitetur sono tube, si hec irrationabilia pleraque et alia insensibilia ut fenum, ut lilia repleuit sua dispositione sapientie, quid dubitamus quod etiam in echinum contulerit huius gratiam prescientie. Nihil enim inexploratum, nichil enim indissimulatum relinquit. Omnia uidet qui pascit omnia: omnia replet Sapientia que omnia in sapientia fecit.



DOMINICA DE PASSIONE


 »Quis ex uobis arguet me de peccato .« Non dedignatur ex ratione ostendere se peccatorem non esse. »Si ueritatem dico, quare non creditis mihi? Qui est ex Deo, uerba Dei audit. Propterea uos non auditis, quia ex Deo non estis.« Sunt nonnulli qui precepta Dei nec aure corporis percipere dignantur, et sunt nonnulli qui percipiunt, sed nullo mentis desiderio complectuntur, et sunt nonnulli qui libenter audiendo compunguntur sed post lacrymas ad iniquitatem redeunt. Hi profecto uerba Dei non audiunt, quia ea exercere in opere contemnunt. Licet igitur omnes sunt filii Dei per naturam, quod ostendunt parabole de filio frugi et prodigo; de duobus filiis inuitatis ad uineam, illi tamen sunt ex diabolo per uitium, quia uerba Dei non diligunt. Qui  uero renascuntur ex Deo generationis adoptione, audiunt uerbum Dei et custodiunt.

»Responderunt igitur Iudei, et dixerunt ei: Nonne bene dicimus nos quia Samaritanus es tu et demonium habes?« Receperant Samaritani Dominum, quando locutus est mulieri ad fontem, et cum eis conuersatus erat. uocant igitur eum Iudei Samaritanum quasi peccatorem, quia peccatores illos reputabant, nec eis contebantur.

»Respondit iehsu: Ego demonium non habeo, sed honorifico Patrem meum, et uos inhonorastis me.« Alterum de duobus obiectis negauit. Samaritanus enim interpretatur custos: et custodem se esse non negauit. Non enim dormitat qui custodit Isrel . Et nisi Dominus custodierit ciuitatem  frustra uigilat qui custodit eam . Non contumeliosa uerba respondit qui uere respondere posset: uos demonium habetis. Sed superbia nostra hic confunditur. Iam quid nobis ex hoc innuitur, nisi ut eo tempore quo a proximis falsas contumelias accepimus eorum etiam uerba mala taceamus, ne mysterium nostre correptionis arma uertamus furoris.

»Ego gloriam meam non quero, est qui querat et iudicet.« Non quero gloriam sicut simulatores qui querunt uideri quod non sunt. Est Pater qui querit gloriam meam, et iudicet, id est discernat a gloria uestra, quia uos secundum seculum gloriamini, non ego; sed ea gloria quam habui apud Patrem antequam mundus esset, que est ab  humana inflatione discreta. Secundum penale iudicium Pater non iudicat quemquam, sed omne iudicium dedit Filio; secundum iudicium discretionis iudicat ut in psalmo: »Iudica me Deus .« Huius iudicii expositio sequitur: »Et discerne, inquit, causam meam de gente non sancta .« Similiter duas tentationes intelligimus, quarum una decipit, altera probat. Nam scriptum est: »Deus neminem tentat .« Et iterum scriptum est: »Tentat uos Dominus Deus uester, ut sciat si diligatis eum .« Ut sciat dictum est pro scire faciat. Iob latebat se, sed Deum non. Admisit Deus tentatorem, et fecit eum sui cognitorem. Sic et duo timores sunt: seruilis, cum times ne patiaris penam; castus, cum times ne  amittas iustitiam. Alterum perfecta caritas foras mittit timorem ; alterum seruat, nos ante Deum permanens in seculum seculi. Nam et mulier adultera timet ne uir eius ueniat, casta, ne uir eius abscedat.

»Amen, amen dico uobis, si quis sermonem meum seruauerit mortem non uidebit in eternum.« Exemplo suo nos admonet ne, cum malorum peruersitas crescit, predicare cessemus, quia et boni meliores per contumelias fiunt et reprobi de beneficio peiores.

»Dixerunt ergo Iudei: Nunc cognoscimus quia demonium habes. Abraham mortuus est et prophete, et tu dicis: Si quis sermonem meum seruauerit, mortem non gustabit in eternum.« De morte  secunda, morte gehenne, morte damnationis cum diabolo dicit, quia nec Abraham mortuus est, nec prophete. Illi enim mortui sunt, et uiuunt; isti uiuebant et mortui erant. Mortem uidere uel gustare est eam experiri.

»Nunquid tu maior es patre nostro Abraham, qui mortuus est. Et prophete mortui sunt. Quem teipsum facis? Respondit iehsu: Si ego glorifico meipsum gloria mea nichil est. Est Pater meus qui glorificat me, quem uos dicitis quia Deus uester est, et non cognouistis eum. Ego autem noui eum. Et si dixero quia non scio eum, ero similis uobis, mendax. Sed scio eum, et sermonem eius seruo.« Sermonem Patris ut Filius loquebatur: et ipse erat uerbum Patris qui hominibus loquebatur. Si ergo  cognouissent Patrem, Filium eius recepissent. quem uox Patris glorificabat in baptismate, in monte, et in aliis huiusmodi. Ideo contra hoc quod dicunt: Quem teipsum facis, refert gloriam suam ad Patrem dicens: Si ego solus sine Patre glorifico meipsum, sicut simulatores, gloria mea nichil est.

»Abraham pater uester exsultauit ut uideret diem meum: et uidit, et gauisus est.« Credens exsultauit sperando, ut uideret intelligendo. Quod ait diem meum, incertum potest esse unde dixerit, utrum diem Domini temporalem in carne, an diem qui nescit ortum nec occasum: Sed utrumque Abraham uidit. Quando enim misit seruum suum petere uxorem filio suo Isaac, ait: »Pone manum tuam sub femore meo, et iura per Deum celi .« Quid hoc sibi uult nisi quia significabatur de genere Abrahe Deum celi uenturum in carne. Qui reprehendunt carnem Christi, reprehendunt factum Abrahe. Abraham diem Domini uidit, cum in figura summe Trinitatis tres angelos hospitio suscepit.

»Dixerunt Iudei ad eum: Quinquaginta annos nondum habes, et Abraham uidisti? Dixit eis iehsu: Amen, amen dico uobis, antequam Abraham fieret ego sum.« Non ait fui; sed sum, quia Diuinitas tempus non habet. Ab intuitu carnis, ad diuinitatem trahit; sed, duri ut lapides, putant hoc esse blasphemiam.

»Tulerunt ergo lapides ut iacerent in eum. iehsu autem abscondit se, et exiuit de templo.« Quem  intelligere non poterant obruere querebant: sed Dominus se uindicare noluit, quia pati uenerat. Et ideo se abscondit ut daret nobis exemplum dare locum ire, uel ideo ut ostenderet quia ipsa ueritas eis absconditur, qui eius uerba sequi contemnunt, et fugit mentem, quia non inuenit humilem. Nota quia inconsiderate Iudei dixerunt ad Dominum: Quinquaginta annos nondum habes? Sunt qui fingunt ab incarnatione usque ad passionem multo plures annos quam ex historiis colligamus.



SERMO DE CARNE QUAM uERBUM ASSUMPSIT: QUALIS FUERIT SECUNDUM PASSIBILITATEM ET AFFECTUS.

De carne uerbi commemorare oportet, quia illam  ab ipsa conceptione Spiritus sancti operatione ita mundatam credimus, ut eam uerbum ipsum liberum prorsus et immunem ab omni peccato assumeret, pena tantum peccato uoluntate, non necessitate assumentis, remanente, ut dum ista in Saluatore sine culpa pateretur, illa qua in saluandis pro culpa pena obnoxia fuerant liberaretur. De hac pena passibilitatis siue mortalitatis querunt quidam quomodo in carne Saluatoris erat. Sed facile est scire quomodo caro illa quandiu in massa generis humani sub originali debito fuit, penam quoque preuaricationis que totum tenebatur in toto ipso ex necessitate sustinuit. Postquam uero a toto ipso singulariter diuisa est, ut nec in ipso esset, nec cum ipso in causa participaret, iam nichil pene debuit, quia culpe nichil  habuit. Itaque quantum in ipsa fuit, non debuit sustinere penam, quoniam iam non habuit culpam. Poterat ergo iuste Saluator in carne sua, quam sine culpa assumpsit, penam mortalitatis, passibilitatisque infirmitatem, non assumpsisse; sed eam non solum super id quod nos sumus mortales, quia peccator non erat, sed super id etiam quod primus homo ante peccatum fuit, quia probandus non erat a prima conceptione gloriam immortalitatis induisse. Primus quippe homo quia probandus erat, talis esse debuit, qui et peccare et non peccare potuisset, ut uoluntatis non necessitatis esset utrumque. Neque enim uel obedienti meritum, uel non obedienti culpa esse potuisset, nisi et obedientia, et preuaricatio uoluntaria fuisset. Itaque quia ad  probationem est utrumque uoluntas eius exspectabatur, ad utrumque ei possibilitas prestabatur. Quia ergo peccandi et non peccandi possibilitatem habuit, oportebat ut et moriendi et non moriendi possibilitatem haberet. Si enim ex necessitate immortalis fuisset, etiam preuaricator et peccator mori non potuisset, atque ita inobedientia penam debitam non haberet. Nec se recognosceret aliquando peccator, si mortuus intus semper foris uiueret.

Item: si ex necessitate mortalis fuisset, etiam inobedientia persistens mori debuisset, et iniuste sine culpa puniretur, si non peccans moreretur. Quapropter quia probandus erat et utrum inobedientia persisteret exspectabatur, caro quoque illius  secundum aliquid mortalis erat, quia poterat non mori, quatenus ex eo quod mori poterat moreretur si peccaret, et ex eo similiter, quia non mori poterat, non moreretur, si in obedientia perseueraret. Christus autem, quia homo perfectus a principio et probatus inuentus est ad perfectionem uel ad probationem, expectatus non est, et idcirco sicut liberum arbitrium habuit, nec tamen ita ut peccare posset ita quoque et immortalitatem, quantum in se erat, habere debuit, et ita ut mori omnino non posset. Unde constat quod Christo homini a principio non solum illa immortalitas debebatur, quam primus homo habuit ante preuaricationem, sed illa quoque quam nunc secundus habet post resurrectionem, ut uidelicet sicut ex consortio Deitatis spiritu confirmatus  erat ad ueritatem, ut peccare non posset, ita quoque ex merito uirtutis carne confirmatus esset ad incorruptionem, ut mori non posset. Sed quia caro peccatrix a pena peccati liberari non potuit, nisi eius caro que sine peccato fuit, pateretur infirmitatem passibilitatis et mortalitatis in carne assumpta, retinuit potestate, sustinuit uoluntate, non passus est necessitate. De sensu autem passionis in carne Christi quidam male sensisse inueniuntur, asserentes carnem illam, in omnibus his que in ea et circa eam exhibita sunt passionis genera, similitudinem quidem passionis et doloris suscepisse, sed nullum omnino dolorem aut passionem sustinuisse. Sed non attendunt quanta absurditas eiusmodi assertionem consequatur. Quomodo enim in Christo  uera compassio fuit, si uera passio non fuit? Quomodo stabit quod dicit propheta: »uere languores nostros ipse tulit, et dolores nostros ipse portauit .« Si Christus in cruce dolorem passus non fuit, quare tantopere calicem passionis transferri a se postulauit?  Quid sibi uoluit sanguis ille desudans, angustiam imminentis mortis contestatus? Quid sibi uoluit quod ipse Christus in infirmitate, secundum quam caro passionem timuit, et uoluntate, secundum quam spiritus promptus fuit, exponens ait: »Spiritus quidem promptus est, caro autem infirma?«  Isti ergo qui negant in Saluatore secundum infirmitatem carnis ueram fuisse passionem, quantum in se est, eam que per passionem Christi facta est, conuincuntur negare  redemptionem.

Sunt alii qui non minori dementia de affectibus humanis in Christo, secundum quos ueritatem nature cum humanitate suscepit; quidam non solum falsa, sed horrenda etiam blasphemare non timuerunt. Quia enim Apostolus ait: »Non habemus pontificem, qui non possit compati infirmitatibus nostris, tentalum autem per omnia .« Asserunt humanum effectum in Christo motus uitiorum sensisse absque consensu tamen rationis, secundum concupiscendi infirmitatem quam nos, qui peccatores sumus, ex illa originali corruptione in carne, quam portamus, illicitos appetitus et motus concupiscentie surgentis et uitii tentantis delectationem, etiam inuiti, solemus sentire. Nos autem  motus idcirco Christum in carne sua uoluntarie sustinuisse, ut quasi illis tentantibus resistendo  uictor existeret, quatenus et sibi tentationem uitiorum superando premium iustitie acquireret, et nobis in tentatione positis resistendi et uincendi in semetipso exemplum formaret. Sed absit a sensu Christiano ut ullam in carne sacrosancta Agni uernaculi inordinate delectationis et concupiscentie illicite illationem aliquo modo fuisse, aut dicat, aut credat, quia si ullam praue delectationis radicem aut motum concupiscendi inordinatum in illa fuisse diceremus, profecto ab omni initio liberam negaremus. Quomodo autem uitium mundaret, si uitium portaret? Motus quidem inordinatus ex infirmitate concupiscendi surgens cum ipsa corruptione, de qua oritur non solum pena est, sed culpa: quia tamen in baptizatis ad damnationem non imputatur,  quia per gratiam noue regenerationis excusatur, sicut dicit Apostolus: »Iam nichil damnationis est his qui sunt in Christo Iesu .« Hec tamen corruptio per gratiam sacramenti non quidem accipit ut culpa non sit, sed ut damnabilis non sit; quia si culpa omnino non esset, non haberet excusari, quia non debent imputari. Quapropter illam infirmitatem humane nature, que pena est, solum cum susceptione carnis Christum assumpsisse ueraciter dicimus: illam uero, que sic pena est, ut etiam culpa sit, nullatenus admisisse indubitanter affirmamus. Neque enim sic uictorem uitiorum dicere uolumus, ut eum ipsa que uinceret uitia portasse aliquando ac sensisse dicamus. Propterea enim per solam penam infirmari consensit, ut eos  qui in culpa et in pena egrotabant, primum a culpa iustificaret, et postea a pena liberaret.



DOMINICA IN PALMIS


 »Cum appropinquassent Hierosolymis, et uenissent Bethphage ad montem Oliueti, tunc iehsu misit duos discipulos, dicens eis: Ite in castellum quod contra uos est, et statim inuenietis asinam alligatam, et pullum eius cum ea alligatum, cui nemo unquam hominem sedit, soluite illum et adducite mihi. Et si quis uobis aliquid dixerit, dicite ei quia Dominus operam eius desiderat et confestim  dimittet eos .« Bethphage sacerdotum uiculus erat et confessionis portabat typum, quia domus bucce interpretatur. Pulchre ergo refertur situs in monte Oliueti, cum sit olei natura lucis ministrare et laborum dolorumque solamen, quia confitentes peccata sua Christo adherent, qui nos unctione spiritali et scientie luce refouet. Ne autem absconderetur ciuitas supra montem hunc posita, mittit discipulos in castellum, quod contra eos est, ut per illos totius contra positi orbis munitiones penetret. Asina et pullus Iudei sunt, et gentes propter quasdam similitudines. Est enim hoc animal immundum, et pre ceteris iumentis stultum, et infirmum, et ignobile, et oneriferum. Sic fuerunt homines ante Christum. Ligati etiam a diabolo erant,  nec sua uirtute euadere poterant. Nam sicut nauis, fracto gubernaculo, illuc ducitur quo tempestas impellit, sic homo diuine gratie auxilio perdito per peccatum non quod uult agit, sed quod diabolus. Et sicut primum in potestate est populi facere sibi regem quem uult, factum autem de regno expellere iam non est in potestate eius, et ita uoluntas populi in necessitatem conuertitur. Sic homo, priusquam  peccet, liberum habet arbitrium, utrum uelit esse sub regno diaboli. Cum autem peccando ei subiugatur non potest de potestate eius exire, quia uoluntas est conuersa in necessitatem. Hoc est quod peccatores solent dicere: uellemus esse sancti, sed non possumus. uerum dicunt, sed non habent excusationem, quia primum potuerunt non esse sub potestate diaboli, de qua nisi solus Deus nemo potest eripere. Populo quidem nationum perfidie uinculis irretito nemo unquam hominum sedit, id est nullus doctor frenum correctionis contulit, quo uel linguam a malo cohibere uel in uiam uite cogeretur ire. Sederet namque ille homo id est ad utilitatem eius requiesceret docendo, si quis rationabilius eius stultitiam reprimendo corrigeret. Unde non immerito  duo discipuli, duo ordines predicatorum intelliguntur, Iudeis uidelicet et gentibus missorum. Quidam uero istos duos intelligunt Petrum et Philippum, quoniam ipsi primum gentes adduxerunt ad Christum, Philippus Samariam quasi asinam; Petrus Cornelium quasi Samarie pullum. Bini uocantur apostoli, bini mittuntur, quia caritas non est in uno. Unde scriptum est: »ue soli .« Duo educunt Hebreos de Aegypto. Duo portant botrum de sancta terra, ut semper prepositi iungant operi scientiam. Duo mandata de duobus proferant tabulis. Duobus fontibus abluantur et abluant, et duobus uectibus arcam Domini portent, et inter duo cherubim Dominum agnoscant; spiritu et mente psallentes: »Soluite, inquit, per doctrinam et per  miracula.« Ac si diceret: »Quecunque solueritis in terra erunt soluta et in celis .« Alieni alligant ut possideant; Christus soluit ut teneat. »Confestim dimittet eos Dominus,« uidelicet qui iure creationis desiderat ut omnis creatura suo seruitio mancipetur. Primo homines uocantur per doctrinam et miracula apostolorum, deinde dimittit eos Dominus in arbitrio suo, ut uel in fide qua uocati sunt remaneant, uel in antiquas consuetudines redeant, Iudei uidelicet in suas superstitiones generales, gentiles uero in spurcitias suas; nam quod uocati sumus Dei est. Quod autem digne inuocatione uiuimus, nimirum pariter et Dei est. Et hoc est quod ait: Dimittet eos, non ad diabolum, sed in arbitrio suo.

 »Euntes autem discipuli fecerunt sicut precepit illis iehsu. Soluentibus autem illis dixerunt domini eius ad eos: Quid soluitis pullum? Illi dixerunt: Quia Domino necessarius est. Et dimiserunt eis. Et duxerunt pullum ad Iesum, et iactantes uestimenta sua supra pullum, et eum desuper sedere fecerunt.« Marcus scribit pullum ante ianuam foris in biuio ligatum et inuentum . Ianua est ipse qui ait: »Ego sum ostium ouium: per me si quis introierit saluabitur, et pascua inueniet .« His pascuis populus gentium carebat, dum extra ianuam, in biuio ligatus stabat. Recte in biuio, quia non unam fidei uiam tenebat, sed dubios calles erroneus sequebatur. In biuio stabat qui in libertate  arbitrii inter mortem et uitam dubitabat. Multos quippe Dominus habebat, quia per multa dogmata uariis erroribus raptatus, quot uitiis deseruiebat, tot demones cum possidebant. Sed dominatum sibi uindicare non poterant quos dominos fecerat non natura, sed culpa; et ideo cum Dominus dicitur, unus agnoscitur: nam et si multi dii et multi domini, generaliter tamen unus Deus et unus Dominus. Qui ergo in soluendo pullo contradixerunt, audito Domini nomine, quiescunt, quia magistri errorum, qui doctoribus Christi obsistebant, eatenus suas tenebras defenderunt, donec miraculis attestantibus Dei uirtus emicuit. Sic ergo liber credentium populus qui Deum corde portet adducitur. uestes apostolorum sunt precepta diuina et gratia specialis,  quibus turpitudo nostre carnis tegitur; his prius nudi populi, sed modo per apostolos oranti, Christum sessorem habent, ut non regnet peccatum in lasciua carne, sed iustitia et pax et gaudium in Spiritu sancto.

»Hoc autem totum factum est, ut adimpleretur quod dictum est per prophetam dicentem: Dicite filie Sion: Ecce rex tuus uenit tibi mansuetus, sedens super pullum asine subiugalis.« Hoc in propheta Zacaria scriptum est, a cuius sententia Mattheus et Ioannes minime recedunt, etsi uerba ponant diuersa. Et quia ipsa est Hierusalem, que Sion filiam Sion dicit bonos in illo ceco populo. Dicite ei, predicatores, ne timeat, sed exsultans agnoscat regem suum, mentes regentem, et ad regnum celorum  perducentem, ne cum reprobis dicat: »Non habemus regem nisi Cesarem .« Mansuetus uenit non sedens in curru aureo purpura fulgens, nec super equum discordie amatorem, sed super bestiam pacis amicam. Secundum litteram in paruo itinere utrumque animal non uidetur sedisse Dominus, sed magis competit ut pullo usus sit ad sedendum, asina ducta libera. Mystice autem super populum utrumque sub dominio eius humiliatum sedit, Petro et Paulo missis ad eos. Quia ergo lasciuus et indomitus gentilis populus credidit exemplo fidelium de Synagoga, que iugum legis traxerat, bene refertur pullus fuisse filius asine subiugatis. Considera quia sicut hoc genus iumenti, si quid errat, in simplicitate errat, et non in asperitate, ita  homines qui crediderunt in Christum ex utroque populo ante Christum, non in malitia, sed in ignorantia peccauerunt.

»Eunte autem illo, multi substernebant uestimenta sua in uia: alii autem cedebant ramos de arboribus, et sternebant in uia.« uide quoniam super iumentum apostoli posuerunt uestimenta sua, sub pedibus uero ceteri iumenti. Mandatis enim apostolorum sternuntur Christiani et adornantur, legis autem mandata conculcant, id est circumcisionem et ceteras consuetudines Iudaicas. uestimenta namque turbe sunt legis mandata, in uia, id est in Christo a Christianis conculcata. Turba enim qua uestimenta sua sternebat in uia credentes sunt ex  circumcisione, qui uidentes et agnoscentes Christum, gloriam quam habebant ex lege, deiecerunt in terram, seipsos humiliantes, et cum Apostolo dicentes: Que mihi fuerunt lucra, hec existimaui propter Christum detrimenta, et arbitror stercora esse, ut Christum lucrifaciam . Qui autem ramos cedebant de arboribus, sunt credentes et eruditi doctores, qui ex prophetis accipientes exempla quasi de arboribus ramos ante gentilem populum strauerunt in uia, id est in Christo, ut sine offendiculo intraret in sanctuarium Dei. uel ita: Saluator iumento insidens Hierosolymam tendit, non solum quando cuiusque fidelis anima regens ad pacem intime uisionis ducit, sed etiam cum sancte Ecclesie uniuersaliter prouidet et eam in superne pacis  desiderium accendit. Pedes iumenti sunt extremi quos ad iudicandum constituit Apostolus, qui et si non sint dorsum in quo sedit Deus, tamen instruuntur cum militibus a Ioanne. Multi quippe sternunt uestimenta in uiam, quia exercitus martyrum corpora sua animarum, uicum tegumenta pro Domino dant, quo sequentibus electis callem faciant recte uiuendi. In uia denique sternunt uestimenta, qui corpora sua edomant ut Domino iter ad mentem parent, uel exempla bona sequentibus prebeant. Frondes uero uel ramos de arboribus cedunt, qui Patrum sententias uel exempla carpunt, et in uia Dei ad auditoris animum uenientis humili predicatione submittunt. Iusti namque ut palma florebunt, angusti in radicibus, lati in floribus et fructibus, quoniam  bonus odor Christi sunt, et sternunt uiam mandatorum Dei bona fama.

»Et cum iam appropinquaret ad descensum montis Oliueti ceperunt omnes turbe descendentium gaudentes laudare Dominum uoce magna.« Descendente Domino de monte Oliueti, id est humiliante se ad infirmitatem nostre carnis, cum sit in forma Dei. Cum illo descendunt turbe, id est humiliantur sub manu eius qui misericordia indigent, ut ab eo exaltentur.

»Turbe autem que precedebant, et que sequebantur, clamabant dicentes: Hosanna filio Dauid, Benedictus qui uenit rex in nomine Domini. Pax in celo et gloria in excelsis.« Benedictus qui uenit regnum patris nostri Dauid: Hosanna in excelsis.  Precedunt prophete, sequuntur apostoli. Abyssus abyssum inuocat , id est lex legem alteram. Precessit Iudaicus populus, secutus est gentiles. Homines fideles clamant filio Dauid: Hosanna: quod Latine dicitur salus, quia credunt Dauid filium Dei filium, unum filium saluare terrenos, ut iusti in angelorum ruinam edificentur. Confitentur etiam benedictum qui uenit in nomine Domini, id est Patris sui, quoniam Filius de Patre suscipit nomen, et Pater de Filio. Benedictio que fit in Deo confessio sola est et laudatio bonorum que prestita est ab eo. Benedictio uero que fit a Deo in nobis impletur, dum eius beneficiis implemur.  Quem ante fideles crediderunt uenturum, hunc nos uenisse credimus. In eius quippe laude celestia et terrena concinunt, quia quo nascente celestes uirtutes decantant gloria in excelsis Deo, et in terra pax hominibus, eodem mundi principe triumphator mortales uicem laudis rependunt, dicentes: Pax in celo et gloria in excelsis. Turbe quippe refecte, de quinque panibus et duobus piscibus uoluerunt rapere Iesum et constituere regem, sed ipse fugit in montem. Nunc autem non reprimit uoces eorum qui regnum Dauid restaurandum in eo concinunt. In quo apte docet quod eterni imperii rex esset in celis, non tantum in terris. Ad quod per contemptum mortis, et gloriam resurrectionis, et triumphum ascensionis perueniret. Hinc post resurrectionem  ait discipulis: »Data est mihi omnis potestas in celo et in terra .« Consonat laus turbe uoci Gabrielis, qui ait matri Domini. »Hic erit Magnus et Filius Altissimi uocabitur, et dabit illi Dominus Deus sedem patris Dauid eius, et regnabit in domo Iacob in eternum .« Recte ergo clamant: »Hosanna in excelsis, id est salua nos in celestibus, ubi scilicet omne genu sibi flectetur, celestium, terrestrium et infernorum .«

Notandum quod hosanna Hebraicum uerbum compositum est ex corrupto et integro. Salua namque siue saluifica apud eos dicitur hosi et anna est interiectio deprecantis. Denique in psalmo CXuII,  ubi LXX Interpretes transtulerunt: O Domine, saluum me fac, in Hebreo scriptum est: Anna adonai, hosi anna. Quod interpres noster Hieronymus diligentius elucidans ita transtulit: »Obsecro, Domine, salua, obsecro.« Idem namque significat, o Domine, per interiectionem obsecrantis, quod obsecro Domine per ipsum uerbum obsecrationis. Hosanna itaque salua, obsecro significat, consumpta uocali, que uerbum antecedens terminat cum perfecte dicitur hosi. Quod metrici scandendis uersibus synalinpham uocant, quamuis scriptam litteram scandentes transiliant. In hoc autem uerbo Hosanna, littera non scribitur, sed sensu loquentium saluo funditus intermittitur.



IN DIE PALMARUM.


 »Dicite filie Sion: Ecce Rex tuus uenit tibi mansuetus, sedens super asinam et pullum subiugalem . Mandat uobis rex celestis, fratres karissimi, per prophetam Zacariam, gaudium sui aduentus. uenit ad reconciliationem Dominus, qui ex peccato primi parentis uobis fuerat alienus. Et antequam ueniret, premisit legatos, prophetas, patriarchas, dicens eis: Dicite filie Sion,« id est annuntiate Ecclesie mee. Quam filiam Sion ideo uocat, quia filia speculationis et delectationis debet esse. Sion enim speculatio interpretatur: que a spiritualibus hostibus debet sibi prouidere. Sed quid  dicat subiungit: »Ecce rex tuus uenit.« Recesserat Dominus per peccatum ab humano genere, qui proximus ei fuerat rationabiliter uiuenti. Sed qui recesserat per iniustitiam nostram, uenit per misericordiam suam. Per uiscera enim misericordie Dei, uisitauit nos oriens ex alto . Inclinauit celos et descendit, et caligo sub pedibus eius , Inclinauit celos, id est humiliauit celestia, scilicet Deitatem, et ipsos angelos per commiserationem, quam habuit de reparatione humani generis: et ipse descendit uniendo sibi humanam naturam. Inclinati sunt angeli, cum accedentes ad Deum,  ministrabant ei. Sed quamuis humilis, quamuis particeps nostre fragilitatis, tamen caligo, id est obcecatio mundanorum fuit sub pedibus eius, id est plenarie subiecta; et cum fortis miles ad pugnam uenisset, in sole posuit tabernaculum suum . Tabernaculum Christi illud intelligitur in quo militauit Deo Patri, illud posuit, id est constituit in sole, hoc est in uirgine, que fuit pulchra ut luna, electa ut sol. Luna, quia illuminans tenebras noctis; sol quia sola pre ceteris calore Spiritus sancti inarsit.

Parato itaque tabernaculo suo, procedens de thalamo suo, tanquam sponsus  Ecclesie factus est per carnis coniunctionem. Procedens, inquam, de thalamo suo, id est de utero uirginali, exsultauit ut  gigas, id est ut fortis, ut inuincibilis ad currendam uiam militie sue; et uenit ad bellandum contra principem huius mundi, dicens: »Nunc princeps huius mundi eiicietur foras ,« scilicet a mentibus hominum, in quibus regnabat prius. Elegit autem paucos secum et pauperes, ut ait Apostolus: »Elegit que stulta sunt mundi ut confundat sapientes, et infirma mundi ut confundat fortia .« Quid enim Petrus, quid Andreas, nisi insipientes et ignobiles? Et tamen de illis paucis, unus succubuit, id est Iudas, qui eum tradidit. Iudas enim cupidus erat et fur et loculos habens, ea que mittebantur portabat . Iste uidens Mariam unguentum pretiosum super caput Domini  fudisse, ait: Ut quid perditio hec? Potuit enim istud uenundari multo et dari pauperibus . Itaque abiit ad summos sacerdotes, ut proderet eum. Infelix Iudas! Damnum credebat se habere in effusione unguenti: uoluitque recompensare pretio magistri. Sed cum summa misericordia discipulum errantem uellet corripere, dicebat: »Qui intingit mecum manum in paropside, hic me traditurus est ,« ut cum sciret, eum cognoscere cogitationes suas, peniteret. Aliis autem manus retrahentibus Iudas impudentia, qua proditurus erat Dominum, manum cum Magistro in catinum misit, ut audacia sua bonam conscientiam mentiret. Et cum Dominus diceret: »Unus ex uobis tradet me ;« et alii dicerent: »Nunquid ego sum Domine?«   Iudas ait: »Nunquid ego sum Rabbi?«  Hi uocabant Dominum, ille magistrum, quia uolebat peccatum, quod conceperat, in hoc uerbo quod dixerat, Magister, diminuere. Minus enim uidebatur tradere Magistrum quam Dominum. Sed hunc Dominus patientia superauit, quia eum pertulit: et quamuis nouerit eum proditorem, tamen lauare ei pedes non abnuit. Traditus est itaque Dominus Iudeis et extra portam passus est ab eis, ut sanctificaret per suum sanguinem populum. »Exeamus igitur ad eum extra castra, improperium eius portantes .«

Recordari igitur debemus quantum improperium pro nobis passus est Dominus, quia, cum ad turpem duceretur mortem, extra ciuitatem eiectus est,  quasi uilis et contemptibilis extra ciuitatem eiectus est, et crucem suam protauit et inter latrones crucifixus est in loco Caluarie, et ubi rei decollabantur, interfectus est. Sed cum praua intentione hec fecissent Iudei, pius Dominus magna dispensatione hec tria fieri uoluit: non solum enim in hoc genere mortis uoluit dare redemptionem hominibus, sed etiam uitam nostram informare. Non enim sine causa uoluit potius crucifigi quam lapidari, uel alio genere supplicii puniri, sed ut aliquid debeat in eiectione et crucifixione a nobis intelligi, docet Apostolus cum dicit: »Exeamus ad eum extra castra,« etc. uideamus igitur quomodo debeamus exire, et a quibus castris, et quod improperium portare. Quandiu in mortali hoc corpore sumus, a Domino  peregrinamur. Sumus enim in his corporibus quasi in castris, bellantes contra spiritualem inimicum. Sed in his castris, id est in carne delectandum non est, quia ut ait Apostolus: »Debitores sumus non carni ut secundum carnem uiuamus. Si enim secundum carnem uixeritis, moriemini .« Exeundum ergo est ab his castris, ut non subiiciamur dominio carnis; debet enim seruire, non imperare. Unde Apostolus: »Castigo corpus meum, et in seruitutem redigo ,« uel subiicio, id est ut seruiat anime. Hoc exire est illud, quod Dominus in Euangelio ait: »Qui uult uenire post me, abneget semetipsum etc. .« Abnegare debemus in nobis ipsis, non quod ibi fecit Deus,  sed nos facimus. Quodcunque bonum habemus a Deo est, quodcunque malum ab homine. Ergo qui furabatur, iam non furetur.

Audistis quid est exire extra castra, modo uideamus quid sit portare improperium Christi. Hoc idem est, quod in illo Dominico dicitur: »Et tollat crucem suam .« Quid est tollere crucem Domini? Dominus ideo uoluit hoc genus tormenti eligere, ut inde sumamus exemplum uel formam uite. Sicut enim crucifixus non potest membra sua ad aliquas actiones dirigere, eodem modo ueterem hominem cum uitiis et concupiscentiis nostris debemus crucifigere, ut neque pes, neque manus, neque aliud membrum, possit aliquam fallaciam peragere nec cogitare. Tollamus ergo crucem hanc, et in nobis  crucifigamus uitia. Nunc igitur exeamus, fratres, Christo obuiam cum palmis, id est uictoriis habitis super diabolo et opibus eius, et cum floribus uirtutum. Offerat alius florem dilectionis, que principalis est radix omnium uirtutum. De qua ait Gregorius: »Sicut multi arboris rami, ex una radice prodeunt, sic multe uirtutes ex una caritate generantur.« Alius offerat florem uirginitatis et lilium castitatis. Hec est illa uirtus que commendauit Ioannem, quem diligebat iehsu, quia uirgo electus est a Domino, quem ipse laudat in Apocalypsi: »Hi sunt qui cum mulieribus non sunt coinquinati,« etc. . Alius sit preditus flore humilitatis, imitatus eum qui ait: »Discite a me quia mitis sum et humilis corde .« Alium decoret flos misericordie,  quia »beati misericordes, quoniam ipsi misericordiam consequentur.« Alius teneat ramum penitentie, quia »beati qui fecerunt penitentiam,« etc. Alius concremet thura orationum, dicendo: »Dirigatur oratio mea, etc. .« Alius pascat in Christo pauperem, reminiscens illud Euangelicum: »Quod uni ex minimis meis fecistis, etc. .« Et nullus ita accedat uacuus ante Dominum, ut mereantur omnes equari, et ut eos supersedens ducere et regere ad palmas Hierusalem dignetur. Igitur ingrediente Domino cum turbis ciuitatem, turba puerorum ac totum uulgus cum palmis obuiam proruit, et regem glorie cum hymnis  excipit. Quibus stipatus templum ingrediens ementes et uendentes columbas de illo cum flagellis eiecit, et templum sui corporis dissoluendum, sed post triduum reedificandum predixit. In templo itaque multa signa faciebat, et turbas quotidie celestia docebat. uerum quia hic dies exemplo illius populi ab uniuersa Ecclesia cum palmis et floribus celebratur, dies palmarum nuncupatur. Feria autem quarta a Iuda traditur; feria quinta panis et uinum in corpus et sanguinem eius nobis conficitur; feria sexta pro salute omnium crucifigitur; sabbato in sepulcro requieuit; Dominica a morte resurgens uitam et gaudium omnibus in se sperantibus dedit.



IN CeNA DOMINI. Secundum Ioannem.


 »Ante diem festum Pasche sciens iehsu, quia uenit hora eius ut transeat ex hoc mundo ad Patrem, cum dilexisset suos in finem dilexit eos .« Pascha transitus dicitur, quia Dominus per Aegyptum transiit, percutiens primogenita eius, et Filios Isrel liberans, et quia filii Isrel transierunt illa nocte de Aegyptia seruitute. Quod significat Dominum transiturum de hoc mundo ad Patrem, et fideles eius de temporalibus ad celestia. »In finem dilexit suos,« id est in seipsum. »Finis enim legis, ait Apostolus, est Christus .« Finis quousque feliciter eamus, non ubi infeliciter pereamus. uel in finem, id est in mortem, non quod morte terminetur Christi dilectio, sed in tantum dilexit quod usque ad mortem dilectio eum perduxerit.  In quo exemplum dedit, ut omnes in Dei ueritate permaneant usque in finem.

»Surgit a cena et ponit uestimenta sua. Et cum accepisset linteum, precinxit se. Deinde misit aquam in peluim et cepit lauare pedes discipulorum, et extergere linteo quo erat precinctus.« Ex magna humilitate non dedignatus est lauare pedes illi etiam cuius manus iam preuidebat in scelere. Quid mirum, si posuit uestimenta, qui cum in forma Dei esset semetipsum exinaniuit?  Quid mirum, si precinxit se linteo, qui formam serui accipiens habitu inuentus est ut homo?  Quid mirum, si misit aquam in peluim, unde lauaret pedes discipulorum, qui in terram sanguinem fudit, quo immunditiam dilueret peccatorum? Quid  mirum, si linteo quo erat precinctus pedes quos lauerat tersit, qui carne qua erat indutus euangelistarum uestigia confirmauit?

uenit ergo ad Simonem Petrum, et dicit ei Petrus: »Domine, tu mihi lauas pedes!« Non est intelligendum quod post aliquos uenisset ad Petrum, sed ab illo incepit lauatio. Expauescit ergo primus apostolorum quod Deus lauet homini pedes.

»Respondit iehsu, et dicit ei: Quod ego facio, nescis modo, scies autem postea. Dicit ei Petrus:  Non lauabis mihi pedes in eternum,« hoc est nunquam lauabis. Sicut est homo humilis ad seruiendum, ita seruus non suscipiendo seruitium.

»Respondit ei iehsu: Si non lauero te non habebis partem mecum.« Te dicit pro solis pedibus. Qui non lauatur per baptismum et confessionem penitentie, non habet partem cum Iesu.

»Dixit ei Simon Petrus: Domine, non tantum pedes meos, sed et manus et caput.« Territus ex Domini responsione de periculo salutis totum se offert ad abluendum turbatus amore et timore.

»Dicit ei iehsu: Qui lotus est non indiget nisi ut pedes lauet, scilicet est mundus totus.« Intelligendum est preter pedes. Totus homo abluitur in baptismo, sed tamen cum in rebus humanis postea  uiuitur, humani affectus, sine quibus non uiuitur, quasi pedes sunt, quia si dixerimus peccatum non habemus, mentimur . Quotidie igitur lauat nobis pedes qui quotidie interpellat pro nobis. Unde etiam quotidie dicimus: »Dimitte nobis debita nostra .« Et in Cantico canticorum: »Laui pedes meos, quomodo inquinabo illos? .« Timeant inquinare pedes suos, qui surripiente amore humane laudis, placere hominibus affectant. Notandum quia errauit Petrus, ne nos erraremus, cum se totum lauandum Deo obtulit. Quem Deus correxit ostendens semel baptizatum non esse rebaptizandum.

»Et uos mundi estis, sed non omnes. Sciebat enim quisnam esset qui traderet eum. Propterea  dixit: Non estis mundi omnes. Postquam ergo lauit pedes eorum, accepit uestimenta sua. Et cum recubuisset, iterum dixit eis: Scitis quid fecerim uobis?« Hoc uult aperire quod Petro dixerat: »Scies autem postea.« Mystice cena, in qua cum discipulis Dominus recubuit, significat tempus uniuersum quo ipse corporaliter in Ecclesia demoratus, et dapibus uerbi salutaris ac miraculorum dulcedine cunctos fideles pauit, et fide ac dilectione audientium ipse pastus est. Surrexit ergo a cena, et posuit uestimenta  sua quando membra corporis deposuit in cruce. Linteo precinxit se, quando sua membra circumdedit passionis exercitio. Solum namque per linteum quod multifario labore conficitur, afflictio passionis figuratur.

»Misit aquam in peluim,« etc. Defunctus in cruce aquam cum sanguine de latere suo fundit, quibus credentes mundare et sanctificare dignatur.

Postquam lauit pedes, accepit uestimenta sua, et recumbens aperuit eis mysterium lauationis, quia postquam patiendo in cruce lauacrum remissionis nobis consecrauit, accepit membra iam immortalia, et post resurrectionem exposuit eis utilitatem sue passionis.

»uos uocatis me, Magister et Domine, et bene dicitis,  sum etenim. Si ergo ego laui pedes uestros Dominus et Magister, et uos debetis alter alterius lauare pedes.« Et ad litteram et ad mysticum sensum hoc debemus impleri: ad litteram, ut per caritatem seruiamus inuicem, non solum in lauando pedes fratrum, sed et in omnibus necessitatibus adiuuando; ad mysticum intellectum, ut sicut ille nobis penitentibus peccata dimittit, ita et nos dimittamus fratribus. Et sicut ille lauit nos a peccatis interpellando patrem pro nobis, ita et nos oremus pro fratribus.

»Exemplum enim dedi uobis, ut quemadmodum ego feci uobis, ita et uos faciatis.« Hoc est petere quod nesciebas quando lauari pedes non sinebas, hoc tibi postea sciendum permisit Dominus. Est  consuetudo apud plerosque, ut cum se inuicem hospitio suscipiunt, pedes sibi lauent. Ubi apud sanctos hec consuetudo non est, corde faciunt; sed melius est ut manibus fiat quod Christus fecit. In quo admonemur ut confessi inuicem delicta nostra, oremus pro nobis, sicut Christus interpellat pro nobis.



SERMO IN CeNA DOMINI.

»Dominus noster iehsu Christus nocte in qua tradebatur accepit panem, et gratias agens fregit et dixit: Accipite et manducate; hoc est corpus meum, quod pro uobis tradetur, hoc facite in meam commemorationem. Similiter et calicem, postquam cenauit dicens: Hic est calix, nouum testamentum in meo sanguine, hoc facite, quotiescunque bibitis in  meam commemorationem. Quotiescunque enim manducabitis panem hunc, et calicem bibetis, mortem Domini annuntiabitis donec ueniat .« Imminente, fratres karissimi, Domini passionis articulo, quando iam pene erat in ipsa traditione, Dominus qui prius legales obseruantias et sacrificia tenuerat, que omnia figura fuerant incarnationis et passionis Christi, ueniente ueritate, uoluit umbram destruere. Agnus immolatus in antiqua lege, et alie hostie immolandum uerum agnum in cruce prefigurabant. uoluit igitur agnum figuratiuum comedere  et immolare, et umbram rei future tandiu seruare, donec immolatio ueri Agni fieret. Itaque ante tempus passionis sue, uoluit Pascha uetus cum discipulis celebrare, et agnum comedere; deinde ueteribus figuris finem dare. Post cenam igitur agni, nouum Pascha finito ueteri constituit, et discipulis corpus suum et sanguinem distribuit. Si enim prius daret corpus suum, et deinde agnum, non uideretur uetus Pascha finisse, propter nouum. Accepit itaque panem, et benedixit, et dedit illis; postea calicem. Sciendum quia tota natura humana in anima et corpore erat corrupta. Oportuit ergo ut Deo, qui ueniebat utrumque liberare, uniretur uterque, ut anima per animam, corpus per corpus competenter liberaretur.

 Ideo etiam in altari, ad utrumque representandum panem et uinum apponimus, ut per panem corpus factum et a nobis digne acceptum nostrum corpus corpori Christi in immortalitate et impassibilitate quandoque conformandum credamus; et similiter per uinum in sanguinem conuersum, et similiter a nobis susceptum, animas nostras anime Christi credamus conformes fieri in mundo, dum uiuimus, et in gloria, dum resurgemus; et cum anima Christi ad aliquid corporeum, sicut corpus per panem representanda esset  , nichil inuentum in omnibus creaturis suis est, per quid uicinius representaretur quam per sanguinem, qui sedes ipsius anime dicitur. Sed quia sanguinem quasi horribile nature humane sumere uidebatur, ideo  uinum per sanguinem positum est ad designationem anime. Nec tamen intelligendum est, quod in sanguine solam animam, et non corpus, uel in acceptione sanguinis totam animam et non totum corpus, quamuis separatim corpus, et separatim sanguinem, non tamen bis, sed semel Christum accipimus. Sed iste mos, ita separatim accipiendi, inde in Ecclesia inoleuit, quod Christus in cena discipulis separatim dedit, ut per hoc intelligerent, anime et corpori Christi deberi conformari. Trina itaque refectione Deus animam fidelem pascit: per uerbum, per sacramentum, per spiritum. Quando nos per uerba sua et sacramenta reficit, fauum nobis edendum proponit; quando uero intus  per spiritum suum nos reficit, mel nobis gustandum effundit  . Sed et hoc notandum quia aqua in sacramento ideo ponitur cum uino, ut aqua cum sanguine que de latere Christi fluxit representetur. Que aqua significat populum, uel baptismum, in quo populus per effusionem sanguinis Christi mundatur. Nec dubitandum, quin panis per sacra uerba benedictionis sacerdotis, uersum in corpus Domini conuertatur, ita ut substantia panis non remaneat; sed colorem et saporem panis remanere, et sub una  specie ueram Christi corporis substantiam latere. Nam si in ea qualitate in qua reuera  est appareret, uiuum hominem animus hominis abhorreret assumere. Unde cum Dominus diceret: »Nisi manducaueritis carnem Filii hominis, et biberitis eius sanguinem,« etc., , hec audientes quidam abierunt retrorsum, abhorrentes et putantes eum sub hac specie que eis apparebat iubere comedi.

Debet ergo necessario Christianus credere, manibus sacerdotis cuiuslibet et tantummodo ordinem sacerdotii habentis siue boni seu mali, equaliter per uerba potestatiua benedictionis, corpus Domini posse consecrari, et Spiritum sanctum in consecratione illa adesse. Hec oblatio corporis Christi, ut Augustinus testatur, ideo quotidie iteratur,  licet Christus semel passus sit, quia quotidie cadimus  in peccatis, sine quibus mortalis infirmitas uiuere non potest. In specie uero panis inuisibile de celo descendit, et unionem corporis in capite, in specie panis uoluit designari, sicut ait Apostolus: »Unus panis, unum corpus sumus omnes, qui de uno pane participamur .« Sicut enim ex diuersis granis unus panis fit, sic ex diuersis membris, nos unum corpus Christi, unione spei, fidei, et caritatis efficimur. Itaque qui corpori Christi suum sic membrum uniri uult pane celesti, cum aliis participet. Fregit enim Deus panem et dedit eis, quia quod unum est, ab omnibus uoluit participari, dicens: Accipite per conformitatem, et comedite ipsum sacramentum. Hoc facite in meam commemorationem . Accipiendo corpus et  sanguinem habeamus passionis memoriam, ut sicut pro nobis mortuus est, ita pro eo, si necesse sit, moriamur. Et de calice similiter, quem uocauit Nouum Testamentum, id est nouam promissionem, quia per illum sanguinem non solum temporalia promittebat, sed etiam eterna. Et hec commemoratio debet fieri, donec ueniat, id est usque ad finem seculi, quando scilicet ueniet ad iudicium. Sed uidete quid sequitur: »Quicunque manducauerit panem uel biberit calicem Domini indigne, reus erit corporis Domini. Probet autem seipsum homo, et sic de pane illo edat, et de calice bibat .« Indignus est criminali peccato irretitus, uel in uoluntate criminalium faciendorum remanens.  Probet autem seipsum non comparatione aliorum, sed per se solum, qualis sit considerans, quia »qui manducat et bibit indigne, iudicium sibi manducat et bibit ,« id est damnationem manducat. Ideo inter uos multi infirmi sunt quos Dominus propter corpus suum indigne assumptum in hac uita febribus et aliis infirmitatibus punit, et etiam  dormiunt multi in mortem, sicut nos adhuc uidemus, quod post Pascha sepius accedit mortalitas.



ITEM SERMO IN CeNA DOMINI.

Fratres, ista dies quam hodie celebramus magna est et excelsa, et nulla maior per totum annum.  Hodie cenauit Dominus cum discipulis suis . Hodie tradidit illis corpus et sanguinem suum. Hodie gloria Patri et Filio non canitur. Hodie consecratur tribus modis oleum trium officiorum. Hodie reseruatur corpus Domini usque in crastinum, reficitur quoque in commemoratione refectionis Christi. Hodie lauantur pedes fratrum et pauimenta ecclesie. Hodie nudantur altaria usque in Sabbato sancto. Hodie penitentes ueniunt ad absolutionem; et illud mysterium quod hodie fit, per totum obseruatur annum: sed hodie adimpletur, et hodie inchoatur. Hodie illa res efficitur que per totum annum non recuperatur, si dimittitur. Et ideo dies ista magna et consecrabilis est Domino, et plena letitia et exsultatione. Per tres dies continuos,  id est quintam, sextam septimamque feriam triduanam sepulturam Domini celebramus: ac per hoc ut compaginemur humilitati sepulture eius dimittimus excelsa nostra, id est gloria, Patri et Filio, et campanarum signa, et alia huiusmodi. Quintam aut feriam sexte septimeque ideo adiungimus pro triduo adimplendo, quia Dominica nox, quam Dominus sua resurrectione consecrauit, que pertinet ad initium sequentis Dominici diei, cum magna gloria celebratur. In eadem quoque die consecratur oleum ad tria officia, oleum ad infirmos, ad neophytos, chrisma quoque unde confirmantur homines post baptismum, et unde ipsum baptismum consecratur, per quod homines saluantur  . Potest tamen Deus sine oleo infirmos sanare, sanctificare quoque  suos, demonesque effugare: potest spiritale oleum tribuere sine corporali; sed propter animales aguntur uisibilia, ut inuisibilia facilius capiantur. Si quis dixerit: Si potest, quare tanto studio obseruatur cultus consecrationis olei? Respondebitur: Nonne antiqui iusti potuerunt Deo placere sine circumcisione? Potuerunt utique. Sed postquam eis preceptum fuit ut circumciderentur, nisi circumciderentur, peccati uinculis tenebantur, ut Augustinus Seleucio testatur. Apostoli quippe hac arte, id est oleo utebantur, in redintegratione infirmorum; apostolici autem uiri in consignatione neophytorum. Unde Euangelium dicit de apostolis: »Et ungebant oleo multos egrotos, et sanabantur  .« Item Beda: Patet ab ipsis apostolis hunc sancte Ecclesie morem traditum esse ut energumeni uel alii quilibet egroti ungantur oleo pontificali benedictione. De oleo quod infunditur super neophytos non aliquid tale legimus, sed tenemus apostolicam consuetudinem et auctoritatem, quam accepimus a Romana Ecclesia. Nam mos apostoli Dei et instituta maiorum pro lege tenenda sunt, ut Augustinus Casulano presbytero testatur: Oleum pro infirmo consecratur in ipso officio consecrationis corporis et sanguinis Domini, antequam dicatur: Per quem hec omnia, Domine, semper bona creas. Nouissima oratio consecrationis  Dominici corporis ex uoto penitentium fit, de quibus dicitur: »Sacrificium Domino spiritus contribulatus .« Congrue in ea consecratur oleum pro penitentibus, ubi eorum sacrificium Deo offertur. Consecratio chrismatis dicitur principalis, quia ad eius unctionem principalis spiritus tribuitur. Consecratur in eo loco, ubi pacem inter nos solemus dare, hoc est opus gratie Domini, ut pax et concordia regnet in nobis. Nam ut Isidorus ait: »Olea est arbor pacis insignis.«

Sequitur exorcismus olei. Ut Isidorus ait: Exorcismus Grece, Latine coniuratio, seu sermo increpationis, est contra diabolum, ut discedat: et concludit sic: Per Dominum nostrum Iesum, Christum, qui uenturus est. Illo unguntur catechumeni,  ut per hanc unctionem non possit diabolus repedare. uidendum est quid operetur Spiritus sanctus in singulis. Exorcismus olei iubet recedere diabolum a catechumeno, qui adhuc pro mortuo deputatur, quia nondum est baptizatus. Chrismalis unctio sanctificat iam uiuentem ex mortuis. Oleum pro infirmo medelam prestat sauciatis. Reseruatur in eadem die corpus Domini usque in crastinum. In Parasceue enim non conficitur corpus Domini. Necesse est enim, ut hi quibus est uoluntas communicandi, habeant sacrificium ex priori die. Sunt enim qui quotidie  eucaristiam sumere uolunt. Nam, iuxta Augustinum, neuter culpandus est, uel qui honorando non audet ullo die pretermittere. Deinde transitur ad conuiuium, ex quo cena  Domini uocatur. Unde Isidorus: Cena Dominica dicta est, eo quod in eo die Saluator Pascha cum discipulis suis fecit. uidi quemdam religiosum ea die primo aliquid sumere de cibo, et postea lauare pedes peregrinorum, et sic transire ad mensam. Domini nostri exemplo eo die lauamus, non solum pedes fratrum, sed etiam pauimenta ecclesie ad paschalem festiuitatem ornanda. Precipitur in Romano ordine ut, a quinta feria usque in Sabbato sancto, nuda sint altaria. Quod non aliud significat, ni fallor, nisi fugam apostolorum. uestimenta altaris Christi sunt, de quibus dictum est: »Et relicto eo omnes fugerunt .« In ipsa die peccatores qui propter peccata sua et crimina proiecti  fuerant de gremio sancte Ecclesie, peracta penitentia, iubente episcopo seu presbytero, ubicunque sint, ad matrem Ecclesiam reuertuntur, et cum magno gaudio et letitia ad remissionem peccatorum redeunt. In his omnibus cognoscimus presentem diem ualde consecratum esse remissioni peccatorum. Non enim putamus presenti quinte ferie fortuitu hec accidere.

Nos scioli interim dicamus quid nobis uideatur, rationis habere, quod in ipso die uoluit Dominus pedes lauare, cuius exemplo nos pedes et cetera lauamus. Que lauatio remissionem peccatorum significat. Quapropter et penitentes eadem die ad manus  sacerdotum recurrunt. Et cur eadem die oleum consecratur? Christus unctus oleo letitie in fine quinte etatis uenit ad nos, ut consortes faceret regni sui. Unde et hec unctio conficitur in quinta feria. Sic delatus est quidam modus unctionis a natiuitate Domini, secundum Isaiam et Euangelium in specie columbe, usque ad baptismum quamuis ab initio ex quo cepit homo fieri, credamus unctionem in Iesu spiritalem manere. Non discrepat ab hac ratione, quod quinta feria consecratur oleum, et unctio seruatur usque ad baptismum nostrum. Lex non soluebat peccata, sed puniebat. Christus in quinta feria ueteri legi finem dat, ut Beda narrat super Lucam, et peccata absoluit. Idipsum in prima oratione misse sonat sacerdos dicendo: Ita nobis ablato uetustatis  errore, resurrectionis sue gratiam largiatur. Affert et oleum, quo ungantur sui consortes, de quibus dicit Petrus: »uos estis genus electum, regale sacerdotium .« Igitur cum ex his omnibus tanta letitia sit hodierne diei et, sicut scimus et sepe uidemus tantam in terris letitiam de peccatoris absolutione et penitentia, multo magis credendum est, in celis gaudium esse et letitiam coram Deo et angelis eius, sicut ipse dicit, qui diem et hominem constituit: »Gaudium est in celo coram angelis Dei super uno peccatore penitentiam agente .«



De separatione anime et corporis in Christo.

Quidam putauerunt in morte diuinitatem a Christo homine recessisse, et mortem hominis aliud  quam separationem diuinitatis a carne non fuisse. Inueniunt enim quedam uerba, in quibus ita dictum esse uidetur: et inuenientes eiusmodi littere adherent, non pertingentes ad spiritum. Beatus Ambrosius tale aliquid uidetur dicere in Expositione psalmi illius, quem ipse Dominus in passione de se scriptum esse ostendit: »Deus meus, Deus meus, ut quid me dereliquisti?  Super hunc locum Ambrosius  ita dicit: Clamat homo separatione diuinitatis moriturus, et alia quedam quasi ad ipsum probandum adducta: quia scilicet Deus uita est, et ubi uita fuit, mors esse non potuit; ac propterea nisi uita prius recessisset mors uenire non potuisset.« Scriptum quippe est quia  iehsu clamans magna uoce dixit: »Deus meus, Deus meus, ut quid dereliquisti me .« Clamat homo se derelictum a Domino, et conqueritur Deum a se recessisse, et quasi ideo se moriturum esse, quod Deus ab ipso recesserit. Ideo dixit, quia clamat homo separatione diuinitatis moriturus. Sed uidete quid dicitur; si enim agitur de illa separatione diuinitatis pro qua Christus homo in cruce clamabat, illa utique iam facta erat. Non enim derelinquendum, sed derelictum iam se protestatur dicens: »Deus meus ut quid dereliquisti me?« Si ergo de illa separatione diuinitatis agitur, iam recesserat Deus, quando homo in cruce pendens,  derelictum se a Deo uociferabatur, et utique, adhuc Christus in carne uiuebat, quando sic Deus ab eo recesserat. Respondeant ergo. Si mors esse non poterat nisi prius uita discederet, quomodo uita manere potuit, postquam uita recesserat. Iam enim sic recesserat Deus, et adhuc Christus uiuus in cruce pendebat, cum se derelictum causabatur. Si ergo in hac recessione Dei, et in hac diuinitatis separatione illam que inter diuinitatem et humanitatem constabat unionem persone solutam dicunt, fuit quoddam tempus quando Christus adhuc uiuus homo erat et Deus non erat. Sed quis hoc dicat? Quis sane fidei concordans non abhorreat Deo imponere que assumptum hominem usque ad mortem quidem comitando perduxit, et in morte, quando  maiori periculo iam imminente, maius auxilium necessarium erat, deseruit. Quare ergo tantopere mercenariis improperat, quod lupo ueniente oues quas custodire debuerant, fugientes deserunt, cum ipse unicam illam ouem, et agnum illum ouis uirginis filium, quem non solum custodiendum, sed etiam glorificandum suscepit, lupo ueniente, deseruit? Ouis prius de pastore secura, ueniente lupo non timuit dicens: »uenit princeps mundi huius, et in me non habet quidquam .«

Nunc autem a pastore derelicta causando et conquerendo clamat: »Quare dereliquisti me?« Solus homo fuit, et Deus non fuit, et iam Deus homo non fuit, quia iam ab homine recesserat Deus;  nec homo Deus fuit, quia adhuc uiuus in cruce pendens, a Deo derelictus est. Iam non solum ergo in morte, sed ante mortem diuinitas ab homine recesserat, quando homo adhuc homo a se recessisse Deum, ac per hoc, ut isti aiunt, Deum se non esse plangebat. Quis hoc dicat? Quomodo ergo, inquiunt, intelligendum est quod Christus se a Deo derelictum esse clamat, et quod Scriptura hominem separatione  diuinitatis moriturum clamasse affirmat, si Deus ab homine non recesserat? Quid ergo? Non potuit diuinitas humanitatem, etiam secundum aliquid deseruisse, in quantum uidelicet eam potestati inimicorum ad tempus non defendit; et secundum aliquid non deseruisse, in quantum scilicet tunc etiam ab ea per presentiam maiestatis non recessit? Dereliquit illum, sed illam non dereliquit. Dereliquit illis, sed sibi non dereliquit. Dereliquit, quia auxilium non contulit; sed non dereliquit, quia presentiam non abstulit. Subtraxit protectionem; sed non separauit unionem. Separauit se foris, ut ad defensionem contra inimicos non adesset; sed non separauit se intus, ut illi ad unionem persone deesset. Sic ergo dereliquit, ut non adiuuaret; sed non  dereliquit ut recederet. uado per uiam, mecum pergis, pariter ambulamus. Securus sum, quasi amicum meum habens. uenit hostis meus et irruens inermem et resistere non ualentem, uulneribus afficit. Tu me plagari cernens, nichil moueris; sed patienter sustines, et stas iuxta, quasi non curans uulnera mea, et dico: »Ut quid dereliquisti me?«  Adhuc stas iuxta me, et causor te recessisse a me. Iuxta es loco; sed longe auxilio. Iuxta fuisti, quando presentem exhibuisti in dilectione; longe factus es, quando in periculis constituto te subtraxisti a compassione. Sic ergo humanitas a diuinitate in passione se derelictam clamabat, quia eam inimicorum potestati ad crucifigendum  concesserat, sicut scriptum est: »Non haberes in me potestatem, nisi tibi datum fuisset desuper .« Quam tamen mortem, quia non pro sua iniquitate, sed pro nostra redemptione sustinuit, in cruce pendens quare sit derelicta, requirit, non quasi aduersus Deum de pena murmurans; sed nobis innocentiam suam in pena demonstrans causam querebat, quod peccatum nesciebat.



IN DIE SANCTO PASCHAE. Secundum Marcum.


 »Maria Magdalena et Maria Iacobi et Salome emerunt aromata, ut uenientes ungerent Iesum .« In Euangelio Luce scriptum est, quod »reuertentes monumento parauerunt aromata et unguenta. Et Sabbato quidem siluerunt secundum mandatum .« Mandatum erat apud Iudeos ut Sabbati silentium a uespera usque ad uesperam, id est a solis occasu usque ad solis occasum, seruaretur. Quod et mulieres fecerunt, que uisa sepultura Domini emerunt aromata in Parasceue ante solis occasum, uel in Sabbato post occasum solis, et preparauerunt aromata, ut mane corpus Domini ungerent. Recordantes ergo fideles sepulturam Domini, quasi aromata parant, si ad opera quibus Christus delectatur se conuertant. Et Sabbato quidem silent uenturi post Sabbatum cum  mulieribus ad Dominum, quia finita preparatione presentis uite, in requie gaudent exspectare diem resurrectionis, et tunc Christo offerre spiritales actiones quasi aromata redolentes. Sexta die factus est homo, Sabbato quieuit Deus . Ideo sexta die iehsu pro homine moritur. Unde et dixit: »Consummatum est .« Id est, sexta die opus pro redemptione mundi expletum est, et in Sabbato requieuit in sepulcro. Ita et nos in hac sexta etate pro Domino pati debemus, et in septima, que est mortuorum, in secreta pace quiescere, donec octaua resurrectionis ueniat. In septima die uesperam habuisse non legitur, quia in illo seculo requies animarum nullo merore consumitur, sed gaudio future resurrectionis augetur.

»uespere autem Sabbati que lucescit in primam  Sabbati, cum adhuc tenebre essent, uenit Maria Magdalena, et altera Maria, et Salome ad monumentum, portantes que parauerunt aromata.« Nomine uesperis noctem designat, a parte totum intelligens. uesper enim principium noctis est. Ideo non ait: Qui lucescit, sed que lucescit, secundum intellectum relationem faciens ad noctem, que in aurora diei Dominice terminatur. Ea uero causa intelligitur eamdem noctem sic appellasse, quia iam a uespere licebat eis parare et afferre aromata transacto Sabbato. Ordinator temporum ultima noctis huius parte surrexit. Quid est aliud resurgere Dei Filium, nisi reuiuiscere, id est ex morte ad uitam redire. Hac nocte per mysterium resurrectionis Domini temporum ordo mutatus est. Aptissime quondam  nox sequebatur diem ; quia homo a luce paradisi peccando lapsus in huius seculi tenebras erumnasque decidit; aptissime nunc dies sequitur noctem, quia per fidem resurrectionis a peccati tenebris, et umbra mortis ad lucem uite Christo largiente reducimur.

Illud ergo quod dicitur, Dominum fuisse tribus diebus et tribus noctibus in corde terre, sicut Ionas fuit in uentre ceti , restat ut hoc modo loquendi quo a parte totum intelligitur accipiamus, uidelicet per extremam partem diei parasceuem, quo sepultus est Dominus, totam diem cum sua nocte iam preterita, et per noctem sequentem, Sabbatum tertium diem totum. Prima autem Sabbati  siue una Sabbati, uel Sabbatorum dies Dominica intelligenda est, quia omnis hebdomada in Sabbatum et in primam, et in secundam, et in tertiam, et in quartam, et in quintam, et in sextam Sabbati diuiditur. Ipsa etiam hebdomada ex prerogatiua Sabbati nonnunquam Sabbatum dicebatur, ut ibi: »Ieiuno bis in Sabbato .« Id est in septimana.

»Et orto iam sole dicebant ad inuicem: Quis reuoluet nobis lapidem ab ostio monumenti? Erat quippe magnus ualde.« Orto iam sole, id est cum celum ab orientis parte iam albesceret, quod non fit utique nisi solis orientis uicinitate. Eius enim est ille fulgor, qui nomine aurore appellari solet. Quod mulieres  ualde diluculo uenerunt, magnus feruor inueniendi Dominum ostenditur. Mystice uero nobis datur exemplum, ut discussis uitiorum tenebris, ad Domini corpus accedamus. Nam sepulcrum altare Dominicum significat, in quo carnis eius ac sanguinis mysteria celebrantur. Aromata autem, que mulieres deferunt, odorem uirtutum et suauitatem orationum significant, cum quibus altari debemus appropinquare. Que autem mulieres he essent legitur quod una Maria soror Lazari fuisset, altera uero Maria mater Iacobi, postea Hierosolymorum episcopi; tertia quoque Maria soror matris Domini uxor Salomei. He tres cum pretiosis unguentis ad monumentum ueniebant, quibus Dominum, ne a uermibus corrumperetur, ungere uolebant. uiso uero angelo  nimio pauore consternantur, sed blande ab angelo consolantur. Sequitur:

»Et ecce terre motus factus est magnus. Angelus enim Domini descendit de celo. Et accedens reuoluit lapidem.« Angelus reuoluit lapidem non ut egressuro Domino ianuam panderet, sed ut egressus eius facti indicium prestaret. Qui enim clauso utero mortalis exiit, immortalis iam factus sepulcro exire potuit, et exiit. Quod autem terre motus resurgente Domino sicut et moriente factus est magnus, significat, terrena corda et celesti spe deiecta, per fidem passionis ac resurrectionis eius concutienda ad penitentiam, ac saluberrimo pauore permota ad uitam sublimanda perpetuam. Lapidis autem reuolutio reserata insinuat sacramentorum,  que uelamine littere tegebantur. Lex enim in lapide scripta est cuius ablato tegmine, gloria resurrectionis ostensa est.

»Et respicientes uiderunt reuolutum lapidem a monumento, et angelum sedentem super eum. Erat autem aspectus eius sicut fulgur, uestimenta eius sicut nix.« Quia Deus et terribilis est peccatoribus et blandus iustis, recte sic angelus demonstratur, ut de sua specie et terreret reprobos, et mulceret pios. In fulgure enim terror timoris est, in niue blandimentum candoris. Candor etenim uestis angelice nostre festiuitatis gaudia nuntiauit. Illa etenim Domini resurrectio et nos ad uitam immortalitatis reduxit, et angelorum numerum restituens celestis patrie damna reparauit. Sedebat ergo  regnantem indicans, qui in natiuitate stando, bellaturum signauerat. Sedebat super lapidem quo monumentum claudebatur, ut claustra inferorum superata doceret. Sedebat, ut Marcus determinat, in dextris , id est, ad meridianam partem loci illius, ubi fuerat corpus Domini. Corpus enim Domini, resupinum iacens, caput habebat ad occasum; dexteram habebat ad austrum: quid autem per sinistram, nisi uita presens; quid per dexteram, nisi uita perpetua signatur? Unde illud: »Leua eius sub capite meo, et dextera illius amplexabitur me .« Quia igitur redemptor noster iam presentis uite corruptionem transierat, recte angelus, quia nuntiare perennem eius uitam uenerat, in dextera  sedebat. Sinistram ergo Deus, id est prosperitatem uite presentis, quasi sub capite Ecclesie posuit: quam intentione summi amoris premit. Dextera uero Dei eam amplectitur, quia sub eterna eius beatitudine tota deuotione continetur

»Pre timore autem eius exterriti sunt custodes, et facti sunt ueluti mortui. Respondens autem angelus dixit mulieribus: Nolite timere, uos. Scio enim quod Iesum, qui crucifixus est, queritis. Non est hic, surrexit enim sicut dixit. uenite et uidete locum ubi positus erat Dominus.« Ac si dicat: Si uerbum non creditis, uacuo sepulcro credite. Angelus non consolatur custodes, sed mulieres. In incredulo, inquit, perseueret pauor; ceterum uos, quia Iesum queritis, audite quod resurrexit. Paueant illi  qui non amant aduentum supernorum ciuium, pertimescant qui carnalibus pressi desideriis ad eorum societatem se pertingere posse desperant. uos autem cur timetis que uestros conciues uidetis. »Non est hic« dicitur per presentiam carnis qui nunquam deest per presentiam maiestatis. Radix amara crucis euanuit, flos uite cum fructibus erupit, id est qui iacuit in morte resurrexit in gloria. Corpus Iesu mortuum non inuenitur, sed uiuum euangelizatur, quia etsi cognouimus secundum carnem, sed iam nunc non nouimus .

»Et factum est dum mente consternate essent de isto, ecce duo uiri steterunt iuxta illas in ueste fulgenti.«

Angeli non solum uerbo sed etiam fulgenti habitu  gloriam annuntiant triumphantis. Mulieres angelos uident, que cum aromatibus uenerunt, quia ille mentes supernos ciues aspiciunt que cum aromatibus ad Deum per sancta desideria proficiscuntur. Mente consternate erant, quia et magnum lapidem reuolutum stupebant, et corpus non inuentum dolebant. Dicitur autem hoc monumentum Domini, quod domus rotunda fuerit, et secundum Mattheum et Marcum de subiacente petra excisa tante altitudinis, ut intus consistens homo uix manu extenta culmen posset attingere. Que habet introitum ab oriente cui lapis ille magnus impositus est. In cuius monumenti parte aquilonari sepulcrum ipsum, hoc est locus Dominici corporis, de eadem petra factum  est, septem habens pedes longitudinis, trium uero palmorum mensura cetero pauimento altius eminens. Qui uidelicet locus non desuper, sed a latere meridiano, per totum patulus est, unde corpus inferebatur. Color autem eiusdem monumenti ac loculi, rubicundo et albo dicitur esse permistus: hoc itaque nouum sepulcrum Domini, potest Marie uirginalem uterum demonstrare; saxumque magnum ostio appositum ostendere non absque auxilio plurimorum sepulcrorum potuisse reserare . Sicut in Marie utero nomo ante illum, nemo post illum conceptus est: ita in hoc monumento nemo ante, nemo post sepultus est. Sciendum quoque quod sicut angeli leguntur astitisse sepulcro Saluatoris, ita credendi sunt astitisse mysteriis corporis Domini tempore  consecrationis. Unde Apostolus monet mulieres in ecclesia uelari propter angelos .

»Cum timerent autem et declinarent uultum in terram, dixerunt ad illas: Quid queritis uiuentem cum mortuis? Non est hic, sed surrexit. Recordamini qualiter locutus est uobis, cum adhuc in Galilea esset, dicens: Quia oportet Filium hominis tradi in manus hominum peccatorum, et crucifigi, et tertia die resurgere.« Impossibile non fieri quod dixit et constat cum inter discipulos et feminas que eum sequebantur, Dominus se resurrecturum predixit. Quare ergo iam resuscitatum querunt cum mortuis, id est in monumento, qui locus proprius est mortuorum. Nos exemplo feminarum quoties ecclesiam intramus, cum omni humilitate ingredi debemus.  Ad conspectum angelorum uultum declinamus in terram, cum supernorum gaudia contemplantes, nos cinerem esse recolimus, sicut beatus Abraham inquit: »Loquar ad Dominum meum, cum sim puluis et cinis .« Nota quia sancte mulieres non in terram cecidisse, sed uultum dicuntur inclinasse: unde mos ecclesiasticus obtinuit ut uel in memoriam Dominice resurrectionis, uel in spem nostre, omnibus Dominicis diebus et toto quinquagesimo tempore, non flexis genibus, sed declinantes in terram uultibus oremus. Non immerito una die et duabus noctibus in sepulcro iacuit Dominus, quia lucem sue simple mortis tenebris duple nostre mortis adiunxit. Ipse quippe sola carne mortem suscepit, et duas nostras carnis  et spiritus absoluit.

»Et cito euntes, dicite discipulis eius: Quia surrexit a mortuis. Et ecce precedet uos in Galileam. Ibi eum uidebitis: ecce predixi uobis.« Mulieribus dicitur ut nuntient apostolis uitam resurgentem, quia per mulierem mors fuerat annuntiata. Marcus autem dicit: »Ite, dicite discipulis eius et Petro .« Querendum est cur Petrus designetur ex nomine. Si enim hunc angelus nominatum non exprimeret, quia Magistrum negauerat, uenire inter discipulos non auderet. uocatur ergo ex nomine Petrus, ne desperet ex negatione. Qua in re nobis considerandum est cur Dominus eum, quem cuncte Ecclesie preferre disposuerat, ancille uocem pertimescere permisit. Quod actum magne  pietatis dispensatione cognoscimus, ut is qui summus erat pastor futurus Ecclesie in sua culpa disceret qualiter aliis misereri debuisset. Prius itaque eum ostendit sibi, et tunc preposuit ceteris, ut ex sua infirmitate agnosceret quam misericorditer aliena infirma toleraret. Galilea autem transmigratio facta interpretatur. Et iam Redemptor a passione ad resurrectionem, a morte ad uitam, a pena ad gloriam, a corruptione ad incorruptionem transmigrauerat. Post resurrectionem in Galilea a discipulis Dominus uidetur, quia resurrectionis eius gloriam post leti uidebimus, si modo a uitiis ad uirtutum celsitudinem transmigremus: uel ita: Precedit eos in Galileam, hoc est in uolutabrum gentium,  ubi ante error erat et lubricum, et firmo pede uestigium non ponebant. Preterea uidenda sunt dicta Hieronymi contra Heluidium ex testimoniis quatuor euangelistarum, de tribus sororibus filiarum Anne matris beate Marie. Sancta Maria mater Domini et Maria mater Iacobi, Alphei et Ioseph, et Maria mater filiorum Zebedei , scilicet Maioris Iacobi, et Iohannis euangeliste tres sorores fuerunt. Maria mater Domini, filia Ioachim et Anne fuit, et Cleophas frater Ioseph eamdem Annam accepit uxorem, defuncto Ioachim, et generauit ex ea filiam quam uocauit Mariam. Hanc Mariam Cleophas et Anna dederunt cuidam, Alpheo nomine: unde ille Minor Iacobus et frater Domini dictus, natus fuit, et dicitur Iacobus Alphei a patre.  Desponsauit autem Cleophas filiastram suam, scilicet sanctam Mariam matrem Domini uirginem, Ioseph fratri suo, qui eius uirginitatis integerrime custos et solatium fuit et connutritor. Mortuo autem Cleopha, quidam Salome accepit ipsam Annam et generauit ex ea filiam tertiam, etiam Mariam nomine: quam Zebedeus accepit uxorem, et genuit ex ea Iacobum et Iohannem. Unde ita est intelligendum: Maria Iacobi, subaudis mater; et Salome, subauditur filia. Tres ergo uiros Anna habuit, Ioachim, Cleopham, et Salome.



SERMO DE RESURRECTIONE DOMINI.

Cum cetere festiuitates in recordatione rerum gestarum letitia spiritali fidelium mentes afficiant, in Christi resurrectione simili ratione corda simul  letantur et corpora; quia Christo resurgente homo noster interior a morte peccati conresuscitatus est, et exteriori spes sue resurrectionis per baptismi argumentum confirmata est. Merito ergo uterque letatur, quia uterque Christo conresuscitatur: interior in re, a corruptione scilicet peccati; exterior uero, in spe future scilicet resurrectionis. Sed uidendum si Christus cuius resurrectione letamur, esset passibilis, uel mortalis. Igitur passio uel mors peccati pena est, sed ipse absque peccato uixit. Ex hoc secundum naturam impassibilis et immortalis fuit, sed secundum potentiam utrumque esse uoluit, passibilis scilicet et mortalis. Mortuus itaque est pro obedientia Patris, ut dicitur: »Factus est obediens Patri usque ad mortem .«  De hoc querendum quoque est si Pater mortem ab eo exegerit. Minime. Sed cur occiderunt eum Iudei? Quia iustitiam uiuendo et ueritatem docendo indeclinabiliter tenuit. Hanc obedientiam humanitas diuinitati debuit, hanc Deus ab omni rationali creatura exigit. Quomodo autem apud Deum iustum fuit, quod optimum pro impio dedit? Quia pessimus simplicem hominem seduxerat, iustum erat ut optimus pro eo obses fieret, ut pessimum reuinceret et innocentem pristine libertati restitueret. ualuit autem mors Christi ad exhaurienda omnia peccata. Transcendit etiam infinite. Quod sic probatur. Itaque si Christus coram te staret, et eum Dominum maiestatis scires, et aliquis diceret: Interfice hunc aut totus mundus interibit, interficeres  eum ut saluares mundum? Nequaquam. Quare? Quia eius uita longe dignior uideretur, quam infiniti mundi, et tale piaculum uiderer committere quod innumerus mundus non posset expiare. Sicut ergo uita eius dignior infinitis mundis, ita mors ideo longe pretiosior fuit, innumerabilibus mundis; ideo suffecit ad redemptionem omnium.

Quot autem horas fuit mortuus? Quadraginta. Quare? Ut quatuor partes que in Decalogo legis erant mortue uiuificaret. Qui uero crucifixerunt eum? Quia pro Iudeis et gentibus mori uoluit, Iudei mortem eius consiliati sunt, pagani autem crucifixerunt eum. Ipse itaque Christus duas noctes et unum diem iacuerat in sepulcro. Due noctes significant  nostras duas mortes, unam corporis, alteram anime. Dies autem designat suam mortem, que fuit lux nostrarum mortium. Unam abstulit, alteram ad exercitium electis reliquit: quam denuo ueniens exterminabit. Ipsius uero anima in celestem paradisum post mortem transierat, sicut latroni dixerat: »Hodie, inquiens, mecum eris in paradiso .« Media autem nocte resurrectionis, qua hora angelus Aegyptum deuastauit, ea hora, id est media nocte Christus infernum descendit et despoliauit. Inter hec notandum quot inferni sunt. Sunt itaque duo inferni: unus superior, alter inferior. Superior, infirma pars huius mundi, que plena est penis. Nam hic exundat nimius estus, magnum frigus, sitis, fames; uarii dolores corporis,  ut uerbera animi, timor, scilicet uel uerecundia; de his dicitur: »Educ de carcere animam meam ,« hoc est ab inferno uitam meam. Inferior autem locus spiritalis, ubi ignis inexstinguibilis. De quo dicitur: »Eruisti animam meam ex inferno inferiori ,« qui sub terra esse dicitur. Et sicut corpora peccantium terra cooperiuntur, ita anime peccantium sub terra in inferno sepeliuntur, ut de diuite dicitur: »Sepultus est in inferno .« In quo IX speciales pene esse leguntur. Prima ignis qui ita semel accensus ut si totum mare influeret non exstingueretur. Sic istum materialem quoque uincit ignem, ut iste ignem depictum. Ardet et non lucet. Secunda pena est intolerabile frigus, de quo dicitur: Si igneus mons immitteretur,  in glaciem uerteretur. De his duabus dicitur: »Fletus et stridor dentium .« Tertia uermes immortales, id est serpentes et dracones, uisu et sibilo horribiles: qui ut pisces in aqua, ita uiuunt in flamma. Quarta est fetor incomparabilis. Quinta, flagra cedentium, ut mallei ferrum percutientium. Sexta tenebre palpabiles, ut dicitur: »Terra tenebrarum ubi nullus ordo, sed sempiternus horror inhabitat .« Septima, confusio peccatorum, qua omnia ibi omnibus patent, et se abscondere non ualent. Octaua, horribilis uisio demonum et draconum quos ignem scintillare uident, et miserabilis clamor flentium et insultantium. Nona sunt ignea uincula quibus singulis membris constringuntur.  Quare autem tot miserias patiuntur? Quia consortium IX ordinum neglexerunt, iuste nouem tormentis adiici merebuntur.

Et quia hic in igne concupiscentiarum exarserunt, iuste ibi igne ardebunt; quia uero ueste nuptiali, id est caritate hic carebant, ibi merito frigore stridebunt. Dicuntur namque exterius igne candere, interius frigere, ut glacies in hieme, sicut dicitur: »Transeunt ab aquis niuium ad calorem nimium .« Et quia inuidia et odium hic eos ut uermes corroserunt, merito eos ibi uermes mordebunt; qui autem hic fetore luxurie dulciter delectabantur, iuste ibi putrido fetore atrociter cruciantur. Et quia hic disciplinam recipere noluerunt, et cum hominibus flagellari non meruerunt, ideo ibi sine  cessatione loris tunduntur, sicut dicitur: »Sunt parata iudicia blasphematoribus, et percutientes mallei stultorum corporibus,« quia tenebras uitiorum hic amauerunt, et ad lucem Christum uenire noluerunt, ideo horridis tenebris ibi obscurabuntur, sicut dicitur: »In eternum non uidebunt.« Et quia hic peccata confiteri despexerunt, que facere non erubuerunt, ideo omnibus ibi nudis et apertis perpetuo confundentur. Quia hic bona uidere et audire dedignabantur, iuste ibi terribili uisu et miserabili auditu replebuntur. Et quia hic per singula uitia erant diffluxi, iuste erunt ibi per singula membra catenis constricti. »Optant mori, et fugiet mors ab eis .« Siquidem et capita sunt eis deorsum mersa, dorsa adinuicem uersa, pedes sursum  erecti, et undique distenti. Heu! quod unquam natus est homo, qui tali plectitur supplicio. Qui autem membra sunt diaboli, superbi, inuidi, fraudulenti, inuidi, gulosi, ebriosi, luxuriosi, homicide, crudeles, fures, predones, latrones, immundi, auari, adulteri, fornicatores, mendaces, periuri, blasphemi, malefici, detractores, discordes, qui in his fuerint detenti, ibunt in predicta supplicia, nunquam redituri. In quibus quoque penis et iusti malos uidebunt, ut magis gaudeant quod has euaserunt. Mali etiam ante iudicium uidebunt bonos in gloria, ut magis doleant quod hanc neglexerunt. Post iudicium autem boni quidem semper uidebunt malos in penis; mali uero nunquam amplius uidebunt bonos. Cum  autem boni ita malos uiderint torqueri, non ex hoc dolent. Licet pater uideat filium, aut filius patrem in pena; aut mater filiam, uel filia matrem ibi conspiciat, aut uir uxorem, aut uxor maritum, non solum non dolent, sed ita est eis delectabile hoc uidere, sicut nobis cum uiderimus pisces in gurgite ludere, ut dicitur: »Letabitur iustus, cum uiderit uindictam peccatorum .« Sed quamuis eos uideant in penis, tamen non orant pro eis. Nam contra Deum sentirent, si pro damnatis orarent. Ita enim Deo uniti sunt, quod eis Dei iudicia per omnia placebunt: ideo et in eis gaudebunt. Hec de inferno inferiori, nunc autem de superiori uidendum est.



DIuISIO.

 Iusti in quo inferno erant ante aduentum Christi? In superiori, in loco quodam iuncto inferiori, in quo poterant alterutrum conspicere. Qui ibi erant, quamuis carerent supplicio, uidebatur eis se esse in inferno, cum essent separati a regno; illis autem qui erant in inferiori, uidebatur refrigerium paradisi: unde et diues rogabat a Lazaro guttam super se stillari . Habebant aliquam ibi penam quasdam tantum tenebras, sicut dicitur: »Habitantibus in regione umbre mortis, lux orta eis .« Quidam quoque ex eis erant in quibusdam penis. uidendum quoque si et anime iustorum in illa uita se recognoscant. Iustorum etenim anime omnes iustos cognoscunt, et nomine et genere et merita ipsorum, quasi semper cum eis fuissent.  Malos etiam omnes in tantum cognoscunt, ut et propter quod meritum unusquisque ibi sit, sciant. Mali quoque malos cognoscunt et bonos quos uident, in tantum ut etiam nomina illorum sciant, ut diues Abrahe et Lazari. Illic quoque anime pro caris suis hoc modo, uidelicet ut iusti orent pro his quos in Domino amauerunt, uel pro his qui eos inuocabunt, ut a malo seruentur, et a mundi tentamentis liberentur, et si in errore sunt, ut corrigantur et eis celerius associentur. Ordo illorum est desiderium eorum. Quidquid enim desiderant, sine dubitatione percipient. Illorum orare est etiam cruciatus corporis uel bene gesta pro Christo representare. Non tamen aliquid orant, nisi quod Deus ipse disposuit facere. Alioquin incassum orarent.  Item Augustinus ad Hesychium: Multi, in questionem adducunt si anime sanctorum preces supplicantium audiunt; et cum ad intercedendum inuocantur, si uota postulantium ad ipsorum usque cognitionem perueniant? Difficile est iudicare de hoc homini. Quomodo enim scientia nostra certa esse potest de ipsis, qui eam quam de nobis habent scientiam, nec capere possumus, nec inuestigare. Hoc unum certum est, animas sanctorum, in secreto diuine contemplationis constitutas, eorum que foris aguntur tantum scire quantum illis, uel ad gaudium, uel nobis ad auxilium prodesse constat. Habent plenum gaudium? Nequaquam.  Sicut enim uocati, ad conuiuium uenientes de sua susceptione sunt leti, de absentibus amicis solliciti, cum autem omnes  simul conueniunt amplius gaudebunt: ita anime iustorum de sua nunc gloria quidem letantur, de absentia autem nostra sollicitantur. Cum autem corpora receperint, et omnes in unum conuenerint, tunc plenum gaudium habebunt. Anime quoque iustorum sciunt omnia que hic geruntur. Que autem in penis sunt, nesciunt, nisi que eis angeli uel sancti referunt. Qui uero in inferno sunt non plus quid agatur hic norunt, quam uiui sciunt quid ibi geratur. Ut autem prophete olim quedam sciuerunt que alii ignorauerunt, non tamen omnia: ita quedam anime inter malos, quedam sciunt que alii nesciunt, quamuis non omnia, que tamen eis uel diuinitus reuelantur, uel eis a morientibus et illuc  uenientibus nuntiantur. Possunt apparere quando uolunt, et quibus uolunt? Anime sanctorum apparent quando uolunt, et quibus uolunt, siue uigilantibus, seu dormientibus. Que autem in penis sunt non apparent nisi ab angelis permittantur, ut pro liberatione sua rogent, aut liberate gaudium suum amicis nuntient. Que autem in inferno sunt, nulli apparere possunt. Si autem aliquando uidentur apparere, siue in somnis, siue uigilantibus, non ipse, sed demones creduntur in illorum specie, qui etiam se in angelos lucis transfigurant, ut decipiant. Si autem ueraciter contingit, pro alicuius merito fit, ut sancto Martino anima latronis apparuit, ubi altare destruxit; aut pro admonitione, ut anima Benedicti pape in monstro apparuit, cuius caput et cauda  asinus, medietas ursus fuit. In qua autem forma apparent? In humana, corpore assumpto de ere.

De immortalitate quoque anime dicit beatus Augustinus: Anima hominis immortalis est secundum quemdam motum suum, non tamen omni modo sicut Deus, de quo dictum est, quia solus habeat immortalitatem . Nam de anime mortibus sacra Scriptura multa commemorat. Unde et illud est: »Sine mortuos sepelire mortuos suos .« Ita uero moritur alienata a uita Dei, ut tamen in natura sua uiuere non omnino desistat: ita mortalis ex aliqua causa inuenitur, ut etiam immortalis non sine ratione dicatur. Non est pars Dei anima. Si enim hoc esset, omnino incommutabilis et incorruptibilis esset. Idem si esset, nec deficeret  in deterius, nec proficeret in melius, nec aliquid in semetipsa inciperet habere quod non habebat, quantum ad ipsius affectiones pertinet. Hec beatus Augustinus. Cassiodorus uero sic ait: Singulariter autem Deus immortalis est, singulariter iustus, singulariter potens, singulariter bonus, singulariter sanctus, quoniam licet ista uel similia his hominibus uel angelis inesse dicantur, nulla tamen ad altitudinem eius reuerende potestatis attinguntur. Solus omnipotens Deus est, cui hoc est esse quod sapere, hoc posse quod uiuere, hoc uelle quod facere. Et merito quando uniuersa, que uere bona sunt, non ad illum ueniunt ut inde proficiant, sed ab ipso procedunt. Quapropter hec anima, quam  diximus, non intelligenda est pars Dei, quia conuertibilis est; neque angelorum, quia carni sociabilis est; neque ex ere, neque ex aqua, neque ex terra, neque ex eis que mutua sibi complexione iunguntur, sed simplex, et ex propria natura et ab aliis spiritibus discreta. Constat ergo animam in hoc mundo stabili et uariabili uoluntate conuerti bonarumque rerum esse amissibile ac receptibile; nec uno uoluntatis sue rigore subsistere, sed etiam contra dispositum suum multiplici se conuersione mutare. Nunc sciendum est, hec immortalis anima quemadmodum degere sentiatur. uiuit in se post huius seculi amissionem, non reflante spiritu, sicut corpus; sed equali mobilitate, que illi attributa est, pura, subtilis, uelox, cita, eterna, uidet, audit,  tangit, ac reliquis sensibus efficacius ualet; non iam ex partibus suis hec intelligens, sed omnia spiritualiter ex toto cognoscens. Hec de anima sufficiant dicta.



DIuISIO.

uenit Dominus ad infernum superiorem nascendo, ut liberaret oppressos a diabolo; descendit ad inferiorem moriendo, ut redimeret captiuos a tyranno, ut dicitur: »Dicens his qui uincti sunt: Exite; et his qui in tenebris: Reuelamini .« uinctos uocat qui erant in penis; alios uero in tenebris. Quos omnes ea hora qua angelus Aegyptum deuastauit, et ea hora qua electos suos in iudicio de hoc mundo liberabit: ea hora scilicet media nocte resurrectionis, Christus infernum despoliauit, et  cum triumpho inde rediens, raptos inde in paradiso collocauit, corpus in sepulcro uisitauit, quod de mortuis excitauit. Quidam sentiunt quod ab hora mortis usque ad horam resurrectionis in inferno cum electis fuerit, et inde cum eis abiens resurrexerit. Quare autem non statim post mortem resurrexerit hec causa fuit, scilicet ne aliqui dicerent eum non mortuum fuisse, sed in tormentis obstupuisse. Si autem post multum tempus resurrexisset, esset dubium an ipse esset. Cur ergo tam cito surrexit? Ut citius suos consolaretur, qui de sua morte tristabantur. Quare autem in prima die hebdomade? Ut ea die mundum innouaret qua eum creauerat. Cur tertia die passionis? Ut eos qui tribus temporibus ante legem, sub lege, sub gratia, in peccatis  mortui erant subleuaret, et ut nos qui factis, dictis, cogitationibus labimur, per fidem sancte Trinitatis resurgamus. Surrexit itaque Christus tertia a mortuis die, ut nobis exemplum esset future resurrectionis, que erit cum nouissima tuba insonuerit . Quid est nouissima tuba? Cum Dominus daret legem in monte, audita est uox tube. Ita angeli, ad hoc constituti corporibus et tubis de ere sumptis, terribile iudicium Dei, sonitu tube mundo intonant, ut dicitur: »Canet enim tuba ,« et iterum: »Periit memoria eorum cum sonitu .« Et altisona uoce mortuis clamat: Surgite, ut dicitur: »Media nocte clamor factus est .« Ad quam uocem omnes  mortui, boni et mali in ictu oculi, id est quam cito oculum possis aperire, resurgunt, imo aperto oculo lucem uidere.

Que est resurrectio prima? Sicut sunt due mortes, ita sunt due resurrectiones: una animarum, altera corporum. Cum homo peccat, anima moritur, quia a uita, id est a Deo deseritur, et in corpore quasi in sepulcro sepelitur. Cum uero per penitentiam ad uitam Domini redit, quasi a morte resurgit. Alia autem resurrectio erit corporum. Qua die? In die Pasche, ea hora qua Christus resurrexit. Erit aliquis tunc in mundo? Ita plenus erit hominibus ut est hodie, qui ita sunt operantes ut hodie. Quidam arant, quidam nauigant, quidam edificant, quidam aliud et aliud faciunt. Quid de illis fiet?  Iusti cum resurgunt, mox ab angelis in era obuiam Christo rapiuntur , et in ipso raptu moriuntur, et reuiuiscunt. Reprobi uero de ipso terrore moriuntur, et confestim reuiuiscent et hoc est iudicare uiuos et mortuos. Resurgent qui in matribus sunt mortui? Quotquot uitalem spiritum receperunt, resurgent. Qua etate, uel qua mensura? Qua erant. Cum essent XXX annorum uel futuri erant, si ante non moriebantur. Aliquando lupus deuorat hominem, et caro hominis uertitur in suam carnem, lupum uero ursus, ursum leo, quomodo et his resurgit homo? Quod fuit caro hominis resurget, quod bestiarum remanet. Scit enim bene secernere qui sciuit cuncta ex nichilo condere. Siue ergo membratim a bestiis, siue a piscibus, seu a uolucribus  deuorentur, omnes in resurrectione reformabuntur: in tantum ut nec capillus de eis pereat . Si capilli et ungues precisi in locum suum redeunt, nonne deformes erunt? Non est intelligendum quod sint redituri in priorem locum. Sed sicut figulus si uas nouerit factum, frangat, et de eodem luto aliud faciat, non attendens quod prius ansa uel fundus fuerit, ita formator Deus de eadem materia aliud corpus huic ualde simile reformabit, cui omnis deformitas et infirmitas absit, et omnis integritas et decor adsit, quamuis unumquodque membrum Deus in suum locum decenter restaurare possit. Qui hic habuerunt bina capita uel plura membra, uel quibus defuerunt aliqua, aut pingues uel macri fuerunt, resurgent tales? Qui hic duo capita  habuerunt duo etiam corpora resurgent, ut unaqueque anima habeat corpus suum, cui nichil indecens, nichil deforme adhereat, et omnia membra sana et integra omni pulchritudine plena habeat. Quod sentitur de abortiuis? In quantum est semen resurget in patre; in quantum sanguis matris resurget in matre. Qualia corpora habebunt? Immortalia et incorruptibilia, splendida ut uitrum prelucidum. Reprobi quamuis similiter immortalia, quamuis sine fine dolentia, habebunt etiam incorruptibilia in hoc, quamuis omnibus penis afficiantur, non consumuntur; et sicut illorum corpora immortalia incorruptibilia et splendida, ita et istorum immortalia, incorruptibilia et tenebrosa. Has duas resurrectiones, animarum, scilicet et corporum, Christus  sua nobis resurrectione commendauit.

Ubi autem manserit illos XL dies post resurrectionem, de hoc queritur. Creditur enim quod in terreno paradiso cum Elia et Enoch, et cum his qui cum eo surrexerant, que dicuntur suscitati ut Lazarus, mansitaret. Christianus doctor eximius  dicit, licet monumenta aperta in morte Christi fuissent , tamen mortui ex eis non resurrexerint, nisi post Dominum resurgentem, ut sit primogenitus ex mortuis . Nullus enim ante Christum immortalis resurrexit, sed omnes iterum mortui sunt ut Lazarus. Isti autem qui cum Christo surrexerunt, immortales resurrexerunt, et, eo ascendente, cum ipso ascenderunt.  Qualem formam habuit Christus post resurrectionem? Septies splendidiorem quam sol. Quali forma uiderunt eum sui? Tali ut ante eum uidere consueuerant. Apparuit uestitus? uestes ex ere assumpserat, que eo ascendente, in erem euanuerunt. Quoties apparuit? Duodecies; et prima die octies: Primo, Ioseph ab Arimathea carcere in quo positus erat, eo quod eum sepeliuerat, ut Scriptura Nicodemi declarat; secundo, matri sue, ut Sedulius manifestat; tertio, Marie Magdalene, ut Marcus asserit; quarto, duobus a sepulcro reuertentibus, ut Mattheus pandit; quinto, Iacobo, ut Paulus testatur, qui se in sexta feria deuouerat non manducaturum, donec uideret Christum uiuum; sexto, quoque Petro, ut Lucas fatetur, qui propter negationem  ab aliis segregatus, in fletibus permanebat; septimo, duobus in uia Emmaus, ut iterum Lucas loquitur; octauo, omnibus ianuis clausis in sero, ut Ioannes describit; nono in octaua die, quando eum Thomas palpauit; decimo ad mare Tiberiadis; undecimo in monte Galilee; duodecimo recumbentibus XI discipulis.

Hec sunt gaudia nostre festiuitatis que Christus sua resurrectione contulit nobis. Igitur  si uerum Pascha celebrare uolumus, si quod rerum et temporum mysteriis significamus, uita et moribus teneamus semper. Idcirco enim sanctum Pascha albis uII diebus celebramus, ut munditiam corporis, et letitiam resurrectionis semper habere mereamur. Unde per Sapientiam dicitur: »Omni tempore sint  tua uestimenta alba, et oleum de capite tuo nunquam deficiat .« Quod est dicere: Nunquam munditia a corpore, nunquam letitia spiritalis absit a corde. Hoc idem significabat, cum Iudaicus populus post esum agni septem diebus azymis uescitur: quod Apostolus in re significata ita interpretatur: »Expurgate uetus fermentum, etc. « Ac si dicat: Ut ad celebrandum uerum Pascha et edendum carnem ueri Agni et immaculati sitis idonei, expurgate uetus fermentum, etc. Tolle uetus peccatum, ut sitis noua conspersio , id est nouitatem uite recuperetis, quam in lauacro baptismi accepistis. Cum enim populus ad fidem ueniens cathechizatur quasi molitur. Et sicut diuersitas granorum per molam ad unanimitatem  cogitur, sic diuersitas populorum per instructionem in quamdam unanimitatem adunatur. Sed nondum est conuersio. Accedit aqua et fit panis, sicut alio loco dicit Apostolus: »Unus panis, unum corpus sumus in Christo quicunque de pane eius edimus, et calice bibimus .«

Sicut olim circumcisio quantum ad effectum remissionis peccatorum baptismi uicem gerebat, mare autem rubrum eiusdem baptismi similitudinem et figuram preferebat, ita agnus paschalis, cuius carnes a populo edebantur, et sanguine postes domorum signabantur , in figura sacramenti corporis Christi precessit. Postquam autem ueritas uenit, signum e medio sublatum est: ex quo iam  non erat res que futura significaretur, sed que presens perciperetur. Mansit tamen figura quamdiu res nondum fuit; et exhibitum prius est in similitudine quod postmodum complendum erat in ueritate. Aegyptus mundus, exterminator diabolus, Agnus Christus, sanguis agni passio Christi, domus animarum corpora, domus cogitationum corda. Hec sanguine tingimus per passionis fidem; illa sanguine tingimus per passionis imitationem, crucis signum intus et foris opponentes contra aduersarias potestates. Denique carnes agni comedimus, quando, in sacramento uerum corpus eius sumendo, per fidem et dilectionem Christo incorporamur. Alibi. Quod manducatur incorporatur. Quando autem Christi caro manducatur, non qui manducatur, sed qui  manducat ei quem manducat incorporatur. Idcirco uoluit Christus a nobis manducari, ut nos sibi incorporaret, hoc est sacramentum corporis Christi, et res sacramenti corporis Christi. Qui manducat et incorporatur sacramentum habet, et rem sacramenti. Qui manducat et non incorporatur, sacramentum habet, sed rem sacramenti non habet. Sic qui incorporatur, etiam si manducare non contingit,  rem sacramenti habet, quamuis sacramentum non habeat. Qui sumit, sacramentum habet. Qui credit et diligit, rem sacramenti habet. Melius ergo est illi, qui credit et diligit, etiam si sumere et manducare non possit, quam ille qui sumit et manducat, et non credit, nec diligit; uel si credit, non diligit.



FERIA SECUNDA PASCHAE. Secundum Lucam.


 Duo ex discipulis Iesu ibant ipsa die in castellum, quod erat in spatio stadiorum LX ab Hierusalem, nomine Emmaus. Et ipsi loquebantur adinuicem de his omnibus que acciderant .

Narrant greci scriptores gigantem Herculem uno anhelitu CXXu passus cucurrisse. Quibus constiterit expletis, et astando huiusmodi spatium, stadium uocauit. Est autem stadium octaua pars miliarii, et LX stadia uII conficiunt milliaria, et medietatem octaui. Que in summa redacta, leugas tres conficiunt, et dodran quarte. Itaque LX stadia uII passus et quingentos significant. Quod spatium itineris bene congruit eis qui de morte ac sepultura Saluatoris certi, dubii de resurrectione gradiebantur. Nam resurrectionem que post septimam sabbati facta est,  octauo numero contineri quis ambigit? Discipuli ergo qui de Domino loquentes incedebant sextum incepti itineris milliarium compleuerunt, quia illum sine querela uiuentem usque ad mortem, quam sexta Sabbati subiit, peruenisse dolebant. Compleuerunt et septimum, quia hunc in sepulcro quieuisse non dubitabant. uerum octauum minime peregerunt, quia resurrectionis gloriam non perfecte credebant. Emmaus est Nicopolis ciuitas insignis Palestine, que post expugnationem Iudee sub Marco Aurelio Antonio principe restaurata, cum statu mutauit et nomen.

»Et factum est dum fabularentur, et secum quererent, appropinquans ibat cum illis. Oculi eorum tenebantur, ne eum agnoscerent.« Fabularentur accipe  pro loquerentur. Quererent uerbo, hoc est inquirerent Scripturas de Christo. Loquentes de se Dominus appropinquans comitatur, ut et fidem resurrectionis mentibus eorum incendat, et quod se promiserat facturum impleat: »Ubi sunt duo uel tres congregati in nomine meo, ibi sum in medio eorum .« Apparuit quidem, sed speciem quam recognoscerent non ostendit. Sicut ipsi et intus amabant, et tamen dubitabant, sic et ipse foris et presens adest, et quis sit non ostendit. De se ergo loquentibus presentiam exhibet, sed de dubitantibus speciem cognitionis aufert. Hinc Augustinus Paulino episcopo in epistola illa, Quod de peruentione tam prospera fratris et compresbyteri nostri: »Inquisitio tua solet multos mouere, quomodo Dominus  post resurrectionem quibusdam utriusque sexus hominibus et agnitus non sit, et agnitus sit. Ubi primum queri solet utrum in eius corpore an potius in illorum oculis aliquid factum sit quo non possit agnosci. Legitur enim: Tenebantur oculi eorum ne agnoscerent eum.« Alibi aperte dicitur: »apparuit illis in alia effigie .«

Sed cur non mouet quod in transfiguratione ante passionem uultus eius splendidus fuit ut sol, et post resurrectionem mouet aliquatenus lineamenta mutata esse, ut non posset agnosci. Et rursum sic tunc pristinum colorem, sic et post resurrectionem pristina lineamenta reuocasse. Illi tres discipuli ante quorum oculos transfiguratus est in monte, non eum agnoscerent si talis ad eos aliunde uenisset. Si  quis iuuenem uideret quem non nisi infantulum uidisset, non utique agnosceret. An ad lineamenta mutanda non potest celeriter Domini potestas quod potest per annorum moras hominis etas?

»Et ait ad illos: Qui sunt hi sermones quos confertis ad inuicem ambulantes et estis tristes? Et respondens unus, cui nomen Cleophas, dixit ei: Tu solus peregrinus es in Hierusalem, et non cognouisti que facta sunt in illa his diebus? Quibus ille dixit: Que? et dixerunt: De Iesu Nazareno, qui fuit uir propheta potens in opere et sermone coram Deo et omni populo; et quomodo tradiderunt eum summi sacerdotes et principes nostri in damnationem mortis, et crucifixerunt eum. Nos autem sperabamus quia esset redempturus Isrel.« Socius  Cleopha, uocabatur Amaon, teste Ambrosio in Lucam. Peregrinum putant quem non agnoscunt. Et uere peregrinus erat eis a quorum fragilitate per gloriam resurrectionis iam longe stabat, a quorum fide resurrectionis eius nescia extraneus permanebat. Prophetam quidem et magnum fatentur, sed Filium Dei tacent, uel quia id nondum perfecte credunt, uel et si credunt, timent tradi in manus Iudeorum, nescientes cum quo loquuntur. Quodammodo etiam redarguunt seipsos quod in illo redemptionem sperauerant, quem mortuum uiderant, nec resurrecturum uidebant. Et maxime dolebant eum sine culpa occisum quem innocentem nouerant, et ex hoc tristes incedebant.

»Et nunc super omnia tertia dies est hodie, quod  hec facta sunt. Sed et mulieres quedam ex nostris terruerunt nos, que ante lucem uenerant ad monumentum, et non inuento corpore eius uenerunt, dicentes se etiam uisiones angelorum uidisse, que dicunt eum uiuere. Et abierunt quidam ex nostris ad monumentum, et ita inuenerunt sicut mulieres dixerunt; ipsum uero non inuenerunt.« Ex hac serie narrationis attende mulieres uisiones angelorum prius uidisse; deinde Petrum et Ioannem ad monumentum cucurrisse. A mulieribus itaque uisionem referentibus territi fugerunt, qui de non inuento corpore plus mestitiam susceperunt quam de nuntiata resurrectione gaudio recrearentur.

»Et ipse dixit ad eos: O stulti et tardi ad credendum in omnibus que locuti sunt prophete.  Nonne hec oportuit pati Christum et intrare in gloriam suam? Et incipiens a Moyse et omnibus prophetis interpretabatur illis in omnibus Scripturas, que de ipso erant.« Hic gemina nos humiliandi necessitas incumbit, qui nec in Scripturis quantum oportet edocti, nec adimplenda que nouimus, quantum decet, sumus intenti. Nam si Moyses et prophete de Christo locuti sunt, et eum per passionem gloriam intraturum predixerunt, quomodo gloriatur se Christianum esse, qui neque Scripturas, quantum ad Christum pertinent inuestigat, neque gloriam quam cum Christo habere cupit, per passiones attingere desiderat.

»Et appropinquauerunt castello quo ibant; et ipse se finxit longius ire. Et cegerunt illum dicentes:  Mane nobiscum, domine, quoniam aduesperascit, et inclinata est iam dies. Et intrauit cum illis.« Scripture sacre mysteria que de se erant, illis duobus Dominus aperuit, et tamen, quia adhuc in eorum cordibus peregrinus erat a fide, ire se longius finxit. Fingere namque componere dicimus. Unde et compositores luti figulos uocamus. Nihil enim simplex ueritas per duplicitatem fecit, sed talem se eis exhibuit in corpore qualis apud illos erat in mente. Probandi erant: si hunc quem nondum ut Deum diligebant, saltem ut peregrinum diligerent. Et quia extranei a caritate non poterant esse hi cum quibus ueritas gradiebatur, eum ad hospitium ut peregrinum uocant, imo cegerunt eum. Ex quo colligitur, quia peregrini non solum  inuitandi sunt, sed etiam ad hospitium trahendi.

»Et factum est, dum recumberet cum illis, accepit panem et benedixit, ac fregit, et porrigebat illis.  Et aperti sunt oculi eorum, et cognouerunt eum, et ipse euanuit ex oculis eorum.« Deum quem in expositione Scripture non cognouerunt in panis fractione cognoscunt. Audiendo illuminati non sunt, sed faciendo, quia scriptum est: »Non auditores legis iusti sunt apud Deum, sed factores .« Qui ergo uult audita intelligere, festinet iam intellecta opere implere. Subtrahitur a carnalibus oculis species infirmitatis, ut mentibus incipiat apparere gloria resurrectionis. Unde subditur:

»Et dixerunt adinuicem: Nonne cor nostrum ardens erat in nobis, dum loqueretur in uia, et aperiret nobis Scripturas?« Ex audito sermone Domini cor prius torpore incredulitatis et timoris frigidum, igne Spiritus sancti est accensum ut superno desiderio  ardeat, et ad credendam ueritatem se extendat. Quot preceptis instruitur homo quasi tot facibus inflammatur. uerumtamen non cognouerunt eum, donec in fractione panis. Certe mysterii causa factum est, ut eis in illo effigies ostenderetur quam non cognoscerent nisi in fractione panis, ne quisquam se Christum agnouisse arbitretur, si eius corporis particeps non est: quod est Ecclesia, cuius unitatem in sacramento panis commendat Apostolus dicens: »unus panis, unum corpus multi sumus .« Tunc enim uere cognoscimus cum per sacramentum Ecclesie eum pro nobis mortuum esse et reuixisse fideliter intelligamus. Non incongruenter accipimus hoc impedimentum in oculis eorum a Satana uenisse, ne agnosceretur iehsu.  Sed tamen a Christo facta est promissio usque ad panem, ut nunc intelligatur a nobis remoueri impedimentum inimicum, cum in Ecclesia digne intelligimus mysterium sacramenti corporis et sanguinis Domini.

»Et surgentes eadem hora regressi sunt Hierusalem; et inuenerunt congregatos undecim, et eos qui cum ipsis erant, dicentes: Quod surrexit Dominus uere, et apparuit Simoni. Et ipsi narrabant que gesta erant in uia, et quomodo cognouerunt eum in fractione panis. Nec illis crediderunt.« Notandum quia aliqui fuerunt ibi qui non crediderunt illis duobus, sed hi quibus iam Dominus apparuerat profecto crediderunt eis. Sicut ex mulieribus Marie Magdalene, ita ex uiris Petro uisus est primo. Quod  si non dicat euangelista, quando uel ubi factum est, tamen quia sit, non tacet.



FERIA TERTIA. Secundum Lucam.


 »Stetit iehsu in medio discipulorum suorum, et dixit eis: Pax uobis. Ego sum; nolite timere .« Moli corporis, ubi diuinitas erat, ostia clausa non obstiterunt. Et procul dubio intelligendum  quod inde Thomas exierat, antequam Dominus apparuisset aliis.

»Conturbati uero et exterriti existimabant se uisum uidere.« Credebant apostoli, sed non turbabantur:  primo, quia paucorum opinionem sententia maioris partis excludit; denique quia Petrus, et si credit resuscitatum, turbari potuit, quod clausis ostiis Dominus cum corpore se improuisus infuderit. Putant ergo se spiritum uidere; non carnem, quia non credunt, uel tertio die potuisse ueram carnem de sepulcro resurgere, uel resuscitatum clausis ianuis ad eos posse penetrare.

»Et dixit eis: Quid turbati estis, et cogitationes ascendunt in corda uestra?« Cogitationes ille non desuper descenderunt, sed de imo cordis ascenderunt, sicut herba mala de terra. Fidem quam in uobis plantaui exigo, quod ex uobis exortum est condemno. Si non est ueritas resurrectionis, perditus est fructus passionis.

 »uidete manus meas et pedes quia ego ipse sum. Palpate et uidete, quia spiritus carnem et ossa non habet, sicut me uidetis habere. Et cum hec dixisset, ostendit eis manus, et pedes et latus.« Ad dubitantium corda sananda uulnerum sunt seruata uestigia. Multis itaque documentis persuadet resurrectionem, prebendo se et oculis uidendum et manibus contrectandum. Qui dum palpanda ossa carnemque monstrat, statum sue uel nostre resurrectionis significat, in qua corpus nimirum et subtile erit per effectum spiritalis potentie, et palpabile per ueritatem nature. Unde beatus Iob: »Et rursum circumdabor pelle mea, et in carne mea uidebo Deum .« Et sciendum quia sicut discipulis dignatus est Dominus pandere loca clauorum  et lancee, ita in die iudicii monstrabit et eadem iudicia sue passionis et ipsam pariter crucem, ut confundat superborum infidelitatem. Ob multas quippe causas uoluit cicatrices in corpore suo remanere: Prima causa fuit ut astrueret discipulis fidem resurrectionis; secunda, ut Patri pro nobis supplicans, quale genus mortis pertulit pro homine semper ostendat; tertia, ut misericordiam suam nobis innouaret talibus indiciis; quarta, ut in die iudicii ostendat perfidis quam iuste debeant damnari ignibus eternis. Si quis miles fortissimus, iubente suo rege, pro salute sue gentis hostem interficeret multis uulneribus acceptis, et spolia sue genti reportaret ab hoste superato, et interrogaret  a medico an ita uellet curari ut uestigia uulnerum nulla apparerent, an ita potius ut cicatrices remanerent sine aliqua deformitate, ipse responderet se uelle sanari, ita ut in eo manerent signa triumphi, si hoc absque corporis deformitate posset fieri. Sic profecto fecit Dominus. Non ergo ex impotentia curandi cicatrices seruauit, sed ut perpetuum uictorie sue circumferret triumphum.

 »Adhuc autem illis non credentibus et mirantibus pre gaudio dixit: Habetis hic aliquid quod manducetur? At illi obtulerunt ei partem piscis assi et fauum mellis. Et cum manducasset coram eis, sumens reliquias dedit illis.« Pie sciendum est: Post resurrectionem Domini cibi quos sumpsit nullum sagine adiumentum ei prebuerunt, sed quomodo in ignem missa aqua absumitur, ita mox comesti spiritali eius uirtute sunt assumpti. Profecto sicut non indiguit cibo post resurrectionem, sic nec nos indigebimus; sed ueram uitam uoluit ostendere, non imaginariam. Aliter enim absorbet aquam terra sitiens, aliter exsiccat solis radius candens. Illa absorbet indigentia; iste exsiccat potentia. Piscis assus significat mediatorem, nimirum qui latere  dignatus est in aquis humani generis, et capi uoluit laqueo mortis, et assari tribulatione passionis. Sed qui piscis assus fuit in passione, fauus mellis exstitit in resurrectione. Fauus est mel in cera, id est dulcedo diuinitatis in humanitate. In cibo suo pisci asso coniungere fauum uoluit, quia illos in suo corpore ad eternam requiem suscipit: qui cum hic tribulationes sentiunt, ab amore interne dulcedinis non recedunt. Qui hic pro Deo quasi piscis assantur, illic quasi fauo uera dulcedine satiabuntur.

»Et dixit ad eos: Hec sunt uerba que locutus sum ad uos cum adhuc essem uobiscum, quoniam necesse est impleri omnia que scripta sunt in lege Moysi, et prophetis, et psalmis de me.« Cum adhuc essem uobiscum, subaudis in carne mortali, locutus  sum uerba hec, scilicet quoniam necesse est impleri que scripta sunt de me. uide quomodo tulit Dominus omnes ambages. uisus est, tactus est, manducauit, Scripturas proposuit et exposuit. Tunc aperuit illis sensum ut intelligerent Scripturas.

»Et dixit eis: Quomodo sic scriptum est, et sic oportebat Christum pati, et resurgere a mortuis tertia die, et predicari in nomine eius penitentiam et remissionem peccatorum in omnes gentes, incipiens ab Hierusalem.« Commendata sui corporis ueritate commendat unitatem Ecclesie, uult predicari penitentiam et remissionem peccatorum in omnes gentes, ita ut predicaturi inciperent ab Hierosolymis: non solummodo predicantes Iudeis,  sed etiam predicatio extenderetur ad gentium errores.

»uos autem testes estis horum, et ego mitto promissum Patris mei in uos.« uos qui uidistis et audistis, horum que predicanda sunt testes estis, ut sufficiatis ad testandum, mittam uobis promissum Patris, id est gratiam Spiritus sancti.



DOMINICA IN OCTAuA PASCHAE. Secundum Lucam.


 »Cum esset sero die illo una Sabbatorum, et  fores essent clause ubi erant discipuli congregati,  propter metum Iudeorum, uenit iehsu, et stetit in medio eorum .« Quid mirum si, ianuis clausis, post resurrectionem suam in eternum iam uicturus intrauit, qui moriturus ueniens non aperto utero uirginis exiuit? Sed quia ad illud corpus quod uideri poterat fides intuentium dubitabat, ostendit eis protinus manus et latus. Palpandam carnem prebuit, quam clausis ianuis introduxit. Clauus ei manus fixerat, lancea latus aperuerat ubi ad dubitantium corda sananda uulnerum seruata sunt uestigia. Qua in re duo mira, et, iuxta humanam rationem sibi ualde contraria, ostendit, dum post resurrectionem suam corpus suum et incorruptibile et tamen palpabile demonstrauit. Nam et corrumpi necesse est quod palpatur, et palpari non potest  quod non corrumpitur. Sed miro modo atque inestimabili Redemptor noster et incorruptibile post resurrectionem et palpabile corpus exhibuit, ut, monstrando incorruptibile inuitaret ad premium, prebendo palpabile formaret ad fidem. Et incorruptibilem se ergo et palpabilem demonstrauit, ut profecto esse post resurrectionem ostenderet corpus suum et eiusdem nature, et alterius glorie.

»Et dixit eis: Pax uobis.« Pacem offerebat qui propter pacem uenit. Et quibus antea dixit: »Pacem relinquo uobis, pacem meam do uobis ,« modo dicit: »Pax uobis« quia pacem in nascente Christo angeli predicauerunt mundo.

»Et cum hoc dixisset, ostendit eis manus et latus. Gauisi sunt ergo discipuli uiso Domino. Dixit eis  iterum: Pax uobis.« Iteratio confirmatio est. Dat pacem enim super pacem, sicut promisit per prophetam. uel ideo iteratur, ut monstret pacificata per suum sanguinem que in celo et que in terra.

»Sicut misit me Pater, et ego mitto uos.« Sicut misit me Pater Deus Deum, et ego mitto uos homo homines. Pater amando Filium misit eum pati, et Dominus amans apostolos misit eos, non ad mundi gaudium, sed ad passionem. Mitti etiam Filium a Patre iuxta naturam diuinam potest intelligi. Eo enim modo a Patre Filius mittitur quo generatur. Si enim missio, solummodo incarnatio deberet intelligi, nullo modo Spiritus sanctus diceretur mitti, qui nequaquam incarnatus est. Sed eius missio  ipsa processio est a Patre et Filio. Sicut itaque Spiritus mitti dicitur qui procedit, ita Filius qui generatur.

»Hoc cum dixisset, insufflauit et dixit eis: Accipite Spiritum sanctum. Quorum remiseritis peccata remittuntur eis, et quorum retinueritis retenta sunt.« Insufflando significauit Spiritum sanctum non Patris solius esse Spiritum sed et suum. Ecclesie caritas que per Spiritum sanctum datur in cordibus nostris participum suorum peccata dimittit, eorum autem, qui non sunt eius participes, tenet. Et ideo postea quam dixit, Accipite Spiritum sanctum, continuo de peccatorum remissione ac retentatione subiecit. In terra quippe datur Spiritus, ut diligatur proximus; e celo autem ut diligatur Deus.  Et sicut una est caritas et duo precepta, ita unus Spiritus et duo data. Ante tamen discipulorum mentibus inerat Spiritus sanctus ad fidem; sed non ita manifeste, ut post resurrectionem. Unde illud: »Nondum erat Spiritus datus, quia iehsu nondum fuerat glorificatus .« Unde et per Moysen dicitur: »Suxerunt mel de petra, oleumque de firma petra .« Nihil tale iuxta historiam legitur, si tota series ueteris Testamenti recenseatur. Sed quia secundum Paulum petra erat Christus, mel de petra suxerunt qui Redemptoris miracula uiderunt. Oleum uero de firma petra suxerunt, qui post resurrectionem eius effusione sancti Spiritus ungi meruerunt. Infirma petra dedit mel, cum adhuc esset mortalis, uera petra  oleum fudit cum post resurrectionem fuit impassibilis.

»Thomas autem unus ex duodecim, qui dicitur Didymus, non erat cum eis quando uenit iehsu. Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam.« Non casu sed diuina dispensatione gestum est, ut ille discipulus tunc deesset, post autem dubitans palparet, et palpans crederet. Plus enim infidelitas Thome ad fidem nobis profuit quam fides credentium, quia dum ad fidem palpando ducitur, nostra mens in fide solidatur.

»Et post dies octo iterum erant discipuli eius intus  et Thomas cum eis, uenit iehsu ianuis clausis, stetit in medio, et dixit: Pax uobis. Deinde dixit Thome: Infer digitum tuum huc, et uide manus meas; et affer manum tuam, et mitte in latus meum, et noli esse incredulus sed fidelis.« Corpus Domini intrauit ad discipulos ianuis clausis, quod per natiuitatem clauso exiit utero uirginis: Nec mirum si in eternum uicturus ad discipulos intrauit, qui moriturus clauso uirginis utero exiuit. Duo mira iuxta humanam rationem sibi ualde contraria Dominus ostendit, dum post resurrectionem corpus suum incorruptibile et palpabile domonstrauit. Nam et corrumpi necesse est quod palpatur, et palpari non potest, quod non corrumpitur. Sed miro modo Redemptor  noster se monstrando incorruptibilem apparuit, ut nos inuitaret ad premium, et palpabilem se prebuit ut formaret ad fidem. Diuinum factum non est mirabile multum, si ratione capi queat, aut ratione probari. Hec fidei meritis est congrua uis rationis.

»Respondit Thomas et dixit ei: Dominus meus et Deus meus.« uidebat hominem et tangebat et confitebatur Deum, quem non uidebat neque tangebat. Dicit ei iehsu: »Quia uidisti me credidisti.« Aliud uidit et aliud credidit: hominem uidit, et Deum confessus est. Non ait tetigisti, sed »uidisti,« quia generalis quodam modo sensus est uisus; nam per alios quatuor nominari solet ut cum dicimus: Audi et uide, quam bene sonet, Olfac, et  uide quam bene oleat. Gusta et uide quam bene sapiat, tange et uide quam bene caleat. Unde et hic Dominus inquit:

»Infer digitum tuum huc, et uide manus meas,« hoc est tange et uide. uidit ergo solummodo intuendo, siue etiam tangendo. Dici enim potest non ausum tunc fuisse discipulum tangere Dominum. Non enim scriptum est: Tetigit Thomas, sed quia uidit et credidit.

»Beati qui non uiderunt et crediderunt.« Commendat fidem gentium, sed preteriti temporis usus est uerbis ut ille qui id quod erat futurum in sua nouerat predestinatione iam factum. Sciendum est illum uere credere qui fidem complet opere. De his autem qui fidem nomine tenus retinent, Paulus  dicit: »Confitentur se nosse Deum, factis autem negant .« Et Iacobus: »Fides sine operibus mortua est .«

»Multa quidem et alia signa fecit iehsu in conspectu discipulorum suorum, que non scripta sunt in libro hoc. Hec autem scripta sunt ut credatis quia iehsu est Christus Filius Dei, et ut credentes uitam habeatis in nomine eius.« Quasi finem libri ponit euangelista ad magnam commendationem sacramenti secuture narrationis, faciens ei quodammodo eminentiorem locum.



SERMO IN OCTAuA PASCHAE.

Tres dies sunt inuisibilis lucis, quibus illustratur interius spiritalis uite cursus. Primus dies est timor, secundus dies est ueritas, tertius dies est  caritas. Primus dies solem suum habet potentiam; secundus solem suum habet sapientiam; tertius solem suum habet benignitatem. Potentia ad Patrem, sapientia ad Filium, benignitas ad Spiritum sanctum pertinet. Alii sunt dies nostri, quos habemus exterius; alii, quos interius. Dies nostri exteriores, etiam cum nolumus, transeunt. Dies uero interiores, si uolumus, in eternum permanere possunt. Ecce tres dies sunt: dies timoris, qui manifestat malum; dies ueritatis, qui aufert malum; dies caritatis, qui restituit bonum. Dies ueritatis clarificat diem timoris; dies caritatis clarificat et diem timoris et diem ueritatis, donec perfecta fuerit caritas, et perfecte manifestetur omnis ueritas, et timor pene  transeatur in timorem reuerentie. De his diebus locutus est Osee propheta, dicens: »uiuificabit nos prius duos dies, in die tertia suscitabit nos .« Nam qualiter Dominus noster iehsu Christus per humanitatem quam assumpserat, tertia die resurgens a mortuis in se nos uiuificauerit et suscitauerit, audiuimus et gauisi sumus. Sed dignum ualde est ut recompensemus ei beneficium suum, et quemadmodum nos in ipso tertia die resurgente resurrexerimus, ita et nos pro ipso et per ipsum tertia die resurgentes, eum in nobis resurgere faciamus. Nec credendum est quin a nobis sibi ipse uelit retribui quod prior ipse uoluit impertiri. Sicut ergo ipse, ut nostram in se et per se salutem operaretur, tres dies habere uoluit, ita et nobis, ut  nostram in nobis per ipsum salutem operemur, tres dies dedit. Qui tres dies, etiam in illa aue, que phenix appellatur, designantur. De qua dicit physiologus quia, cum impleuerit decem annos uite sue, intrat in ligna Libani, et replet ambas alas suas diuersis aromatibus eiusdem ligni, faciensque uariis de pigmentis nidum, congregat sarmentorum aceruum maximum, sub domum ponens, accedensque ad erem, solis ignem attrahit secum et incendit sarmenta, ac ingreditur nidum suum mense Martio et comburit se ipsum, et cinis primo die uertitur in uermem, secunda die in uolucrem, tertia die in pristinum statum. Hic itaque phenix, qui post longam etatem decem annorum igne consumitur in cinerem, ac deinde uertitur in uermem, et postremum  restauratur in statum priorem, designat illum de quo Propheta: »Ego, inquit, sum uermis et non homo .« Cur totius Dominus creature uermiculo se uoluerit comparari in passione et in sepultura sua, possumus hoc quidem humilitati primitus assignare, que sanctorum uirtus est maxima, sicut sanctus Moyses ante Deum animal se irrationale profitetur; Dauid se pulicem sepe commemorat: sed magis illud accipiendum puto, quoniam uermis nulla extrinsecus admistione alieni corporis, sed de sola et pura terra procreatur: ideo illum comparatum Domino, quoniam et ipse Saluator de sola et pura Maria generatur.

Legimus et in libris Moysi de manna uermiculos procreatos . Digna plane et iusta comparatio.  Siquidem de manna uermiculus nascitur et Dominus Christus de uirgine procreatur; quin potius ipsam Mariam mannam dixerim, quia est subtilis, splendida, suauis et uirgo. Que uelut celitus ueniens, cunctis Ecclesiarum poculis cibum dulciorem melle defluxit. Qui cibus erat Christus, qui in passione ita opprobriis decoctus, quasi in uermem est redactus. Sed nunc ad historiam redeamus auis. Quingenti itaque si per decenum multiplicantur, u millia faciunt. Fuerunt autem ab Adam usque ad Christum u millia annorum. Quo longo tempore, cum per preuaricationem Ade pene mundus deperiret totus, de uirgine nascitur Christus qui dum duabus alis, Dei scilicet dilectione ac proximi, collegisset  diuersa aromata sanctarum uirtutum, composuit sibi ex eis in cordibus hominum quasi nidum, id est mansiunculam. Cui dum sacram supponeret, hoc est aridam uel mordacem infidelitatem Iudeorum, quam in se excitabat ex opibus iustitie quas fecerat, in tantam exarserunt nequitiam, ut, in mense Martio feria uI, igne passionis eum consumerent, et quasi in cinerem uerterent, dum pro mundi salute illum crucifigerent. Deinde in sepulcro ponitur, et quasi uermis in terra, sic die secundo in tumulo occultatur. Tertia uero die, sicut phenix in priorem statum renouatur, ita et Christus de mortalitate ad immortalitatem resuscitatur. Aliter: Phenix dicitur rubeus, et est Christus de quo dicitur: »Quis est iste qui uenit de Edom, tinctis uestibus de Bosra?  « Edom, quod dicitur rufus est Esau appellatus, propter rufum pulmentum quo a fratre suo Iacob est cibatus. A quo dicta est regio Idumea in qua caput regni erat ciuitas Bosra. In hac Iob regnauit, qui sua infirmitate Christi passionem prefigurauit. Christus de Edom uenit, dum a gentibus passus, caro eius sanguine rubuit. uestis eius in Bosra tingitur, dum in Hierosolymam, que caput regni fuit, uestis eius sanguine aspergitur. Hic ut phenix sarmenta odoriferarum arborum in nidum collegit, dum scriptis prophetarum Hierosolymam repleuit. Eisdem uero sarmentis conburitur, dum secundum dicta prophetarum in Hierosolymam igne passionis consumitur. Tertia die auis reparatur, quia Christus tertia die a Patre suscitatur. Illud  autem quod gestum est in Christo, non tantum remedium, sed etiam fuit sacramentum. Oportuit igitur ut uisibiliter foris fieret, quatenus illud quod in nobis inuisibiliter fieri debuit, significaret. Dies eius extrinsecus fuerunt nostri: dies intrinsecus querendi sunt. Tres ergo dies habemus intrinsecus, quibus illuminatur anima nostra. Ad primum diem mors pertinet, ad secundum sepultura, ad tertium resurrectio.

Igitur in his tribus diebus notantur etiam tres diete medicinales, que sunt contra morbos ueternosos salubre antidotum, contra quadriduanum Lazarum superceleste balsamum. Has ituri sunt qui Domino sunt sacrificaturi. Hoc iter preceptum est filiis Isrel ire ut sacrificarent Domino, cum  eruerentur ex Aegypto. Mundus iste est relinquendus non loco, sed animo, non passibus proficiscendo, sed actibus proficiendo. Harum trium dietarum mentionem facit sacerdos orans pro se et pro populo, ubi dicit: »Memores diuine passionis tue, nec non gloriose resurrectionis ab inferis, et ascensionis in celum.« Sane ducatum huius religionis consecrauit Christus caput nostrum tribus diebus mortis, resurrectionis, ascensionis. Passio, crucifixio, sepultura, totum est una dieta. Sicut enim  Christus uoluit ligari, crucifigi, per triduum quiescere, sic nos debemus sensus nostros, qui sunt pueri sine pedagogo, equus currens sine auriga et freno, a ueterana consuetudine prohibere, et clauis iustitie in cruce penitentie, immobiles ualde et insensibiles ac mortuos efficere ut mundo crucifigamur in nobis. Multi crucifiguntur mundo non mundus ipsis: tales et despecti sunt mundo, sed ipsi amant mundum. Hi mundo mortui sunt, sed non mundus ipsis. Paulus ut purgamentum mundi erat, nec de mundo curabat. Unde ait: »Mihi mundus crucifixus est et ego mundo .« Qui sic cum Christo crucifigitur, Christo consepelitur, ut agat spiritalem sabbatismum. Hec est sancta requies quam precepit Dominus obseruari. Hec est prima  dieta, scilicet declinare a malo. Tristitiam Dominice passionis secuta est gloria et gaudium resurrectionis: cui et nos conresurgamus, ut in »nouitate uite ambulemus .« Hec est secunda dieta, hoc est facere bonum. Tertia dieta est cum Domino ascendere, ut quo precessit caput, sequantur et membra, que sursum sunt querendo et sapiendo. Hanc dietam facit iustus quando superna contemplando, exprimit alterum Paulum uel alterum Martinum, dicens: »Cupio dissolui, et esse cum Christo .« Quod est »et inhabita in seculum seculi .« Si has dietas quas Dauid in hoc uersu: »Declina a malo et fac bonum, et inhabita in seculum seculi ,« commemorat, processeris, sacrificium Domino offers, qui non aliud a te  nisi te, qui non aliud nisi se dedit pro te. uel he tres diete sunt tres processus quorum primus est relinquere peccandi consuetudinem. hanc concedit non multum timens parti sue. Secunda deserere actum peccatum, et hanc concedit Pharao sed inuitus et timens. Restat tertia difficillima, ipsam quoque cogi expellere que est recordatio affectuosa. Si hanc dietam inuito aduersario nostro processerimus, ipsum cum omni militia in nichilum redigemus.



DOMINICA I POST OCTAuAS PASCHAE.


 »Ego sum pastor bonus. Bonus pastor animam suam dat pro ouibus suis .« Non ex accidenti sed essentialiter est bonus, qui formam bonitatis quam imitemur adiungit, dicens: »Bonus pastor animam suam dat pro ouibus suis.« Fecit quod monuit, ostendit quod iussit; animam posuit, ut in sacrario nostro corpus suum et sanguinem uerteret, et oues quas redimerat carnis sue alimento satiaret. Primum est exteriora nostra misericorditer ouibus impendere; postremum, si necesse sit, pro eisdem mori. Unde Ioannes in Epistola sua: »Sicut Christus animam suam pro nobis posuit, sic et nos debemus pro fratribus ponere .« Hoc est proprium  pastoris ad differentiam mercenarii uel furis. Quicunque prepositi Ecclesie sunt filii sunt pastores. Si pastores quomodo unus pastor, nisi quia sunt omnes membra unius pastoris, cuius sunt oues proprie?

»Mercenarius autem, et qui non est pastor, cuius non sunt oues proprie, uidit lupum uenientem, et dimittit oues et fugit, et lupus rapit et dispergit oues. Mercenarius autem fugit, quia mercenarius est, et non pertinet ad eum de ouibus.« Quicunque prepositus Ecclesie querit temporalia commoda, et non ea que sunt Christi, mercenarius est. De talibus dicit Dominus: »Amen dico uobis, receperunt mercedem suam .« Mercenarii  autem necessarii sunt, quia per eos uox Christi auditur. Audite Dominum monstrantem mercenarios.

»Scribe, inquit, et Pharisei super cathedram Moysi sederunt; que dicunt facite; que autem faciunt facere nolite .« Quid aliud dixit, nisi Per mercenarios uocem pastoris audite? Nullus enim mercenarius ausus est dicere populo Christi: Tua quere, non que Iesu Christi. Inde ergo ledit, unde mala facit, non unde bona dicit. Botrum carpe, spinam caue. Botrus aliquando conseritur spinis, et portat spina non suum fructum, quando spinis palmes incumbit. Cathedra Moysi uitis erat, Phariseorum mores spine, doctrina uera per malos, palmes in sepe, et botrus inter spinas. Caute elige, ne  dum queris fructum laceres mundum [manum?], et cum audis bona dicentem, ne imiteris mala facien tem. Que dicunt facite, eligite uuas; que autem faciunt facere nolite, cauete spinas. Audite Apostolum de mercenariis loquentem: »Quid enim dum omni modo siue occasione, siue ueritate Christi annuntietur? « ueritas, id est Christus a mercenariis occasione, a filiis ueritate annuntiatur. Filii eternam hereditatem prius patienter exspectant, mercenarii temporalem mercedem festinanter exoptant. Mercenarius itaque est qui locum pastoris tenet, sed lucrum animarum non querit, quia terrenis commodis inhiat, et honore prelationis gaudet. Utrum tamen mercenarius sit, non bene dignoscitur, nisi cum lupus accedit, qui indicat quo  animo grex a quoque custodiatur. uenit autem lupus cum quilibet iniustus et raptor fideles opprimit. Fugit ergo qui pastor esse uidebatur, et non erat, non mutando locum, sed subtrahendo solatium. Tacet enim, et non audet resistere iniustitie. De quo per prophetam dicitur: »Non ascendistis ex aduerso, neque opposuistis murum pro domo Isrel, ut staretis in prelio in die Domini .« Ex aduerso ascendere est prauis libera ratione contraire. Murum opponere et stare in prelio in die Domini pro domo Isrel est, cum et auctoritate iustitie fideles contra peruersorum iniustitiam uindicamus. Est etiam malignus spiritus lupus mentes non corpora dilanians, caulas fidelium assidue  circuiens. De quo dicitur: Et dispergit oues. Tunc enim dispergit cum alium ad luxuriam pertrahit, alium in auaritiam accendit, alium in superbiam erigit: hunc inuidia stimulat, illum fallacia supplantat. Quasi ergo lupus gregem dissipat, cum fideles diabolus per tentationes necat. Mercenarius autem uidens lupum fugit, quia mercenarius est et non diligit in ouibus Christum, sed lac et lanam: peccantem non libere audet arguere, excommunicandum non audet excommunicare, ne perdat commoditatem humane amicitie, et ne incurrat molestiam humanarum amicitiarum. Fugit ergo quia tacet, tacet quia timet; fuga animi timor est, ne perdat quem diligit. Corpore stat: spiritu fugit. Quod ille non faciebat qui dicebat: »Et si corpore absens sum,  sed spiritu uobiscum sum .« Pastores igitur non sibi fugiunt si cedunt persecutioni, ut ipse Apostolus submissus in sporta per murum. Oues namque pastori in celo sedenti orationibus commendabat, se autem utilitati earum fugiendo seruabat, sicut quodam loco ait: »Manere in carne necessarium propter uos .« Ab ipso namque omnes audierant: »Si uos persecuti fuerint in una ciuitate, fugite in aliam .« In mercenario ergo reprehenditur, non corporis fuga, sed mentis, et quod sua querit, non que Iesu Christi.

»Ego sum pastor bonus, et cognosco meas et cognoscunt me mee.« Cognosco meas, id est diligo; et mee diligunt me. In bonis est ostium, ostiarius, pastor,  oues. In malis fures; latrones, mercenarius, lupus. Dominus dicit se esse ostium et pastorem. Sed si consideremus proprietates, Christus nec pastor est, nec ostium, similitudine autem et pastor, et ostium, et ouis. Tanquam enim ouis ad immolandum ductus est. Ianua est in capite, pastor in corpore. Dixit Petro: »Pasce oues meas .« Quasi diceret: Quid mihi dabis, quia amas me? Hoc da mihi: Si amas me, pasce oues meas. Per ianuam intra; nam qui ex alia parte ascendit, ille fur est et latro. In his personis inuenies quos diligas, quos toleres, quos caueas. Diligendus est pastor, tolerandus est mercenarius, cauendus est latro. Mercenarius enim canonice intrat, uera docet, quamuis intentione sinistra. Fur uero male intrat,  falsa docet, et ideo est alienus.

»Sicut nouit me Pater, et ego agnosco Patrem.« Quod Filius agnoscit Patrem per se, et Deum nemo uidet nisi per Filium, manifestum est ex hoc capitulo et ex eius canonicis capitulis.

»Et animam meam pono pro ouibus meis.« Hec est probatio dilectionis ad Patrem et ad oues. Sic et Petrus tertio confitens amorem iubetur pascere oues, et pro eis mori. Tenete, quia Christus est uerbum, anima, caro. Non defuerunt heretici Appollinariste dicti, qui ausi sunt dogmatizare quod Christus non esset nisi uerbum, et caro sine anima.

»Et alias oues habeo que non sunt ex hoc ouili, et illas oportet me adducere, et uocem meam audient,  et fiet unum ouile et unus pastor.« Unum ouile est unitas in Christo. Unde Paulus: »Ipse est pax nostra, qui fecit utraque unum .« Ex hoc ouili dictum est de illis qui saluandi erant in Isrel, de quibus Dominus dixit: »Non sum missus nisi ad oues que perierunt domus Isrel .« Hoc ideo dixit, quia presentiam corporalem non exhibuit, nisi populo illi; ad gentes enim non perrexit, sed misit suos in quibus ipse locutus est.



SERMO DE PASTORIBUS ET MERCENARIIS ATQUE SUBIECTIS.

»Pastor bonus animam suam ponit pro ouibus suis .« Sicut peruigilat pastor qui contra bestias oues custodire solet, ita et Dei sacerdos supra  gregem Christi sollicitus esse debet, ne inimicus uastet, ne persecutor impetat, ne potentioris cuiusque cupiditas uitam pauperum inquietet. Praui pastores non habent curam de ouibus; sed, sicut legitur in Euangelio de mercenariis, uident lupum uenientem et fugiunt. Tunc enim fugiunt, quando potentibus tacent, et malis resistere metuunt. Scire etenim prelati debent, quia, si peruersa unquam perpetrant, tot mortibus digni sunt, quot ad subditos suos perditionis exempla transmittunt. Unde necesse est ut tanto se cautius a culpa custodiant, quanto per praua que faciunt non soli moriuntur. Admonendi sunt illi, scilicet subiecti, ne districtius puniantur, si absoluti reperiri nequiuerint saltem de se; isti scilicet prelati, ne subditorum erratibus  iudicentur, etiam si se iam de se securos inueniant; illi ut tanto circa se sollicitius uiuant, quanto eos aliena cura non inplicat; isti uero ut sic aliorum curas expleant, quatenus et suas agere non desistant, et sic in propria sollicitudine ferueant, ut a commissorum custodia minime torpescant. Illi enim sibimet uacanti dicitur: »uade ad formicam, et considera uias eius, piger, et disce sapientiam .« Iste autem terribiliter admonetur, cum dicitur: »Fili mi, si spoponderis pro amico tuo, defixisti apud extraneum manum tuam, et illaqueatus es uerbis oris tui, et captus propriis sermonibus .« Spondere namque pro amico est alienam animam in periculo sue conuersationis accipere.   Unde et apud extraneum defigitur, quia apud curam sollicitudinis que ante deerat mens ligatur. uerbis oris sui illaqueatus est, ac propriis sermonibus captus, quia, dum commissis sibi cogitur bona dicere, ipsum prius necesse est que dixerit custodire. Illaqueatur igitur uerbis oris sui, dum ratione exigente constringitur, ne eius uita ad aliud quam admonet relaxetur. Unde apud districtum iudicem cogitur tanta in opere exsoluere, quanta eum constat aliis uoce precepisse. Ubi et bene mox exhortatio subditur, ut dicatur: »Fac ergo quod dico, fili mi; et temetipsum libera, quia incidisti in manum proximi tui. Discurre, festina; suscita amicum tuum, ne dederis oculis tuis somnum, nec dormitent palpebre tue .«  Quisquis enim aliis in exemplo ad uiuendum preponitur, non solum ut ipse euigilet, sed etiam ut amicum suscitet admonetur. Ei namque uigilare bene uiuendo non sufficit, si non et illum cui preest a peccati torpore disiungit. Bene autem dicitur: »Ne dederis somnum tuis oculis, nec dormitent palpebre tue.« Somnum quippe oculis dare est intentione cessante, subditorum curam omnino negligere. Palpebre uero dormitant, cum cogitationes nostre ea que in subditis arguenda cognoscunt, pinguedine deprimente dissimulant. Plene enim dormire est commissorum acta nescire nec corrigere. Non autem dormire, sed dormitare est, que quidem reprehendenda sunt cognoscere, sed tamen propter mentis tedium dignis ea increpationibus  non emendare. Dormitando uero oculus ad plenissimum ducitur somnum, quia, dum plerumque qui preest, malum quod cognoscit non resecat, ad hoc quandoque negligentie sue merito peruenit, ut quod a subiectis delinquitur nec cognoscat.

Admonendi sunt itaque qui presunt, ut per circumspectionis studium celi animalia fieri contendant; oculos peruigiles intus et in circuitu habeant.  Ostensa quippe celi animalia in circuitu et intus oculis plena describuntur , dignumque est ut cuncti qui presunt intus atque in circuitu oculos habeant, quatenus et interno iudici in semetipsis placere studeant, et exempla uite exterius prebentes, ea que in aliis sunt corrigenda deprehendant. Admonendi sunt subditi, ne prepositorum  suorum uitam temere iudicent, si quid eos fortasse gerere reprehensibiliter uident, ne unde recte mala redarguunt, inde per elationis impulsum in profundiora mergantur. Admonendi sunt ne, cum culpas prepositorum considerant, contra eos audaciores fiant, sed sic si qua ualde sunt eorum praua apud semetipsos opera prepositorum diiudicent, ut tamen diuino constricti timore ferre sub eis iugum reuerentie non recusent. Quod melius ostendimus, si Dauid factum ad medium deducamus. Saul quippe persecutor cum ad purgandum uentrem speluncam fuisset ingressus, illic Dauid cum uiris suis inerat , qui iam tam longo tempore persecutionis eius mala tolerabat.  Cumque eum uiri ad feriendum Saulem accenderent, fregit eos responsionibus, quia manum mittere in Christum Domini non deberent. Qui tamen occulte surrexit, et oram chlamidis eius abscidit. Quid enim per Saulem, nisi mali rectores; quid uero per Dauid, nisi boni subditi designantur? Saulem igitur uentrem purgare est prauos prepositos, hoc est mercenarios conceptam in corde malitiam usque ad opera miseri odoris extendere, et cogitata apud se noxia factis exterioribus exsequendo monstrare. Quem tamen Dauid ferire noluit, quia pie subditorum mentes ab omni se peste obtrectationis abstinentes, prepositorum uitam nullo lingue gladio percutiunt, etiam cum de imperfectione reprehendunt. Qui et si quando pro infirmitate sese abstinere uix possunt  ut non extrema quedam, atque exteriora prepositorum mala, sed tamen humiliter loquantur, quasi oram clamidis silenter incidunt, uidelicet dum prelate dignitati saltem innoxie et latenter derogant, quasi regis superpositi uestem fedant. Sed tamen ad semetipsos redeunt, seque uehementissime de tenuissimi uerbi laceratione reprehendunt. Unde bene illic scriptum est: »Post hec Dauid percussit cor suum eo quod abscidisset oram chlamidis Saul .« Facta quippe prepositorum oris gladio ferienda non sunt, etiam cum recte reprehendenda iudicantur. Si quando uero contra eos uel in minimis linguabitur [lingua labitur?], necesse est ut per afflictionem penitentie cor prematur, quatenus ad semetipsum redeat, et cum preposite potestati deliquerit, eius contra se iudicium  a quo sibi prelata est perhorrescat. Nam cum prepositis delinquimus, eius ordinationi qui eos nobis pretulit obuiamus. Unde Moyses quoque cum  contra se et Aaron conqueri populum cognouisset ait: »Nos enim quid sumus? nec contra nos est murmur uestrum, sed contra Dominum .«



DOMINICA II POST OCTAuAS PASCHAE. Secundum Ioannem


 »Modicum et iam non uidebitis me, et iterum modicum, et uidebitis me, quia uado ad Patrem. Dixerunt ergo ex discipulis eius ad inuicem: Quid est hoc quod dicit modicum, et non uidebitis me, et iterum, modicum et uidebitis me, et quia uado  ad Patrem? Dicebant ergo: Quid est hoc quod dicit, modicum? Nescimus quid loquitur .« Hoc eos mouebat, quia dixit, Modicum. Sed postea manifestum fuit. Nam post paululum passus est, et non uiderunt eum; rursus post paululum resurrexit, et uiderunt eum. uel ita: Modico tempore non uiderunt eum, dum requieuit in monumento, et modico tempore uiderunt eum quando eis apparuit XL diebus post resurrectionem. Propter ea modico tempore uidebitis me quia uado ad Patrem, deposita mortalitate humanam naturam celis inferens. Quod autem ait: »Et iam non uidebitis me,« sic accipiendum est quomodo superius ait: »De iustitia uero quia ad Patrem uado, et  iam non uidebitis me ,« quia scilicet mortalem eum non amplius uiderent.

»Cognouit autem iehsu quia uolebant eum interrogare, et dixit: De hoc queritis inter uos, quia dixi: Modicum et non uidebitis me, et iterum modicum, et uidebitis me. Amen, amen dico uobis quia plorabitis et flebitis uos, mundus autem gaudebit. uos autem contristabimini, sed tristitia uestra uertetur in gaudium.« Contristati sunt de morte Domini, sed mox de resurrectione letati. Mundus autem significat hic inimicos, a quibus occissus est Christus.

»Mulier cum parit tristitiam habet, quia uenit hora eius. Cum autem peperit puerum, iam non meminit pressure propter gaudium, quia natus est  homo in mundum.« Partus gaudio comparatur, tunc magis quando non puella, sed puer nascitur. Gaudium ipse est Christus, de quo Apostolus: »Christus, inquit, resurgens a mortuis iam non moritur .«

»Et uos nunc quidem tristitiam habetis, iterum autem uidebo uos, et gaudebit cor uestrum. Et gaudium uestrum nemo tollet a uobis.« Dominus exponit paradigma quod de muliere proposuit. Tristitiam enim habuerunt apostoli passo Domino, sed peracta resurrectionis gloria gauisi sunt uiso Domino. Et gaudium eorum non tollitur ab eis, quia, et si postmodum persecutiones pro Christi nomine ac tormenta passi sunt, spe tamen resurrectionis et uisionis illius accensi, libenter aduersa queque ferebant, imo gaudium existimabant cum  in tentationes uarias inciderent. Quod autem ait: Iterum autem uidebo uos, et gaudebit cor uestrum, sic intelligitur: Eripiam uos ab aduersariis, coronabo uos uictores, probabo me semper uidisse uos certantes. Et in illo die non rogabitis me quidquam.  In die uisionis eterne non petetis, uel non interrogabitis, quia tunc erit plena cognitio et sufficientia. Hoc uerbum quod est rogare non solum petere, uerum etiam interrogare significat, et Grecum unde hoc translatum est, tale habet uerbum quod utrumque possit intelligi. Ergo ambiguum est. Possunt hec et ita exponi, ut in discipulis uniuerse loquatur Ecclesie Dominus, uelut ibi: »Ecce ego uobiscum sum usque ad consummationem seculi .« Modicum et iam non uidebitis me, et ad hoc refertur, quia uado ad Patrem. Eundo scilicet ad Patrem, subtraham corporalem uisionem, ut fructuose credat Ecclesia. »Et iterum modicum et uidebitis me« eterna uisione.  Modicum secundum hanc sententiam intellige huius peruolantis seculi tempus. Plorabitis, inquit, quia plorant omnes boni in erumnis huius uite, sed mundi amatores gaudent. Mulierem dicimus sanctam Ecclesiam propter fecunditatem bonorum operum, et quia spirituales Domino filios gignere non desinit, qui nunquam in mundi tentationibus exerceri desistit, quandiu in mundo spiritalium uirtutum profectibus insistit. At cum deuicto laborum certamine ad palmam peruenerit, iam non meminit pressure precedentis propter gaudium percepte retributionis. »Non sunt enim condigne passiones huius temporis ad futuram gloriam , quando Deo similes erimus, et uidebimus eum sicuti est ,« ut ait Apostolus in epistola sua. Nunc parturit  Ecclesia gemendo , tunc pariet letando. Et ideo masculum, quia ad fructum contemplationis cuncta officia referuntur actionis. Et sicut mulier nato in hunc mundum homine letatur, ita Ecclesia nato in uitam futuram populo exsultatione repletur. Pro qua natiuitate multum laborans et gemens in presenti quasi parturiens dolet. Nec nouum cuique deberet uideri, si natus dicatur qui ex hac uita migrauerit. Quomodo enim nasci dicitur cum quis de utero matris egreditur, ita etiam potest natus appellari, qui solutus a uinculis carnis ad lucem sublimatur eternam. Unde mos ecclesiasticus obtinuit ut dies martyrum siue confessorum Christi, in quibus de seculo transierunt, Natales uocitemus, eorumque solemnia non funebria, sed natalitia dicantur. Sequitur:

 »Et uos quidem tristitiam habetis.« Omnis Ecclesia per huius uite labores et angustias ad eterna premia celestium gaudiorum tendit, quia »per multas tribulationes, ut ait Apostolus, oportet nos intrare in regnum Dei .« Dicens Dominus iterum »et uidebo uos« secundum promittit aduentum, in quo uniuersam uidebit Ecclesiam ad remunerandum ex integro. Et quia in plenitudine illius gaudii non rogabimus modo, petendum est ut illuc perueniamus.



SERMO DE uISIONE DEI.

Si queris utrum Deus possit uideri, respondeo: Potest. Si queris unde sciam, respondeo: Quia in uerissima Scriptura legitur: »Beati mundo corde, quoniam ipsi Deum uidebunt ,« et  cetera talia. Si queris quomodo inuisibilis sit dictus, si uideri potest, respondeo inuisibilem esse natura. uidetur autem, cum uult, sicut uult. Plurimis enim uisus est non sicuti est, sed quali specie illi placuit apparere. Quid est ergo quod eadem dicit auctoritas: »Deum nemo uidit unquam .« Et quod amplius planius explicans: »Quem nemo, inquit, hominum uidit, nec uidere potest .« Quomodo ergo uidit Deum Abraham, Isaac, Iacob, Iob, Moyses, Micheas, Isaias, et si qui alii sunt de quibus ueracissima Scriptura testatur quod Deum nemo hominum unquam uidit, nec uidere potest. Magna questio est, quomodo non sit contrarium quod tot antiqui Deum uiderunt, si Deum nemo uidit unquam, quia nemo  hominum uidit, nec uidere potest. Certe refelli non potest, dicit Ambrosius, uel Patrem uel Filium, uel certe Spiritum sanctum, si tamen est sancti Spiritus uisio, ea specie uidere [uideri?], quam uoluntas elegerit, non natura formauerit. Quoniam Spiritum quoque uisum accipimus in columba, et ideo Deum nemo uidit unquam, quia eam que in Deo habitat plenitudinem deitatis, nemo aspexit, nemo mente aut oculis comprehendit. Unde Moyses ait Deo, cum quo amicus amico, facie ad faciem loquebatur: »Si inueni gratiam ante te, ostende mihi temetipsum .« Quid ergo? ille, non erat ipse. Si non esset ipse, non ei diceret, Ostende mihi temetipsum, sed, Ostende mihi Deum.  Et tamen si eius naturam substantiamque conspiceret, multo minus diceret: Ostende mihi temetipsum. Ipse ergo erat in ea specie, qua apparere uoluerat. Non autem ipse apparebat in natura propria, quam Moyses uidere cupiebat. Ea quippe promittitur sanctis in alia uita. Unde quod responsum  est Moysi uerum est, quia nemo potest uidere faciem Dei, et uiuere ; id est nemo potest eum in hac uita uiuens uidere sicut est. Nam multi uiderunt, sed quod uoluntas elegit, non quod natura formauit. Si queris quomodo eum uidit uel Cain sceleratus, quando de suo scelere ab illo interrogatus et iudicatus est; uel ipse etiam diabolus, quando uenit cum angelis ut coram illo assisteret; uel »beati mundicordes, quoniam ipsi Deum uidebunt ,« respondeo:---hoc non esse consequens, ut etiam uideant Deum qui uoces ab eo factas aliquando audiunt. Neque enim uiderunt quando dixit ad Filium: »Et clarificaui, et iterum clarificabo ,«

uerumtamen non esse mirandum, si aliquando  etiam non mundicordes uideant Deum in specie quam uoluntas eius fecerit, latente inuisibili, et apud se incommutabili manente natura.---Si queris utrum etiam sicuti dictum est aliquando possit uideri, respondeo: Filiis hoc esse promissum, de quibus dictum: »Scimus quia, cum apparuerit, similes ei erimus, quoniam uidebimus eum sicuti est .« Non enim queritur quomodo uideatur Deus, non ea specie, qua in isto seculo uoluit quibusdam apparere, sed quomodo uideatur in illo regno, ubi eum filii eius uidebunt sicuti est. Tunc quippe satiabitur in bonis desiderium eorum. Non enim indigni Deum uidebunt, de quibus dictum est: »Tollatur impius, ne uideat claritatem Dei.« Quibus etiam dicetur: »Ite, in ignem  eternum, qui preparatus est diabolo et angelis eius . Promisit Deus se ostensurum dilectoribus suis, cum Patre unum Deum, non quomodo in hoc seculo in corpore uisus est a bonis et malis, et in iudicio enim futuro, quo sic uenturus est, quomodo uisus est iens in celum, hoc est in eadem forma filii hominis. Eamdem itaque formam uidebunt, quibus dicturus est: Esuriui, et non dedistis mihi manducare ,« et quia Iudei uidebunt in quem pupugerunt , non illam Dei formam, in qua non arbitratus est rapinam esse equalis Deo . In illa die tunc uidebunt Deum, qui uidebunt sicut est. Nec ideo uidebunt, quia pauperes spiritu  in hac uita fuerunt, quia mites, quia lugentes, et cetera; sed quia mundo sunt corde. Quo mundo corde uidebitur, qui nec in loco uidetur, nec oculis corporalibus uidetur, nec conscribitur uisu, nec tactu tenetur, nec auditur affatu, nec sentitur incessu.



DOMINICA TERTIA. Secundum Ioannem.


 »uado ad eum qui me misit, et nemo ex uobis interrogat me: Quo uadis?«  Significat se tam manifeste iturum, ut non opus foret  interrogare quo iret. uidebunt enim in nube ascendentem, certi de gloria, qui prius predicta passione quesierant: Domine, quo uadis?

 »Sed quia hec locutus sum uobis, tristitia impleuit cor uestrum.« Contristabatur humanus affectus, quia carnalis desolabatur affectus uel aspectus. »Sed ego ueritatem dico uobis: Expedit uobis ut ego uadam. Si enim non abiero, Paracletus non ueniet ad uos. Si autem abiero, mittam eum ad uos.« Si alimenta tenera quibus uos alui non subtraxero, solidum cibum non esurietis. Si carnali carnaliter adheseritis, capaces spiritus non eritis. Sensus est: Non potestis plane capere Spiritum quandiu secundum carnem sum uobiscum. Unde ille qui acceperat Spiritum, inquit: »Et si nouerimus secundum carnem Christum; sed nunc iam non nouimus .«

»Et cum uenerit ille arguet mundum de peccato  et de iustitia et de iudicio.«  Hoc est dabit uobis, timore depulso, libertatem arguendi. Inseparabilia sunt opera Trinitatis, sed sigillatim commendantur persone, ut sine confusione, et unitas intelligatur et trinitas.

»De peccato quidem quia non credunt in me. De iustitia uero, quia ad Patrem uado, et iam non uidebitis me.« Si aliquando iustus arguitur de peccato, arguitur non de iustitia. Hinc scriptum est: »Non est iustus in terra: qui faciat bonum, et non peccet .« Item: »Noli effici iustus multum .« Non est hic notata iustitia sapientis, sed superbia presumentis. Qui enim fit multum iustus, ipso nimio fit iniustus. Multum autem facit iustum qui dicit se non habere peccatum, aut  qui se putat non gratia Dei, sed sua uoluntate effici iustum. Arguitur itaque mundus de peccato, quia non credit in Christum; arguitur de iustitia quorumdam credentium; nam fidelium comparatio est infidelium uituperatio. Sensus est: Erit uestra iustitia qua mundus arguitur, quia ad Patrem uado, et iam non uidebitis me, quia in eum quem non uidebitis credetis. Quando autem me uidebitis, uidebitis me non humilem ut modo, sed excelsum; non mortalem, sed sempiternum; non iudicandum, sed iudicaturum: et de hac fide uestra idem iustitia arguet Spiritus sanctus incredulos. Idem in secundo libro De baptismo paruulorum. Que est ista iustitia, qua, cum eum non uiderent, mundus argueretur, nisi ea qua iustus ex fide, et qua nos  non respicientes que uidentur, sed que non uidentur spiritu et fide, spem iustitie exspectamus? »De iudicio autem quia princeps huius mundi iam iudicatus est.« Princeps mundi est diabolus, de quo alibi: »Ecce uenit princeps huius mundi, et in me non habet quidquam .« Mundus accipitur et in bono et in malo. Nam sicut arbor foliis et pomis, area pallis et granis, ita fidelibus et infidelibus plenus est mundus. Iudicatus est diabolus, id est iudicio ignis eterni destinatus. Iudicio arguitur mundus, quando cum suo principe iudicatur. Credant itaque homines, ne arguantur. Transeant in numerum fidelium, ne arguantur de iustitia eorum quos iustificatos non imitantur. Caueant  futurum iudicium, ne cum principe mundi iudicentur. Claret quia Filius Dei cum esset in mundo arguebat mundum, id est sectatores mundi de peccato sue incredulitatis; de iustitia, quia eum imitari nolebant; de iudicio, quia diabolum, qui iam iudicatus et condemnatus erat, sequerentur. Sed non sine causa Spiritum cum ueniret, hoc idem dicit acturum, quia per eius inspirationem corroborandus erat animus discipulorum, ne mundum, qui contra se fremebat, arguere timerent. Iudicatus est diabolus a Domino, cum et ipse demonia eiiceret, et discipulis daret potestatem calcandi super omnem uirtutem inimici.

»Adhuc multa habeo uobis dicere; sed non potestis portare modo.« Non est contra ad hoc quod  superius dixit, »omnia que audiui a Patre meo nota feci uobis ,« quia simile est illi prophetico: Qui fecit que futura sunt.

»Cum autem uenerit Spiritus ueritatis docebit uos omnem ueritatem.« Quidam codices habent: »Deducet uos in omni ueritate.« Unde illud: »Deduc me, Domine, in uia tua, et ingrediar in ueritate tua .« Non arbitror hanc ueritatem posse compleri in hac uita. Unde Apostolus: »Nunc ex parte cognosco, tunc autem cognoscam sicut et ego cognitus sum .« Quis enim homo sicut angeli sapit Trinitatem. Queritur utrum spirituales homines aliquid habeant in doctrina quod carnalibus taceant, et spiritalibus dicant. Si dixerimus non, officietur illud Apostoli ad Corinthios:  »Non potui uobis loqui, quasi spiritalibus, sed quasi carnalibus .« Si autem dixerimus habent, timendum est ne sub hac occasione in occultis nefaria doceant. Hoc igitur precognito, quod ea que simul audiunt spiritales atque carnales quique pro suo modo capiunt, illi ut cibi solidamentum, isti ut lactis alimentum, in illa intelligitur necessitas, ut aliqua secreta doctrine taceantur fidelibus paruulis, seorsum dicenda intelligentioribus? Quod enim ait Apostolus, ita intelligendum est: Non potuistis capere que loquebar quasi spiritales, sed quasi carnales. Unde ait ad Hebreos: »Facti estis opus habentes lacte, non solido cibo .« Ex quo fit ut spirituales ista carnalibus non omnino taceant propter Catholicam fidem, que  omnibus predicanda est; nec tamen sic desiderant ut uolentes eam perducere ad intelligentiam, sermonem uertant in fastidium capacibus. Ipse homo Christus sincerum lac dicitur paruulorum, qui cum bene a spiritualibus capitur, inuenitur solidus cibus, et Dominus angelorum. Proinde nec sic paruuli sunt lactandi, ut semper non intelligant Deum, nec sic ablactandi ut deserant hominem Christum.

»Non enim loquetur a semetipso, sed quecumque audiet loquetur.« Et Filius et Spiritus sanctus equales sunt Patri. Quid autem intersit inter procedere et nasci, et longum est disserere, et temerarium diffinire: quia si quid mens inde comprehendit,  lingue tamen difficillimum est explicare, quantuslibet presit doctor, quantuslibet assit auditor. Sensus est: »Non loquetur a semetipso,« quia non est a semetipso. Ab illo ergo audiet a quo procedit. Audire illi scire est; scire uero esse. Non moueat quod uerbum futuri temporis positum est, quia in eo quod sempiternum est, cuiuslibet temporis uerbum ponatur, non mendaciter ponitur. Quamuis enim natura est, illa incommutabilis est, et non reipsa fuit et erit, sed tantum est. Inde illud: »Ego sum qui sum, et qui est misit me ad uos ;« tamen propter mutabilitatem temporum in quo uersatur nostra mutabilitas non mendaciter dicimus et fuit, et est, et erit.

»Et que uentura sunt, annuntiabit uobis.«  Multi habuerunt spiritum prophetie, sed quia nonnulli infirmos curant, mortuos suscitant, demonibus imperant, nec tamen futura cognoscunt, potest sic accipi, quia Spiritus adueniens uentura nuntiaret, reducens ad memoriam gaudia celestia.

»Ille me clarificabit, quia de meo accipiet, et annuntiabit uobis.« Quasi dicat: Ista omnia faciet Deus per Spiritum, id est per bonitatem suam. Me clarificabit auferendo uobis timorem, et dando amorem ardentiorem. Quod ipsi facturi erant in Spiritu sancto, hoc eumdem Spiritum dixit esse facturum, ut illud: »Non enim uos estis qui loquimini, sed Spiritus Patris uestri qui loquitur in uobis .« uerbum Grecum quod est doxasse (), Latini interpretes, alius glorificabit, posuerunt. Nam doxa unde dictum est doxasse, et claritas interpretatur et gloria. Et quia gloria facit claros, et claritas gloriosos, quod utroque uerbo significatur, idem est. Gloria est frequens de aliquo fama cum laude, que Christo de seipso non magnum contulit aliquid, sed mundo. Bonum enim laudari non laudato, sed laudantibus prodest. Gloria falsa triplex est: in rebus, in hominibus, in utrisque. In rebus fallitur qui putat id uerum esse quod malum est. In hominibus similiter. In utrisque quando et uitium uirtus putatur, et ipse qui propter hoc laudatur non habet quod putatur, siue bonus sit siue malus. Donare quippe suas res histrionibus  uitium est immane, non uirtus. Et scitis de talibus quam sit frequens fama cum laude, ut illud: »Laudatur peccator in desideriis anime sue .« Laudatores talium non in hominibus falluntur, sed in rebus. Malum est enim quod bonum esse credunt. Ipsi uero uitiosi tales sunt quales cernuntur. Laudatores hypocritarum non falluntur in rebus, sed in hominibus. Laudatores autem illorum qui creduntur liberare patriam magicis artibus, in utroque falluntur. uera gloria non beatificat iustum, sed tamen gloriandum est, quia iusta diligunt. uera gloria est in Catholica Ecclesia. Unde Propheta: »Exaltare super celos, et super omnem terram gloria tua .« De meo, inquit Filius, accepit Spiritus, quia de  Patre accepit Spiritus sanctus unde accepit Filius: Spiritus sanctus de Patre accepit procedendo, Filius nascendo. Pater de nullo natus est, de nullo processit. Et sicut Pater genuit Filium, uita scilicet uitam, sic ei dedit uitam procedere de illo, sicut procedit de ipso. Nascitur a Patre ueritas, procedit ab utroque caritas ad sanctificandam creaturam. Nascitur a Patre sapientia; exit ab utroque ad creaturas beneuolentia. Nascitur a Patre consilium; exit ab utroque ad creaturas dilectionis beneficium. Nascitur a Patre uerbum; peruenit ab utroque benignitatis donum. Splenduit a Patre splendor eternus, processit ab utroque bone uoluntatis affectus. Cunt igitur tota Trinitas sit Spiritus, id est incorporea natura, Spiritus sanctus sigillatim dicitur Spiritus,  tanquam Patris et Filii spiramen, seu spiraculum. Inspiratur enim Spiritus sanctus a Patre et Filio ad sanctificandum, nec uenit sine Patre et Filio, quia Trinitas indiuisa est. Procedit eternaliter Spiritus a Patre et Filio per effectum distribuendi donationes: procedit, inspiratur, mittitur ex tempore per infusionem gratiarum. Hec inspiratio, hec temporalis processio, siue missio quotidie fit, dum quotidie diuersis diuersa dona conferuntur.

»Omnia quecunque Pater habet, mea sunt.« Sensus est: Id ipsum quod Pater est, in me est, et ego ex illo; ita quod Pater Filii est Pater, et Filius Patris est Filius.

»Propterea dixi quia de meo accipiet, et annuntiabit  uobis.« Dixi quia de eodem sunt  procedere Spiritus sanctus quo et ego genitus, ne putetur Spiritus minor me, uel natus de me, sicut ego de Patre.



SERMO DE TRIBUS DIEBUS PASSIONIS, RESURRECTIONIS ET ASCENSIONIS.

Egregius psalmista Dauid commemorationem faciens trium dierum, scilicet passionis, resurrectionis atque ascensionis, sic ait in psalmis: »Similis factus sum pellicano solitudinis, factus sum sicut nycticorax in domicilio. uigilaui, et factus sum sicut passer solitarius in tecto .« Pellicanus auis Aegyptiaca est, deserta querens, maxime tamen habitans in desertis ripis Nili fluminis. Hec  auis pullos suos, dum illos carius tractare cupit, rostro perimit, postea super eos plangit, et in tantum se alis et rostro uulnerat quod in tertia die sanguinem fundit. Quo mox ut irrotantur, reuiuiscunt pulli. Hoc autem Domino nostro Iesu Christo non disconuenit, qui auis est solitudinis, quia solus de uirgine natus, solus sine delectatione conceptus, et sine dolore natus. Qui pullos suos, id est homines a se factos iusto iudicio suo interfecit, et super eos planxit, quia pro eis infirmari uoluit: post legem autem, id est in tempore gratie, quod quasi dies tertia est, quantum ad illud tempus quod ante legem et sub lege sanguine suo fuso in cruce, ipsos uiuificauit. Et sicut pellicano solitudinis Christus similis factus fuerat, ita etiam factus fuerat  nycticorax habitans in domicilio. Nycticorax est auis uolitans in tenebris. Domicilium autem est destructum edificium, ubi soli parietes sunt. Aui nycticoraci Christus comparatur, cum post crucem in domicilium sepulcri ponitur, ac per aliquot horas illic inhabitare docetur. Deinde tertia die uigilauit, et factus est sicut passer solitarius in tecto, quia cum in passione dormisset, ac deinde a morte resurrexisset factus est sicut passer auolans, hoc est in celum ascendens, ubi quasi solitarius in tecto, id est in celo ad dexteram Patris residet.

Isti sunt illi tres dies, ex quibus illuminatur anima. Sed primus dies est timor, secundus ueritas, tertius est caritas. Dies timoris est dies potentie,  qui est Patris; dies ueritatis est dies sapientie, hoc est Filii; dies caritatis est dies benignitatis, id est dies Spiritus sancti. Dies quidem Patris, et dies Filii, et dies Spiritus sancti, in claritate diuinitatis, unus dies est; sed in nostre illuminatione mentis, quasi alium diem Pater, alium diem Filius, alium diem Spiritus sanctus habet, non quod ullatenus credendum sit Trinitatem, que inseparabilis est natura, in operatione posse separari, sed ut distinctio personarum in distinctione operum ualeat intelligi. Quando ergo potentia Dei, considerata in admiratione, cor nostrum excitat, dies Patris est. Quando uero sapientia Dei inspecta agnitione ueritatis, cor nostrum illuminat: dies Filii est.  Quando autem benignitas Dei attenta ad amorem cor nostrum inflammat: dies est Spiritus sancti. Potentia terret, sapientia illuminat, benignitas letificat. In die potentie per timorem morimur; in die sapientie per contemplationem ueritatis a strepitu mundi sepelimur; in die benignitatis per amorem et desiderium eternorum bonorum resurgimus. Itaque in die potentie, sexto die Christus mortuus est; septimo die in sepulcro iacuit; octauo die ut leo resurrexit. De quo leone fertur quod apertis oculis dormiat, et cauda sua uestigia deleat, ne a uenatoribus inueniri queat. Ita Dominus iehsu, leo de tribu Iuda, dormiuit, et somnum mortis cepit in humanitate; sed uigilauit in diuinitate. Mysterium nostre reparationis carne sic celauit, quod a demonibus  in persecutionibus indagari non ualuit. Dicitur etiam quod leena catulos suos mortuos fundat, et ipsi ad uocem patris rugientis die tertio surgant. Sic triduo Christus qui in sepulcro iacuit mortuus, die tertia surrexit. Patris uoce expergefactus, sicut olim de eo predixit Iacob patriarcha precipuus: »Iuda dormiet ut catulus leonis: quis suscitabit eum? Ad predam, fili mi, descendisti. Lauabit in uino stolam suam, et in sanguine oliue pallium suum .« Dominus de tribu Iuda  ut catulus leonis dormiuit cum triduo in sepulcro delituit: quem Pater tertia die suscitauit. Ad predam descendit, cum ad inferna descendens forti alligato spolia eius diripuit. In uino stolam lauit, cum corpus suum sanguine maduit. In sanguine oliue pallium suum lauit, cum Ecclesiam oleo chrismatis sanctificauit.

Est alia bellua quoque quam crocodilum dicunt, uicenorum pedum in longitudine. Hec interdum in aquis, nocte uero moratur in terris; pretereuntes inuadit, lacerat, deuorat, in sole aperto ore dormiens recubat. Quis itaque per crocodilum, nisi diabolus, declaratur, qui ante Christi aduentum influxis cordibus gentilium, nunc autem in aridis mentibus Iudeorum uersatur. Hic pretereuntes deuorant,  quia cunctos ante Christi passionem obeuntes ad tartara rapiebat. Sed adhuc aperto ore fluenta Iordanis absorbere inhiat, quia auidus baptizatos etiam deuorare festinat. Est et alia bestia, nomine enidrus, spinis repletus uelut ericius. Hec luto se inuoluens apertum os crocodili ingreditur, moxque ab eo deglutitur. Que cuncta interna eius spinis terebrat, et enecata bestia uiua remeat. Bestiola spinosa est Christi caro, nostris miseriis erumnosa. Hec se luto inuoluit dum opprobriis mortis succubuit. Bellue os ingreditur, dum insatiabili inferno deuoratur. Sed interna bellue euiscerat, et uictrix egreditur, quia Christus infernum despoliat, et cum aliis a morte resurgens, uictor ad astra reuertitur. Et quomodo Lazarus mortuus resurrexit, resurrexerunt  multa corpora, ut Dominum ostenderent resurgentem, et tum monumenta aperta sunt: sed non ante resurrexerunt quam Dominus ut esset primogenitus resurrectionis ex mortuis. »Intrauerunt itaque sanctam ciuitatem .« Sanctam ciuitatem dixit aut celestem Hierusalem, in qua uisi sunt, aut terrestrem, que ante sancta a fuit propter templum, et sancta sanctorum, et ad distinctionem aliarum urbium, in quibus idola colebantur. Multis apparuerunt, his uidelicet qui uidere meruerunt.  Hi creduntur cum Domino ascendente ascendisse tantum simul cum corpore. Igitur ut prefatum est, sicut in die potentie sexta die Christus mortuus est, septima die in sepulcro iacuit, octaua die  resurrexit, ita simili modo primum potentia in die suo per timorem nos a carnalibus desideriis foris occidat, deinde sapientia in die suo intus in abscondito contemplationis sepeliat; postremo benignitas in die suo per desiderium diuini amoris uiuificatos exsurgere faciat, quia sextus ad laborem, septimus, ad requiem, octauus pertinet ad resurrectionem. Quam nobis misericorditer tribuere dignetur Dominus noster iehsu Christus, qui pro nobis mortuus uiuit et regnat Deus per omnia, etc.



DOMINICA QUARTA. Secundum Ioannem.


 »Amen, amen dico uobis, si quid petieritis Patrem in nomine meo, dabit uobis .« Quidquid petitur contra salutem, non petitur in nomine Saluatoris. Cum dicit, in nomine meo, non uult intelligi de dono, sed de soni significatione. Unde qui male sentit de Christo, non petit in nomine eius, etiam si eius proferat nomen; qui uero, recte sentiendo de illo, petit salutem sempiternam, uel aliquid pertinens ad illam, accipit, quoniam debet accipere. Nec illi quedam negantur, quia ut congruo tempore dentur, differuntur.«

»Usque modo non petistis quidquam in nomine meo: petite, et accipietis, ut gaudium uestrum sit plenum.« Quidquid aliud petitur quam uita beata, uel quod ad eam pertinet, nichil est in tante rei comparatione.  Duobus modis potest intelligi, »usque modo non petistis quidquam in nomine meo,« uel quia non nouistis nomen meum sicut est cognoscendum, uel quia pro nichilo habendum est quidquid aliud petistis in comparatione tante rei, quam petere debuistis: quomodo autem possint petere plenum gaudium subdit, quoniam de animalibus quod sunt, facient spiritales ut abiectis imaginationibus corporum puritate mentis sincere cohereant luci.

»Hec in Prouerbiis locutus sum uobis.« Homo animalis quecumque audit de Dei natura carnaliter cogitat, non spiritualiter. Et ideo sunt illi prouerbia que audit de incorporea Dei substantia; non quod ea tanquam prouerbia deputet, sed quia sic  cogitat quomodo illi qui prouerbia audiunt et non intelligunt. Spiritalis autem homo in nomine eius petit, quia ipsum eiusdem substantie cum Patre esse intelligit. Spiritales homines uanitatem et figmenta tanquam importunas muscas abigunt, et internis aspectibus, utcunque incorporeum, cognoscunt.

»uenit hora cum iam non in prouerbiis loquar uobis, sed palam de Patre nuntiabo uobis.« Illam nimirum horam significat, qua eis Spiritus sancti gratiam daturus erat. Possumus etiam horam quam pollicetur in futura uita intelligere, in qua palam de Patre, annuntiabit electis, id est ostendet Patrem. Ubi ueraciter in nomine petunt electi dum pro nostra  fragilitate intercedunt, quatenus ad sue saluationis sortem pertingamus. Bene dicitur in illo die, quia ibi non sunt tenebre pressurarum, sed lux sempiterna. Possunt idem spiritus electorum in illa celesti ciuitate etiam per se petere, quia tempus uniuersalis iudicii uenire desiderant, ut etiam corporum beatitudinem recipiant. Unde Ioannes ait: »uidi sub altare Dei animas occisorum propter uerbum Dei, et propter testimonium quod habebant, et clara uoce dicebant: »Usquequo, Domine, sanctus et uerus,  non iudicas et uindicas sanguinem nostrum de his qui habitant in terra .« Ubi continuo subinfertur: »Et date sunt illis singule stole albe, et dictum est illis ut requiescerent tempus adhuc modicum, donec impleretur numerus fratrum eorum .« Singulas quippe stolas nunc habent anime cum sola sua felicitate fruuntur, binas tunc accipient cum impleto in fine numero fratrum corporum quoque immortalium receptatione letabuntur.

»Illo die in nomine meo petetis. Et non dico uobis quia ego rogabo Patrem de uobis.« Hoc dicit propter consubstantialem Patri diuinitatem in qua simul audiunt rogantes, simulque rogata donant Pater et Filius, quod non patet nisi oculis spiritalibus.  Quod uero Petro ait: »Ego autem rogaui pro te ut non deficiat fides tua , et quod de illo Ioannes ait: »Aduocatum habemus apud Patrem Iesum Christum ,« ad humanitatem respicit. uel ita: Non rogabo pro uobis, quia potius implebo quod hucusque rogaui. Quomodo rogauit? quia nondum ascenderat. Si enim non ascendisset nulla certitudo ascendendi remansisset. Nunc autem sedens humanitas ad dexteram Patris certitudo et arrha est, quod et nos ascendemus. Hinc Hieronymus in Epistolam ad Romanos: Solent Ariani calumniam mouere dicentes quod qui interpellatur, interpellante sit maior. Quibus respondendum est Deum, obliuionem non pati ut pro ipsis commoneatur semper quos elegit, sed in hoc interpellare  eum dicitur , dum semper Patri hominem, quem suscepit, quasi nostrum pignus ostendit et offert ut uerus pontifex et eternus.

»Ipse enim Pater amat uos, quia uos me amastis et credidistis, quia ego a Deo exiui. Amat nos Pater, quia nos amamus Filium, cum a Patre et Filio accipimus, ut amemus Patrem et Filium, data caritate, per Spiritum, quomodo ipsum amamus cum Patre et Filio. Prior amans facit in nobis quod ametur.

»Exiui a Patre, et ueni in mundum, iterum relinquo mundum et uado ad Patrem.« Exiit a Patre, quia de illo est; et carne assumpta uenit uisibilis in mundum, non tamen deserens Patrem. Reliquit mundum  corporali discessione, non gubernatione presentie. uadit ad Patrem, quia humanitatem ad inuisibilia paterne maiestatis adduxit. Reliquit mundum, quia ab aspectu amatorum mundi quod uiderunt abstulit. Redit ad Patrem, quia amatoribus suis se Patri equalem credendum docuit.

»Dicunt ei discipuli eius: Ecce nunc palam loqueris, et prouerbium nullum dicis. Nunc scimus quia scis omnia, et non opus est tibi ut quis te interroget. In hoc credimus, quia a Deo existi.« Palam  loqui putabant cuius mysteria comprehendere non ualebant. Aperte ostendunt quia Dominus loquebatur de his que illos delectabat audire, et que interrogare uolebant. Unde Deum esse credebant. Apertum namque diuinitatis indicium est cogitationum nosse secreta.



De ordine resurgendi, et qualiter aut qualia resurgant corpora.

Propheta Isaias: »Resurgent, inquit, mortui; et resurgent qui erant in sepulcris .« Unde Apostolus: »Ipse Dominus in iussu, et in uoce Archangeli, et in tuba Dei descendet de celo, et mortui qui in Christo sunt resurgent primi. Deinde nos uiuentes, qui reliqui sumus, similiter cum illis rapiemur in nubibus obuiam Christo in era, et ita cum Domino  erimus .« Hec uerba apostolica resurrectionem mortuorum futuram, quando ueniet utique Christus ad uiuos et mortuos iudicandos, preclarissime ostendunt. Sed queri solet utrum illi quos hic uiuentes inuenturus est Christus, quorum personas in se, atque illos qui tunc secum uiuebant transfigurabat Apostolus, nunquam omnino morituri sunt, an ipso temporis puncto quo cum resurgentibus rapientur in nubibus obuiam Christo in era ad immortalitatem per mortem mira celeritate transibunt. Si ergo sanctos qui reperientur, Christo ueniente, uiuentes, eique obuiam rapientur, crediderimus in eodem raptu de mortalibus corporibus exituros, et ad eadem mox immortalia redituros, nullas in uerbis apostoli  patiemur angustias, siue ubi dicit: »Tu quod seminas non uiuificabitur, nisi prius moriatur ;« siue ubi dicit: »Omnes resurgemus, aut omnes dormiemus ,« quia nec illi per immortalitatem uiuificabuntur, nisi quamlibet paululum, tamen ante moriantur. Ac per hoc a resurrectione non erunt alieni quam dormitione precedunt, quamuis breuissima, non tamen nulla. Quomodo autem intelligendum sit quod scriptum est: uiuos et mortuos Deus iudicabit, uidendum erit. Duobus modis accipitur, quod uiuos et mortuos iudicabit, siue mortuos [uiuos] intelligimus quos hic nondum mortuos, sed adhuc in ista carne uiuentes inuenturus est eius aduentus; siue mortuos qui de corpore priusquam ueniat exierunt uel exituri sunt; seu uiuos iustos et  mortuos iniustos, quomodo iusti iudicabunt, et iniusti iudicabuntur?

Resurrectionem quoque corporum, qualiter aut qualia resurgant, nonnulli posse fieri desperant, cum hoc considerant, quod spiritus a carne soluitur, quod caro in putredinem uertitur, quod putredo in puluerem redigitur, quod puluis in elementis soluitur, ut nequaquam ab humanis oculis uideatur, et, dum arida ossa inspiciunt, hec uestiri carnibus rursumque ad uitam uiridescere posse diffiduntur; et qui resurrectionis fidem ex obedientia non tenent, certe hanc ex ratione tenere debuerunt. Quid enim quotidie, nisi resurrectionem nostram in elementis mundus imitatur? Per quotidiana quippe momenta lux ipsa temporalis quasi moritur, dum superuenientibus  noctis tenebris ea que aspiciebatur subtrahitur, et quasi quotidie resurgit dum lux ablata, oculis suppressa, iterum nocte reparatur. Per momenta quoque temporum cernimus arbusta uiriditatem foliorum amittere, a fructuum prolatione cessare. Et ecce quasi exarescente subito ligno, uelut quadam resurrectione ueniente, uidemus folia erumpere, fructus grandescere, et totam arborem rediuiuo decore uestiri. Sed ecce resurrectionem audio; effectum tamen ipsius resurrectionis exquiro. Credo namque quod resurrecturus sum, sed uolo ut audiam qualiter. Sciendum quippe mihi est utrum in quodam alio subtili fortasse uel erio, an in eo quo maneo corpore surgam. Sed si in erio corpore surrexero, iam ego non ero qui resurgo. Nam quomodo est uera  resurrectio, si uera non potuerit caro esse caro. Aperta ergo ratio suggerit quia, si uera caro non fuerit, procul dubio resurrectio uera non erit. Neque enim recta resurrectio dici potest ubi non surgit quod ceciderit. Unde etiam Redemptor noster dubitantibus de sua resurrectione discipulis ostendit manus et latus; palpanda ossa et carnem prebuit, dicens: »Palpate et uidete quia Spiritus carnem et ossa non habet, sicut me uidetis habere .«

Iam uero de resurrectione carnis, non sicut quidam reuixerunt, iterumque sunt mortui, sed in eternam uitam sicut Christi ipsius resurrectio, quemadmodum possibiliter sit disputare, et in omnibus  questionibus que de hac re moueri solent satisfacere non inuenio. Resurrecturam tamen omnium carnem quicunque nati sumus, et nascuntur, et mortui sunt et morientur nullomodo Christianus dubitare debet. Unde primo occurrit de abortiuis fetibus questio qui iam quidem nati sunt in uteris matrum, sed nondum ita nati, ut iam possint renasci. Si resurrecturos eos dixerimus, de his qui iam formati sunt, tolerari potest utrumque quod dicitur. Informes uero abortiuos quis non procliuius perire arbitretur, sicut semina que concepta non fuerint? Sed negare quis audeat, et si affirmare non audeat, id acturam resurrectionem, ut quidquid forme defuit impleatur, atque ita ut sit perfectio que accessura erat tempore, quemadmodum non erit  uitiata que accesserit tempore, ut neque in eo quod aptum et incongruum dies allaturi fuerant, natura fraudetur, neque in eo quod aduersum et contrarium dies attulerit natura turpetur; sed integretur quod nondum erat integrum, sicut restaurabitur, quod nondum fuerat uitiatum. Super hoc scilicet de abortiuis et monstris utrum resurgant, et qualia resurgant, scrupulosissime quidem inter doctissimos queri solet, et disputari potest. Quod utrum ab homine inueniri possit ignoro, quando incipit homo in utero uiuere, utrum sit quedam uita occulta, que nondum motibus uiuentis appareat; nam negare uixisse puerperia, que propterea membratim exsecantur et eiiciuntur ex uteris pregnantium, ne matrem quoque si mortua ibi relinquantur occidant, impudentia  nimia uidetur. Ex quo autem incipit homo uiuere, ex illo utique iam mori potest. Mortuus uero ubicunque mors illi potuit euenire, quomodo ad resurrectionem mortuorum non pertineat, reperire non possum. Neque enim monstra que nascuntur et uiuunt, quamlibet cito moriantur, aut resurrectura negabuntur, aut uitiata resurrectura credenda sunt; ac non potius correcta emendataque natura. Absit enim ut illum bimembrem qui nuper natus est in oriente, de quo, fratres dilectissimi, qui eum uiderunt retulerunt, et beatus Hieronymus presbyter scriptum reliquit. Absit, inquam, ut unum duplicem hominem, ac non potius duos homines, quod futurum fuerat, si gemini nascerentur, resurrecturos estimemus! Ita et cetera que singuli quique  partus uel amplius, uel minus aliquid habendo, quadam nimia deformitate monstra dicuntur: ad humane nature figuram resurrectione reuocabuntur, ita ut singule anime, singula sua corpora obtineant, nullis coherentibus etiam quecunque coherentia nata fuerant; sed seorsum sibi singulis sua membra gestantibus quibus humani corporis complebitur integritas. Non perit Deo terrena materies de qua mortalium creatur caro, sed in quemlibet puluerem cineremue soluatur, in quoslibet alitus aurasque diffugiat, in quamcunque aliorum substantiam, uel in ipsa elementa uertatur, in quorumcunque animalium uel hominum cedat cibum, carnem quoque mutetur, illi anime puncto temporis redit, que illa primitus, ut homo fieret, cresceret, animauit.



De modo resurrectionis.


Membrorum omnium reformator, ut Augustinus dicit De ciuitate Dei in libro, non solum ex terra, uerum etiam ex aliorum elementorum secretissimo sinu, quo dilapsa cadauera recesserunt, in ipsis puncto reddenda et redeunte grandia promittitur . Ipsa itaque materies terrena, que descendente anima fit cadauer, non ita resurrectione reparabitur, ut ea que dilabuntur, et in alias atque alias aliarum rerum species formasque uertuntur, quamuis ad corpus redeant unde dilapse sunt, ad easdem quoque corporis partes, ubi fuerunt, necesse sit redire. Alioquin si capillis redit quod tam crebra tonsura detraxit, si unguibus, quod toties dempsit exsectio,  immoderata et indecens cogitantibus, et ideo resurrectionem carnis non credentibus occurrit informitas. Sed quemadmodum si statua cuiuslibet uolubilis metalli aut in igne liquesceret, aut contereretur in puluerem, aut confunderetur in massam, et eam uelit artifex rursus ex illius materie quantitate reparare, nichil interesset ad eius integritatem, que particula materie cuicunque membro statue redderetur, dum tamen totum ex quo constituta fuerat restituta resumeret. Ita Deus mirabiliter atque ineffabiliter artifex de toto quo caro nostra constiterat, eam mirabili et ineffabili celeritate restituet; nec aliquid attinebit ad eius rei integritatem utrum capilli ad capillos redeant, aut ungues, an quidquid eorum perierat mutetur in carnem et in partes alias corporis  reuocetur, curante artificis prouidentia ne quid indecens fiat. Nec illud est consequens ut ideo diuersa statura sit reuiuiscentium singulorum, quia fuerant diuersa uiuentium, aut macri cum eadem macie, aut pingues cum eadem pinguedine reuiuiscant. Sed si hoc est in consilio Creatoris, ut in effigie sua cuiuscunque proprietas et discernibilis similitudo seruetur, in ceteris autem corporis bonis equalia cuncta reddantur, ita modificabitur illa in unoquoque materies, ut nec aliquid ex ea pereat, et quod alicui defuerit ipse suppleat, qui et de nichilo potuit quod uoluit operari. Si autem in corporibus resurgentium rationabilis inequalitas erit, sic est uocum in quibus impletur cantus: hoc fiet de materia corporis sui, quod et hominem reddat angelicis cetibus, et nichil  inconueniens eorum ingerat sensibus. Indecorum quippe aliquid ibi non erit; sed quidquid futurum est, hoc decebit, quia nec futurum est, si non decebit. Exemplum supradictorum: Si enim statuam potest artifex homo, quam propter aliquam causam deformem fecerat, constare, et pulcherrimam reddere, ita ut nichil substantie, sed sola deformitas pereat: ac si quid in illa forma priore non decenter exstabat, nec parilitati pretium congruebat, nec de toto unde fecerat amputare atque separare; sed ita conspergere uniuerso atque miscere, ut nec feditatem faciat, nec minuat quantitatem, quod de Omnipotente sentiendum est?

Item Augustinus De ciuitate Dei: Quod infantes non in eadem statura qui mortui sunt resurgent. Quid  ergo dicturi sumus de infantibus, nisi quia in ea resurrecturi sunt corporis exiguitate que mortui; sed quod eis tardius accessurum erat tempore, hoc sunt illo die opere Dei miro atque celerrimo recepturi. In sententia quippe Domini ubi ait: »Capillus capitis uestri non peribit ,« dictum non defuturum esse quod fuit, non autem negatum est adfuturum quod defuit. Defuit autem infanti mortuo perfecta quantitas sui corporis. Perfectio quippe infanti deest, utique perfectio corporalis magnitudinis que, cum accesserit, iam statura longior esse non possit. Hunc perfectionis modum sicut habent omnes ut cum illo concipiantur atque nascantur; sed habent in ratione non mole, sicut ipsa membra iam omnia sunt latenter  in semine, cum etiam natis nonnulla adhuc desint, sicut dentes, aut si quid eiusmodi. In qua ratione uniuscuiusque materie indita corporali, iam quodammodo, ut ita dicam, limatum uidetur esse quod non est, imo quod latet; sed accessu temporis erit, uel potius apparebit. In hac ergo infans iam breuis aut longus est qui longus breuisue futurus est. Restat ergo ut suam recipiat quisque mensuram qualem habuit in iuuentute, etiam si senex est mortuus, uel fuerat habiturus, si ante defunctus, ut nec ultra nec infra iuuenilem formam resurgant corpora mortuorum; sed in ea etate et robore usque ad quam hic Christum peruenisse cognouimus. Circa XXX quippe annos diffinierunt esse etiam seculi huius doctissimi homines iuuentutem, que cum fuerit  spatio proprio terminata, et non iam hominem in detrimenta uergere grauioris ac senilis etatis, et ideo non esse dictum in mensuram corporis, uel in mensuram stature, sed in mensuram etatis plenitudinis Christi . Illud etiam quod Apostolus ait, »predestinatos conformes imaginis Filii Dei « potest sic accipi, ut quemadmodum nobis ille mortalitate, ita et nos illi efficiamur immortalitate conformes. Sic autem in his uerbis qua forma resurrectura sint corpora sumus admoniti, sicut illa mensura, ita et ista conformatio non quantitatis intelligenda est, sed etatis. Resurgent itaque omnes magni corpore, quales erant uel futuri erant iuuenili etate. Si quis uero in eo corporis modo in quo defunctus est resurrecturum  unumquemque contendit, non est cum illo laboriosa contradictione pugnandum.

Item Augustinus in Enchiridione: Utrum reproborum corpora cum uitiis suis resurgant. Quicunque ab illa perditionis massa, que facta est per hominem primum, non liberantur per unum Mediatorem Dei et hominum, resurgent quidem etiam ipsi unusquisque cum sua, sed ut cum diabolo et angelis eius puniantur. Utrum sane ipsi cum uitiis suis  et deformitatibus corporum suorum resurgant quicunque in eis deformia et uitiosa membra gestauerunt, inquirendo laborare quid opus est? Neque enim fatigare nos debet incerta eorum uel habitudo uel pulchritudo, quorum erit certa et sempiterna damnatio. Nec moueat quomodo erit in eis corpus incorruptibile, si dolere poterit, aut quomodo corruptibile, si non poterit. Non enim est uera uita, nisi ubi feliciter uiuitur; nec uera, nisi ubi incorruptio: salus nullo dolore corrumpitur. Ubi autem infelix mori non sinitur, et, ut ita dicam, mors ipsa non moritur, et ubi dolor perpetuus non interimitur; sed affligit ipsa corruptio, et non finitur: hec in Scripturis sanctis secunda mors dicitur. Hec prima tamen qua suum corpus anima  relinquere cogitur; nec secunda, qua penale corpus anima relinquere non permittitur, homini accidisset, si nemo peccasset. Mitissima sane omnium pena erit eorum qui preter peccatum, quod originale traxerunt, nullum insuper addiderunt, et in ceteris que addiderunt, tanto quisque ibi tolerabiliorem habebit damnationem, quanto hic habebit minorem iniquitatem.«



IN ROGATIONIBUS. Secundum Lucam.


 »Quis uestrum habebit amicum, et ibit ad illum in media nocte, et dicet illi: Amice, commoda mihi tres panes, quoniam amicus meus uenit de uia ad me, et non habeo quod ponam ante illum. Et ille deintus dicat: Noli mihi molestus esse. Iam ostium clausum est, et pueri mei mecum sunt in cubili. Non possum surgere et dare tibi. Et si ille perseuerauerit pulsans, dico uobis, et si non dabit illi surgens, eo quod amicus sit, propter improbitatem tamen eius surget, et dabit illi quotquot habet necessarios .« Quidam ibi faciunt interrogationem: »Non possum surgere et dare tibi,« sed etiam totum capitulum sub uno uersu sic legi potest: Quis homo est »si quis uestrum habebit amicum, etc., et si ille deintus dicat: Noli mihi molestus  esse, etc., et si ille perseuerauerit pulsans, etc.,« nisi Saluator qui non modo formam orationis, sed instantiam frequentiamque tradidit orandi usque ad similitudinem improbitatis? Usus est exemplo a contrario, sicut de illo iudice qui nec Deum timebat, nec homines reuerebatur, et tamen tedio uictus uindicauit uiduam . uenit amicus de uia, de uita huius seculi mala, non inueniens ueritatem qua beatus fiat. uenit ad te Christianum, et dicit: Redde mihi rationem, et fiam Christianus. Interrogat te quod forsitan nescis, et non est tibi unde reficias esurientem, sed cum uis docere cogeris discere. Ubi disces, nisi in dominicis libris? Sed fortassis in libris obscure positum est quod te  interrogat, et tu Paulum uel Petrum non sineris interrogare, quia iam requiescit ista familia cum Domino suo. Media nox est ualida ignorantia. Non ideo deserendus est amicus esuriens, qui te urget, sed pulsare debes ad ipsum Dominum, cum quo capiens familia requiescit. Qui si differt dare, uult tamen: sed uult ut amplius desideres dilatum, ne uilescat cito datum. Cum autem perueneris ad intelligentiam Trinitatis, habes tres panes unde pascas amicum peregrinum. Nil melius quam seipsum dat tibi Deus. uel ita: Amicus qui uenit de uia noster est animus, qui toties a nobis recedit quoties ad appetenda terrena foris uagatur. Redit uero celestique alimonia refici desiderat, cum in se reuersus superna ac spiritalia ceperit meditari. De quo  petens pulchre adiungit non se habere quod ponat ante illum, quando in tantum secutus est secularia, ut nec sibi pabulum habeat diuini uerbi, nec alteri a se petenti. Et quia nec a se nec ab alio ualet habere doctrinam, nisi per gratiam Dei, a Deo necesse est eum flagitare in nocte tribulationis tres panes, id est intelligentiam Trinitatis, qua presentis uite consolentur labores. Ostium amici intelligentia est diuini sermonis, que clausa est omni non intelligenti, donec aperiatur ei. Unde Apostolus, aperiri sibi orat ad loquendum mysterium Christi . »Noli mihi molestus esse.« Quasi Deus dicat: Si uis recipere quod potis, noli mihi amplius molestiam inferre. Noli, ut hactenus fecisti,  me secularibus postponere. Reuertere ad me, et ego reuertar ad te. Pete ut debes, et ego tibi plus dabo quam speres. »Non possum surgere,« hoc est non possum te adiuuare per iustitiam, nisi petas per fidem rectam. Surgere Dei adiutorium eius est. Quamuis Dominus non det petenti, adiuuans illico eum, ideo quod amicus eius sit, secundum hoc quod creatura eius est, non tamen propterea intelligendus est negare misericordiam, sed differre ad gratiorem receptionem, et ad inculcandam petitionem. Unde sequitur: »Propter improbitatem tamen eius,« hoc est propter instantiam petitionis eius, »adiuuabit eum, et dabit illi necessaria.« uult Deus fideliter peti a se quod disposuit petentibus erogare.

 »Et ego uobis dico: Petite et dabitur uobis, querite et inuenietis, pulsate et aperietur uobis.« Quasi aliquis diceret: Quid sanctum uetas nos dare canibus, cum adhuc nichil sciamus? Ideo hortatur petere spiritalia qui carnalia supra uetuerat postulari. Petitio pertinet ad impetrandam sanitatem firmitatemque animi, ut ea que precipiuntur implere possimus. Inquisitio ad inueniendam ueritatem, pulsatio ad possessionem. Ad hec tria manifestanda ponamus aliquem infirmis pedibus ambulare non posse. Prius ergo sanandus est, et ad hoc pertinet petere. Sed quid prodest iam posse ambulare, si uiam nescit. Non perueniet quo uult: ad hoc pertinet querere. Si uero locum ubi uult habitare  clausum inuenerit, non proderit ei ambulasse ac peruenisse, nisi sibi aperiatur: ad hoc pertinet pulsare.

»Bis enim qui petit accipit, et qui querit inuenit, et pulsanti aperietur.« Iuxta parabolam postulantis amici perseuerantia opus est ut accipiamus quod in fide orando petimus, inueniamus quod spe recte uiuendo querimus, aperiatur id ad quod caritate pulsamus. Cui autem non datur apparet, quia bene non petitur. Petamus itaque et pulsemus ianuam Christi, de qua dictum est: »Hec porta Domini; iusti intrabunt per eam .« Ut cum intrauerimus, aperiant nobis thesauri absconditi in Christo Iesu, in quo est omnis scientia.

»Aut quis ex uobis homo, quem si petierit filius suus panem, nunquid lapidem porriget ei? Aut si  piscem petit, nunquid serpentem porriget ei? Aut si ouum petierit, nunquid porriget ei scorpionem?« Petendi confidentiam prebet, et quid petendum sit explanat a minoribus ad maiora, sicut superius de uolatilibus celi et liliis.

»Si ergo uos cum sitis mali, nostis bona data dare filiis uestris, quanto magis Pater uester, qui in celis est, dabit bona petentibus se.« Malos uocat seculi amatores quorum dona secundum sensum eorum dicenda sunt bona. uel bona sunt naturaliter omnia que Deus fecit.

»Si ergo nos cum simus mali dare nouimus quod petimur, quanto magis Deus.« Apostolos malos dixit uel humanum genus sub persona apostolorum ad comparationem diuine clementie. Quod Lucas  ait, »dabit Spiritum bonum« pro quo Mattheus posuit, »dabit bona ,« ostendit Spiritum sanctum distributorem omnium bonorum spiritualium.  Mystice panis intelligitur caritas propter appetitum tam necessarium, ut sine illa cetera nichil sint, sicut sine pane inops est mensa. Cui contraria est cordis duritia quam lapidi comparauit. Piscis est fides inuisibilium. Sicut enim piscis sub tegumento aquarum nascitur, uiuit et alitur: ita fides, que in Deum est, in corde inuisibiliter gignitur, inuisibili gratia Spiritus per aquas baptismi consecratur, inuisibili auxilio diuine protectionis ne deficiat nutritur, inuisibili premiorum intuitu bene operatur. Quod etiam fides huius mundi fluctibus circumlatrata non frangitur, recte  pisci comparatur. Cui contrarium posuit serpentem propter uenena infidelitatis, que etiam primo homini male suadendo proseminauit. Spes ouo comparatur: nondum enim peruenit ad rem, sicut ouum nondum est pullus, sed fouendo speratur. Cui contrarium posuit scorpionem, cuius aculeus uenenatus retro timendus est, sicut spei contrarium est retro respicere cum spes in anteriora bona extendatur.



SERMO IN ROGATIONIBUS.

»Oculi Domini super iustos, et aures eius in preces eorum .« Qui a malo declinant, fornicationes, adulteria, periuria, furta, falsa testimonia, et his similia deuitant. Et qui bona faciunt  Deo sua, et hominibus soluunt sua. Hi iusti sunt: et super hos oculi misericordie Dei respiciunt, et aures eius ad preces eorum, quia, antequam inuocent eum, dicet eis: Ecce adsum. »uultus autem Domini super facientes mala .« Ad quid? »Ut perdat de terra memoriam eorum .« Iusti ergo a Deo respici et ab eo exaudiri gaudeant, et in melius proficiant; mei autem consimiles, scilicet in criminibus fetentes, peccata deserant, et ad orationis munimen confugiant, et se etiam exaudiendos sciant. Tribus autem modis orationes nostre impediuntur quod a Deo non exaudiuntur. Qui orat ut de inimicis suis ulciscatur, hic non exauditur, sed oratio eius in peccatum conuertitur . Qui odium in corde retinet, et in se peccanti non  dimittit, hunc orantem Deus non exaudiet. Qui criminalia peccata perpetrat, et in his delectabiliter perseuerat, hic incassum preces fundit, quia Deus peccatores non audit . Unde per prophetam dicitur: »Aures Dei non sunt aggrauate ut non audiat, sed peccata uestra obstant ne uos exaudiat.« Item idem: »Propter peccata nostra, Domine, opposuisti tibi nubem, ne transeat oratio .« Peccatum quippe graue est ut plumbum, et ideo pertrahit hominem in barathri profundum. Sicut enim rota in monte demittitur, et per precipitium ad ima conuallis deuoluitur, sic anima sponte Deum deserens et in iniquitatem proruens, nunquam in imo lapsu morabitur, sed semper ulterius ad deteriora prolabitur, et peccatum quod citius penitentia  non diluit, mox aliud suo pondere trahit, et de peccato in peccatum cadit, usque dum in profundum malorum uenerit, inde in eterne mortis puteum proruit. Super cuius os lapis damnationis ponitur, usque dum reddat nouissimum quadrantem exire non promittitur.

Deuotis ergo precibus, karissimi, a Deo poscite, »ne uos absorbeat profundum, neque urgeat super uos puteus os suum .«---»Fugite mundi et carnis desideria, que sunt demonum seruitia; querite Dominum, et uiuet anima uestra .« Propheta namque uidit ubi mulier in amphora sedens in mari natabat, quam massa plumbi grauabat. Et ecce due mulieres alate amphoram cum muliere leuabant, et eam in terram Babylonis ducebant  . Mare turbulentum est hoc seculum aduersitatibus procellosum. Mulier que in amphora natat est anima nostra, que corpori presidens in periculis seculi laborat. Quam massa plumbi grauat, quia animam nostram grauis iniquitas onerat. Due mulieres, que amphoram cum muliere leuant, sunt duo uitia, superbia scilicet et luxuria, que animam nostram et corpus nostrum ad illicita mollificant. Superbia enim animam in elationem erigit; luxuria uero carnem in immunditiam deprimit. Mox dum spiritus in superbiam extollitur, illico caro in luxuriam mergitur. He alate describuntur, quia instabiles redduntur qui eas sequuntur. Amphoram cum muliere in terram Babylonis, quod confusio dicitur, ducunt, quia sibi consentientes duplici confusione  induunt, dum et hic coram hominibus in corpore confunduntur, et in futuro in anima eterna confusione puniuntur, sicut dicitur: »Operientur duplici confusione, sicut diploide .« Igitur, karissimi, superbiam et luxuriam exsecramini, atque in Domino delectamini, et dabit uobis petitiones cordis uestri .



DIuISIO.

Quia confluxistis hodie, uerbum Dei intente audire debetis. Ipse Dominus noster dicit: Quidam semen suum seminare exiit, et dum seminat, aliud secus uiam cadens conculcatur et a uolucribus deuoratur; aliud supra petram prosiliens, natum aruit, quia humorem non habuit. Aliud spinis commendatur  et a spinis suffocatur. Aliud in bonam terram cecidit, et aliud tricesimum, aliud sexagesimum, aliud centesimum fructum obtulit . Qui semen seminat, est sacerdos, qui uerbum Dei predicat; ager in quo semen spargitur, sunt uestra corda in quibus uerbum Dei iacitur. Semen in uia iactum, et a pretereuntibus conculcatum, a uolucribus deuoratum, designat eos qui uerbum Dei percipiunt, sed secularibus negotiis et mundanis desideriis intenti illud quasi proterunt, et demones a memoria eorum tollunt, et nullum pietatis fructum referunt. Supra petram autem cadens et ibi arescens duricordes designat, qui, quamuis uerbum Dei aliquando auide audiant, in malitia tamen perdurant, et cum humorem superne gratie non habeant,  necesse est ut uerbum Dei in eis arescat. Quod autem spine suffocant, sunt hi quibus diuitie, uoluptates, uite sollicitudines aures a uerbo Dei obdurant. Quod autem in terram bonam cadens fructificat, est multitudo fidelium, que uerbo Dei obediens, bonis actibus insudat. Coniugati tricesimum fructum referunt, dum fidem sancte Trinitatis Decalogo legis perficiunt. Continentes uero sexagesimum proferunt, dum hec actualiter et spiritaliter implere satagunt. uirgines autem centesimum ferunt, cum Deo corpore et spiritu placere perfecte contendunt.

Hunc, karissimi, debetis breuiter auscultare unde decretum sit istis diebus cruces portare. Fertur quod terra siccitate, homines uero et animantia tabuerunt  mortalitate; insuper feritas ursorum, luporum et aliarum bestiarum plurimos deuastauit: quarum multitudo, passim ciuitates et uillas ingrediens, paruulos in cunis etiam dilacerauit. Eo tempore, Mamertus episcopus uiennensem Ecclesiam regebat. Qui conuocato populo triduo ieiunare, orare, cruces portare monebat, ut misericordia Dei, que Niniuitas per triduanum ieiunium liberasset a subuersione, populo suo subueniret in presenti afflictione. Quo facto plaga sedatur, gaudium et abundantia rerum afflictis donatur. Porro ille dies qui maior litania dicitur, ea de causa institutus legitur. Tyberis plus solito inundauit, Romam ingrediens maximas regiones in ea occupauit, ecclesias diruit, multa edificia cum populo subuertit. Per cuius  alueum ingens draco cum magna multitudine serpentium mare ingreditur: cum quibus omnibus ibidem suffocatur. Qui in littus proiecti erem sua putredine corruperunt, et grauem mortalitatem humano generi intulerunt. Sagitte namque celitus uenire conspiciebantur, de quibus inguina hominum tacta sine mora moriebantur. Primitus papa Pelagius moritur; deinde populus Romanus pene totus subita morte consumitur. Gregorius itaque episcopus leuatur qui populum ieiunare, cruces portare et orare hortatur. Quod dum deuote peragunt, plaga cessat, et populus pace Dei exsultat. Unde statutum est ut eadem dies annuatim in ecclesia agatur cum ieiuniorum et litaniarum celebratione, quatenus nos  Deus et animalia nostra custodiat a mortalitate. Et quia sepe hoc tempore ex inclementia eris solet euenire, quod iacta semina usibus nostris possunt deperire, decretum est ut isti dies eodem ritu, scilicet cum ieiuniis et litaniis peragantur, ut totius anni fructus nobis ab omni infortunio custodiantur. Et ut pius Dominus det nobis fiduciam impetrandi, hortatur nos ad studium orandi. Dicit enim: »Si quis media nocte panes ab amico petat, quos ante amicum suum de uia uenientem ponat, si ei propter amicitiam non tribuat, propter improbitatem eius qui poscit exhibeat .« Amicus hic est Deus, qui nos dilexit et Unigenitum suum pro nobis tradidit. Ab hoc media nocte panem petimus, dum in tribulatione eius auxilium querimus.  Et si nobis propter peccata nostra subuenire tardat, tamen si perseuerauimus, misericordiam suam nobis prerogat. Absque dubio autem nos exaudiri noscamus, si instanti prece petimus, si intenta mente querimus, si lacrymis pulsamus. Qui enim patrem panem petit, nullo modo ei lapidem dabit. Et qui a patre piscem exigit, minime serpentem accipit. Et si ouum poscit, nunquam ei scorpionem porrigit? Per panem, qui cor hominis confirmat, caritas declaratur, per quam homo in uirtutibus corroboratur. Per piscem, qui pulsu fluctuum nutritur, fides intelligitur, que procellis persecutionum ad incrementa perducitur. Per ouum de quo fetus exspectatur, spes indicatur, per quam futura beatitudo speratur. Porro per lapidem cordis duritia,  per serpentem ueneniferum animal malitia; per scorpionem uero, qui cauda percutit, accipitur peccatorum uindicta. Qui ergo a Deo caritatem postulat, nunquam eum in malis indurat, et qui fidem ab eo poscit, nullo modo cum in malitia permanere sinit. Qui uero spem ab eo rogat, nequaquam ei supplicium irrogat. Per panem quoque fructus, qui nunc in herba surgit, accipitur; per ouum, fetus animalium intelligitur; per piscem quidquid iam est quo quisque nutritur innuitur. Pro quibus oportet ut dilectio uestra preces Domino fundat, quatenus hic a lapide grandinis, a serpente mortalitatis, a scorpione tempestatis custodiat.



DIuISIO.

 Multa, karissimi, habemus exempla quod multum ualet deprecatio iusti assidua . Cum populus quinque ciuitatum horrendis flagitiis iram Dei super se prouocasset, Abraham Deum rogauit ut eis parceret, si decem iustos inter eos inueniret. Dominus autem dixit, si decem iustos in illis quinque regnis reperiret, aliis omnibus inter eos dimitteret; insuper loca non subuerteret. Sed quia non nisi unus iustus est inuentus, hic solus est ereptus. Pentapolis uero cum populo igne et sulphure subuertitur, et uxor iusti, que eum corporaliter tantum comitabatur, cum Sodomitis autem morabatur mente, in statuam salis conuertitur . Hinc datur intelligi quod iustorum cohabitatio est prauorum in hac uita sustentatio, dum per  illorum orationes ultra dextera liberatur, ne eorum prauitas, ut meretur, subito in perditionem submergatur. Cum uero iusti tolluntur, mox impii ad tormenta rapiuntur: sic Sodoma periit postquam Lot inde exiit. Cum populus Dei per Moysen de Aegypto educitur, ab hostibus in uia armis inuaditur. Moyses autem in monte extensis manibus orabat, et Isrel hostes superabat. Si uero Moyses manus remisit, Amalec deuicit . Hinc patet quod ille plus egit precibus quam armis populus. Nam uictoriam obtinuit orando, quam populus adipisci non ualuit pugnando. Similiter Samuel hostes precibus depulit, quos exercitus armis pellere non potuit. Populus olim a lege et cultu Dei auertitur et ad idololatriam conuertitur. Quem cum  Elias non posset corrigere predicatione, clausit ei celum annis tribus et mensibus sex oratione . Pluuia uero a celo inhibita sitibunda tellus elanguit marcida, et cultoribus suis minatur famis discrimina. Fame itaque urgente, populus ad cultum uiui et ueri Dei compellitur et orante Elia terra abundanti imbre perfunditur, et conuerso populo copia rerum redditur. En per orationem unius hominis celum omni populo clauditur, et rursum eo orante recluditur.

Quodam etiam tempore ob peccata hominum arua siccitate arescunt, et corda multorum timore famis tabescunt. Quibus ieiunantibus, et cruces cum litaniis portantibus quidam patrum occurrit, causam afflictionis inquirit. Qui cum siccitatem responderent,  dixit: Cur non orarent? Qui cum affirmarent se plurimum orando laborasse, et parum impetrasse, dixit: Si intente peterent, utique petita acciperent. Stansque coram omnibus, manus ad orationem extendit, et ad prima uerba precantis pluuia descendit, terraque diu negatum fructum agricolis impendit. Quidam etiam monachus erat in oratione assiduus. Unus uero demonum a Iuliano imperatore pro quodam responso mittitur; sed eiusdem uiri precibus XX diebus in uno loco figitur; deinde uacuus ad regem reuertitur. Dum ille causam more inquireret, ait: Et tardaui, et imperfecto negotio repedaui. Nam cum mihi per illum monachum esset transitus, orationibus illius sum impeditus. Cumque prestolarer si forte orationem  finiret, ut mihi preterire liceret, ille finem non fecit precibus, et ego ultra ire non ualens, reuersus sum uacuus. Iulianus autem minabatur ei supplicium, sed ipse non multo post bello occisus, subiit eternum. Penset, queso, dilectio uestra, quantum se dilatauerit huius uiri oratio. Certe diabolus potest per era transuolare, potest terras penetrare, potest etiam mare transmeare. Sed huius oratio sese sursum ad celum porrigens transitum ei per era inhibuit, deorsum se ad tartara extendens pertransire prohibuit, fines orbis utrinque attingens in neutra parte transfugam spiritum a refuga homine pretergredi permisit. Et reuera hic homo corpus aliquando cibo interdum somno reficiebat; sed tota intentio cordis  sui sic ad Deum iugiter ascendebat quod omnis actio eius oratio erat.



DIuISIO.

Charissimi, omnes iusti ab initio mundi, qui regna uite meruerunt beate ita orando obtinuerunt. Omnes namque iusti orationi studuisse leguntur, et ideo pro quo orauerunt, pleno gaudio hodie perfruuntur. Itaque et nos frequenter orationi incumbamus, ut cum eis plenum gaudium adipisci ualeamus. In nomine autem Iesu omnia petamus, si preces nostras exaudiri optamus. In nomine Iesu Patrem poscimus, si tantum anime salutaria, et corporis necessaria petimus. Orantes uero debemus de meritis nostris diffidere, de eius misericordia presumere, quia ipse dixit: »Amen dico uobis,  quidquid orantes petitis, credite quia accipietis, et fiet uobis. Si duo ex uobis consenserint, de omni re quacunque petierint, fiet a Patre meo .« Omnes ergo unanimes in oratione estote, corda cum manibus ad Deum leuate, pro omnibus uiuis et defunctis, et qui in aliqua pressura sunt orate. Si enim pro tota Ecclesia utpote pro matre uestra oretis, tota Ecclesia supplicat pro uobis, ut puta pro suis filiis. Si autem pro defunctis oratis, uos ipsos liberatis, quia si in gaudio sunt, ipsi rogant ut celerius ad eos ueniatis; si uero in supplicio, postulant ut nunquam illuc ueniatis. Denique qui orat, Domino confabulatur, et ideo necesse est ut qui fideliter petit, assequatur. Et cum ipse dicat: »Ubi duo uel tres congregati fuerint in nomine meo,  ibi sum in medio eorum ,« quanto magis credendus est hodie interesse tante multitudini in nomine eius congregate ad postulanda suffragia sanctorum? Cum igitur largitor omnium bonorum sit in medio uestrum in nomine eius congregatorum, ipsum piis precibus inuocate, lacrymis et eleemosynis pulsate, ut uobis cuncta corporis et anime necessaria tribuat, et de necessitatibus uestris uos eruat. Licet multe sint necessitates, quinque tamen sunt principales, que si non remediis depellantur, homines per eas morte periclitantur. Ex necessitate enim homo comedit, quia si non comedit, fame moritur. Ex necessitate bibit, quia si non bibit, siti moritur. Ex necessitate digerit, quod si non fecerit, constipatione moritur. Ex necessitate corpus  somno reficitur, quod si neglexerit, lassitudine deficit. Ex necessitate uestitur, quod si pretermiserit, frigore et ardore perimitur.

Hinc est totum quod laboramus, ut nobis in his necessitatibus subueniamus. »Primum, inquit, querite regnum Dei, et iustitiam eius, et hec omnia adiicientur uobis .« Et ne sitis ultra modum  anxii de terrenis et solliciti de caducis, quia hereditabit homo uermes, bestias et serpentes. Rogate autem Deum, ut ab his necessitatibus uos eruat, atque illuc, ubi his non indigeatis, transferat: ubi non esurient, neque sitient amplius, et ubi anime requiescunt a suis laboribus, et ubi uacant et uident quoniam ipse est Deus, in cuius uisione reficiuntur angelici cetus; ut hoc petamus ab ipso edocti sumus: »Petite, inquit, et accipietis, ut gaudium uestrum sit plenum .« Omne huius mundi gaudium est fallax et merore plenum. Si enim quis de speciosa coniuge letatur, morte interueniente tristatur. Si de caris natis iucundatur, morbo affectis, uel morte ablatis, contristatur. Si de possessione, uel pecunia gaudet, aliquo infortunio  amissis meret. Illud autem uerum et plenum gaudium est omnibus fidelibus totis uotis optandum, ubi in gaudio Domini super omnia bona sua constituuntur, et eterne uisionis claritate perpetuo perfruuntur, et ubi angelorum omnium gloria potiuntur, omniumque sanctorum contubernium sortiuntur, et hoc gaudium nunquam tolletur ab eis in euum. Propterea mulier nunc cum parit, tristitiam habet, cum autem peperit puerum, iam pressure minime meminit, propter gaudium quod homo natus est in mundum . Hec mulier est Ecclesia, que nunc in tristitia laborat, ut populum fidelem Christo pariat. Cum autem post resurrectionem eterne uite peperit, iam pressure huius uite non meminit, propter gaudium ineffabile quod tunc omnibus  filiis suis dabitur plenum, quia tunc iusti sicut sol fulgebunt, et equales angelis erunt. Charissimi, quando crux ante nos portatur nos sequimur, ita exempla crucifixi Christi sequamur, ut per triumphum uictoriose crucis ad illa gaudia peruenire mereamur que oculus non uidit, et auris non audiuit .



IN ASCENSIONE DOMINI. Secundum Marcum.


 »Recumbentibus undecim discipulis, apparuit illis iehsu, et exprobrauit incredulitatem illorum, et duritiam cordis, quia his qui uiderant eum resurrexisse non crediderunt .« Undecim discipuli, ut Mattheus scribit, abierunt in Galileam in montem, ubi constituerat illis iehsu. Et uidentes eum adorauerunt; quidam autem dubitauerunt . In monte apparuit, ut significaret corpus assumptum iam super omnia terrena subleuatum. Quare autem specialiter se in Galileam precessurum et ibi uidendum predixit, cum neque ibi solum, neque ibi primum uisus sit? Quia Galilea transmigratio facta uel reuelatio dicitur, et utraque interpretatio ad unum finem respicit: significat quod sicut Christus de morte uenit ad uitam, ita sequaces de morte transmigrant ad uitam, et in speciem sue diuinitatis  eum contemplantes sine fine collaudant. Cui congruit reuelatio, qua quocunque modo reuelamus ad eum uiam nostram et eius uestigia sequimur, gloriam Domini speculantes in eamdem imaginem transformamur. Quidam autem dubitauerunt propter hoc quod Lucas ait: »Conturbati uero et conterriti existimabant se uisum [spiritum] uidere .« Marcus autem ait: »Et exprobrauit incredulitatem et duritiam cordis, quia his qui uiderant eum resurrexisse non crediderunt.« Increpauit discipulos, cum eos corporaliter foret relicturus, ut uerba, que reuertens dicebat, in corde audientium arctius impressa remanerent. Exprobrat incredulitatem et duritiam cordis, ut succedat credulitas et cor carneum caritate plenum. Hinc est quod caterue martyrum mortem huius seculi libenter affectant, quia  uolunt pro temporali interitu perpetuo se esse uicturos: beatissima transmigratio ex hoc seculo in eternitatem.

»Et dixit eis: Euntes in mundum uniuersum predicate Euangelium omni creature.« Omni creature non dicitur pro insensatis uel brutis animalibus, sed omnis creature nomine significatur homo habens esse cum lapidibus, uiuere cum arboribus, sentire cum animalibus, intelligere cum angelo, constare ex calido et frigido, humido et arido, quia minor mundus homo est. Cum ergo omnis creature aliquid habeat homo, omni creature predicatur Euangelium, cum homini predicatur, propter quem cuncta creata sunt, et cui cuncta sunt aliquo modo similia; uel per omnem creaturam potest  designari natio gentium. Antea enim dictum erat: »In uiam gentium ne abieritis .« Cum discipulos ad predicandum ueritas mittit, grana seminis in mundo spargit, et pauca mittit in semine, ut multarum messium fruges recipiat ex nostra fide. Sequitur:

»Qui crediderit et baptizatus fuerit, saluus erit; qui uero non crediderit condemnabitur.« Quid hic dicimus de paruulis, qui per etatem adhuc credere non ualent? De maioribus nulla questio est. Per alios igitur paruuli credunt in Ecclesia, sicut ex aliis trahunt peccata que illis in baptismo remittuntur.

»Signa autem eos qui crediderint, hec sequentur: In nomine meo demonia eiicient, linguis loquentur  nouis, serpentes tollent; et si mortiferum quid biberint, non eis nocebit. Super egros manus imponent, et bene habebunt.« Nunquid quia hec signa non facimus, non credimus? Hec in exordio Ecclesie fuerunt necessaria, ut fides credentium miraculis nutriretur. Nos enim cum arbusta plantamus, tandiu eis aquam fundimus, quousque in terra conualescant. Hinc Paulus: »Lingue in signum sunt non fidelibus, sed infidelibus .« Sancta tamen Ecclesia quotidie spiritaliter facit quod tunc per apostolos corporaliter faciebat. Sacerdotes enim per exorcismi gratiam, manus credentibus imponentes, demonia eiiciunt, et fideles secularia uerba relinquentes Conditoris sui laudes insonant, quod  est linguis nouis loqui. Qui etiam dum bonis exhortationibus malitiam de alienis cordibus auferunt, serpentes tollunt. Et dum pestiferas audiunt suasiones, sed tamen ad operationem prauam minime pertrahuntur, mortiferum quidem bibunt, sed non eis nocet. Dum autem uitam infirmorum in fide exemplo sue operationis roborant, super egros manus imponunt. Ergo tanto maiora sunt miracula, quanto per hec non corpora sed anime suscitantur.

»Et Dominus quidem iehsu, postquam locutus est eis, benedixit illis, et recessit ab eis, et assumptus est in celum, et sedit a dextris Dei.« Quia Redemptor noster nunc omnia iudicat, et tandem iudex olim uenturus est, Marcus eum sedere describit; Stephanus uero stantem uidit, quem adiutorem habuit  . Sedere namque iudicantis est, stare uero pugnantis est uel adiuuantis.

»Illi autem profecti predicauerunt ubique, Deo cooperante, et sermonem confirmante sequentibus signis.« Preceptum obedientia, obedientiam signa comitantur. Legimus quod Elias sit raptus in celum , sed aliud est celum ereum, aliud ethereum. Illud enim est terre proximum, quia per illud aues uolitant. Ergo raptus est Elias in ereum, ut repente duceretur in quamdam secretam regionem terre, ubi usque ad finem uite uiuat, et tunc inde redeat, et moriatur. Non enim euasit mortem, sed distulit. Redemptor autem noster non distulit, sed superauit, et gloriam resurrectionis ascendendo declarauit. Curru ascendit Elias, ut homo purus, indigens adiutorio,  per angelos enim facta sunt illa adiumenta et ostensa. Redemptor autem noster nec curru nec angelis legitur subleuatus, sed propria uirtute.

Enoch quoque translatus ad ereum celum Dominicam ascensionem designauit, sicut Ioseph uenditionem. Ascensionis ergo sue Dominus testes habuit: unum ante legem, et alterum sub lege. Ordo in utraque subleuatione per quedam incrementa distinguitur: nam Enoch translatus, Elias subuectus memorantur, ut postmodum ueniret qui nec translatus nec subuectus, celum ethereum sua uirtute penetraret. Pensate ergo quomodo creuit munditia sanctitatis, quod aperte ostenditur in famulis et Domino. Translatus est Enoch, et per coitum genitus et per coitum generatus, uxorem enim  habuit et filios. Raptus est Elias, per coitum genitus, sed non per coitum generans; neque enim uxorem habuit nec filios. Assumptus est autem Dominus neque per coitum generans, neque per coitum generatus.



SERMO IN ASCENSIONE DOMINI.

Hodie, fratres karissimi, est Ascensionis Domini iucunda festiuitas. Hodie destructa est humani generis captiuitas; hodie secunda uictoria Christi completa est; hodie triumphalia uexilla eius eriguntur, de despoliatione sua dolet cum principe suo tartarus. De restauratione damni sui gaudet celestis exercitus. Hodie illa caro, que de terris subleuata est, ad dexteram Patris collocata est, quia  omni creature prelata est, et omnis principatus et potestas ante eam curuata est. Hodie itaque uia noua, de qua dicit Apostolus , initiata est, quia per carnem Christi aditus celi, per quem nulla prius caro transierat, reseratus est. Hodie apertio libri perfecta est, quem nemo potuit aperire nisi Agnus qui occisus est , quando sacramenta eius reuelata sunt cum eis que in lege et prophetis inueniuntur de Christo. Hodie quoque completa est, consummata dispensatio humanitatis eius. Descendit primo Omnipotens, ut nostre particeps fieret nature, postremo ascendit, ut sue nos participes faceret glorie. Descendit, ut nos exaltaret; ascendit, ut nos secum ascendere faceret.

Sed uidendum est quare non statim post Ascensionem,  sed post decem dies miserit apostolis Spiritum sanctum . Ob tres utique causas: primo, ut apostoli ieiuniis et orationibus se aptos esse aduentui prepararent eius; secundo, quod hi Spiritum sanctum perciperent, qui decem precepta explerent; tertio, quod in quinquagesimo die a resurrectione, sicut populus Dei post liberationem ab Aegypto, quinquagesimo die accepit legem timoris, ita populus fidelium post liberationem suam a mundo quinquagesimo die acciperet legem amoris. In iubileo etiam, id est quinquagesimo anno, recepit populus amissam libertatem et hereditatem; et hac die recepit populus Christianus amissam libertatem et paradisi hereditatem. Habet itaque Christus nunc plenum gaudium; quodammodo habet,  quodammodo non habet; quantum ad sui personam plenissimum; quantum ad corpus suum, quod est Ecclesia, adhuc minime. A Iudeis enim adhuc blasphematur, a gentibus subsannatur, ab hereticis dilaceratur, a malis Christianis impugnatur, a sacerdotibus luxurie deditis, et ob hoc publice anathematizatis, uilipenditur. In membris etiam suis quotidie patitur. Cum hec omnia ad se collegerit, tunc plenum gaudium habebit. Quomodo uero est Ecclesia eius corpus, et electi membra? Sicut corpus capiti inheret et ab eo regitur, ita Ecclesia per sacramentum corporis Christi ei coniungitur, imo unum cum eo efficitur, a quo omnes iusti in suo ordine ut membra a capite gubernantur. Cuius capitis oculi prophete, qui futura preuiderunt; sancti  apostoli, qui alios de uia erroris ad lumen iustitie deduxerunt. Aures sunt obedientes, nares sunt discreti; flegma quod per nares eiicitur heretici, qui iudicio discretorum de capite Christi emunguntur. Os sanctos doctores, dentes sacre Scripture expositores, manus Ecclesie defensores, pedes agricole Ecclesiam pascentes. Porro fimus, qui de uentre egeritur, sunt immundi et luxuriosi altaris ministri, et alii infra Ecclesiam facinorosi, qui uentrem matris Ecclesie onerant, quos per mortis egestionem demones ut porci deuorant. Igitur quia in ascensione Domini induti sumus corporali eius presentia, ad eternam uisionem eius tota intentione festinemus.



DIuISIO

 Dominicam ascensionem Habacuc propheta preuidens ait: »Eleuatus est sol, et luna stetit in ordine suo .« Cum enim Dominus in mundo cum discipulis moraretur suis, apostoli in presentia Domini confidentes, non ad celestia aspirabant, sed, postquam se Dominus ab eorum oculis absentauit, et in celum ascendit. Quo Dominus ascenderat, milites inhiando cupiunt ascendere. Hec enim consuetudo inter nos est ut familia regem precedentem sequi desideret. Unde ait Ecclesia in Canticis: »Trahe me post te .« Trahi enim desiderabat ad Regem ascendentem, postquam caruit consolatione eius presentie. Ideo eleuatus est sol, qui illuminat omnem hominem uenientem in hunc  mundum , ad celestia, quia per ascensionem eius luna stetit in ordine. Luna Ecclesia dicitur, quia sicut luna lumen recipit a sore, ita Ecclesie defectus a Christo illuminatur, et sicut luna patitur aliquando eclipsim, ita Ecclesia inter mundana tolerat. Sed hec luna post ascensionem Christi stetit in ordine suo. Stetit, quia in predicatione excreuit, quia ad tribulationes patiendas exarsit. Tunc Petrus, qui ad uocem ostiarie succubuit, ad uocem Neronis resistentis non recessit. Hec ascensio est unus de saltibus Domini, de quibus facit mentionem Salomon in Canticis: »Ecce ueniet saliens in montibus, et transiliens montes .« Saliens uenit, qui ueniendo ad redemptionem nostram quosdam saltus dedit de celo, ueniens in utero uirginis,  de utero in presepium, de presepio uenit in crucem, de cruce uenit in sepulcrum, de sepulcro rediit in celum. Unde ait Propheta: »Exsultauit ut gigas,« etc.  Hanc exsultationem alibi denotauit: »De torrente in uia bibet .« In mundo erat torrens mortis defluens a peccato primi parentis. De his in uia bibit, quia mortem in transitu gustauit, atque ideo exaltauit caput, quia hoc quod moriendo in sepulcro posuit, resurgendo super angelos leuauit. Leuauit super angelos post resurrectionem humanam naturam, que prius erat minor angelis. Unde scriptum est: »Minuisti eum paulo minus ab angelis .« Quandiu enim passibilis fuit et mortalis, minor fuit angelica natura, que immortalis est. Sed postquam Deus Pater gloria  resurrectionis et honore immortalitatis eum coronauit, qui prius minor erat, super angelos est factus.

Cum igitur angeli humanam naturam angelice prelatam uiderent, qui prius ab hominibus se adorari patiebantur, ab humano genere ita exaltato se adorari postea timuerunt. Abraham adorauit angelum cum tres uidit, et unum adorauit, nec prohibuit . uoluit adorare Ioannes angelum post resurrectionem, nec ab angelo permissus est . Despiciebant hominem prius quem uidebant culpa sua exsulatum; honorauerunt hominis naturam, quam uidebant super se exaltatam. Sciebant quidem hominem factum esse ante peccatum ad restaurationem angelice legionis, qua ceciderat, sed  redemptionem eius per Filium ignorabant. In principio enim mundi fecit Deus angelum quemdam precellentem aliis, ualde speciosum et sapientem De quo postea per Prophetam: »Tu signaculum similitudinis Dei, plenus sapientia, et perfectus decore, in deliciis paradisi Dei fuisti .« In eo enim erat subtilior natura, in illo imago Dei filiorum, quod insinuatur cum dicitur: »Omnis lapis pretiosus operimentum tuum ,« quia nouem ordinibus ille primus angelus ornatus et opertus fuit, dum cunctis agminibus angelorum prelatus est et eorum comparatione clarior fuit. Sed ille uersus in superbiam, ex nimia claritate dixit: »Ascendam in celum, ponam sedem meam ad aquilonem, et ero  similis Altissimo .« Fuerunt enim consentientes ei ex angelis alii; qui, cum Deo similes uolebant fieri et impares angelis, minores effecti sunt. Et primus ille angelus et sui complices de celo, aliis bonis spiritibus remanentibus, ceciderunt, ita quod de singulis nouem ordinibus angelorum cecidisse credatur. Itaque cum essent octo ordines, de nono decimus factus est, qui periit, et ad locum illorum supplendum factus est homo. Qui nisi peccasset, omnes salui fuissent, et angelis similes et immortales essent. Nisi enim peccaret Adam in paradiso, uiueret de fructu arborum, et filios sine concupiscentia generaret, et tamen unusquisque in terra permaneret, donec ad terminum constitutum. Qualiter autem gignerent, si in paradiso permansissent?  Quemadmodum manus manui, ita sine concupiscentia iungerentur; et sicut oculus se leuat ad uidendum, ita sine delectatione illud sensibile membrum perageret officium suum, sicque sine dolore absque sorde parerent. Esset infans ita debilis et non loquens, ut nunc? Mox ut nasceretur ambularet, et absolute loqueretur, et contra singulos defectus de lignis ibi positis uteretur, et prefixo a Deo tempore de ligno uite ederet, et sic in uno statu postmodum permaneret. Et tandiu debuerunt esse in paradiso, quousque impleretur numerus angelorum qui ceciderant, et ille numerus electorum qui erat implendus, si angeli non cecidissent. Quomodo autem posset paradisus omnes capere? Sicut nunc generatio per mortem, id est moriendo, preterit, et generatio  per uitam, id est nascendo, aduenit, ita tunc parentes in meliorem statum assumerentur; filii uero prefinito tempore quod creditur circa triginta annos post esum ligni uite suis posteris cederent, et ad extremum omnes pariter angelis in celis cequarentur, et in celum uiui transferrentur. Sed peccante homine ingressa est mors in mundum, periit immortalitas, periit ascensus in celum. Sed Deus summe misericordie hominem, homo factus, redemit; per mortem suam mortem nostram destruxit, per resurrectionem immortalitatem recuperauit, per ascensionem aditum nobis in celum fecit, et ipse Dominicus  homo locum summi angeli suppleuit. Alii uero homines inferiores inferiorum ordinum ruinam restaurauerunt. Itaque Christus secundum humanitatem etiam super omnes creaturas est. Unde ait Psalmista: »Omnia subiecisti sub pedibus eius .« Sed Deus maior est et superior eo homine, Pater uero et Filius et Spiritus sanctus, secundum diuinitatem est. Unde Apostolus ait: »Tunc ipse Filius subiectus erit illi qui subiecit sibi omnia .« Hominum autem aliorum alii aliis pro meritis superiores erunt cum aliis positi. Unde in Euangelio: »In domo Patris mei mansiones multe sunt .« Et alibi: »Et erunt omnes equales angelis .« Si queritis quot salui erunt, uel quot anime ad celum perueniant, audite Augustinum:  »Quot angeli ibi remanserunt, tanta illuc ascensura creditur multitudo hominum, et singuli singulis ordinibus angelorum associabuntur, prout in meritis a Deo discernuntur, sicut scriptum est in propheta: Statuit terminos gentium secundum numerum filiorum Dei . Hec est ergo illa dies, fratres karissimi, in qua ruina angelorum restaurata est, in qua angelorum militia consortio hominum letata est. Hec est illa festiuitas que fons omnium festiuitatum est aliarum, sine qua utilitas omnium periret. Nisi enim esset ascensus in celum, cassa esset natiuitas, infructuosa passio, inutilis resurrectio. Hec est tanta quod in tempore Siluestri pape in honore ascensionis, quinta feria, per singulas hebdomadas ita celebris habebatur, sicut nunc  Dominica dies in memoriam resurrectionis. Congratulemur angelis, qui hodierna die cum magno gaudio occurrentes regali Filio ascendenti ad Patrem. Dixerunt enim: »Quis est iste Rex glorie?«  Alii Dominum comitantes responderunt: »Dominus fortis et potens, Dominus potens in prelio ;« et uere exstitit Filius regis. Sed quid ualet liberatio sociorum, nisi efficiamur socii eorum? Laboremus, karissimi, ut sicut sumus eodem sanguine redempti, ita eodem premio ascensionis simus remunerandi, prestante ipso Domino nostro Iesu Christo.



DOMINICA POST ASCENSIONEM. Secundum Ioannem.


 Cum uenerit Paracletus, quem ego mittam uobis a Patre, Spiritum ueritatis qui a Patre procedit, ille testimonium perhibebit de me .« uenit in die Pentecostes Spiritus sanctus in centum uiginti homines congregatos, in quibus et apostoli omnes erant. Qui cum linguis loquerentur, plures ex his qui aderant tanto miraculo stupefacti et loquentes Petro corde compuncti conuersi sunt et indulgentiam perceperunt. Hoc ergo intuens Dominus loquebatur tanquam diceret: Odio me habuerunt, sed tale de me Paracletus testimonium perhibebit, ut  plures ex eis faciat in me credere. uenit Spiritus sanctus sponte, ut Deus mittit eum Filius a Patre, ad quem refert, et quod ipse de illo est, et quod Spiritus ab utroque procedit. Sic de Filio dictum per prophetam: »Celum et terram ego impleo .« Quo missus est nisi ubi erat? Si de Patre, ubi potuit esse sine sapientia sua, »qua attingit a fine usque ad finem?«  Sed neque sine Spiritu suo usquam esse potuit. Ergo et Spiritus sanctus missus est ubi erat. Unde Psalmista: »Quo ibo a spiritu tuo, et quo a facie tua fugiam?«  Pater nusquam legitur missus. Queri solet cur Spiritus in igne apparuit, cur in igne simul et linguis, cur aliquando in columba, aliquando in igne monstratur; cur super Filium Dei in specie columbe, et super discipulos in igne apparuit? Hec quatuor proposita uideamus. Spiritus in igne monstratur, quia Apostolus ait: »Deus noster ignis consumens est .« uerum est, quia per hunc rubigo peccatorum consumitur. De hoc igne ueritas dicit: »Ignem ueni mittere in terram, et quid uolo nisi ut ardeat?«  Terram dicit corda terrena, que infima congerendo, a malignis spiritibus conculcantur. In igneis linguis monstratus est, quia lingua uerbo congruit, et uerbum, quod est Dei Filius, una est substantia in  Spiritu sancto. uel ideo in linguis, quia sicut per linguam procedit uerbum, ita qui sancto Spiritu tangitur, Dei Unigenitum confitetur; uel ideo in igneis linguis, quia quos replet, ardentes et loquentes facit; qui enim Deum amando predicant, corda audientium inflammant. Aliquando in columba, aliquando in igne monstratur, quia quos replet, simplices et ardentes facit. Non enim placet Deo aut simplicitas sine zelo, aut iste sine illa. Unde ueritas: »Estote prudentes sicut serpentes, et simplices sicut columbe .« Prudentiam serpentis exponit Paulus, dicens: »Nolite pueri effici sensibus .« De simplicitate etiam columbe dicit: »Sed malitia paruuli estote .« In Domino per columbam, in discipulis per ignem apparuit,  quia iustus iudex noluit peccatores ferire, sed mansuete corrigere. Hi autem qui simpliciter sunt homines, et ideo peccatores, debuerunt spiritualiter contra ipsos accendi et per penitentiam saluari.

»Et uos testimonium perhibebitis quia ab initio mecum estis .« Ab initio scilicet predicationis mee. Dabit uobis loquendi fiduciam caritas diffusa in cordibus uestris per Spiritum sanctum. Hanc Petrus nondum habebat, quando negauit Dominum. Spiritus sanctus perhibebit in cordibus uestris, uos autem in uocibus uestris, ut impleatur illud: »In omnem terram exiuit sonus eorum .« »Hec locutus sum uobis ut non scandalizemini. Absque synagogis facient uos .« Exprimit que passuri erant. Hoc determinat quia Iudei non reciperent eum, et ideo expellerent eos qui de eo predicarent. Sed predixit de Spiritu qui confirmabit, ut non sit illis scandalum, quia pax multa diligentibus legem Dei, que est ipsa caritas.

»Sed uenit hora ut omnis qui interficit uos arbitretur obsequium se prestare Deo .« Quasi dicat: Extra synagogas facient uos, sed nolite solitudinem formidare. Separati quippe a congregatione eorum tot in nomine meo congregabitis, ut illi metuentes ne templum et lex eorum descrantur, interficient uos, arbitrantes se bene facere. Ecce quod ait Apostolus: »Zelum Dei habent, sed non secundum scientiam .«---»Et hec facient uobis,  quia non nouerunt Patrem neque me. Sed hec locutus sum uobis, ut cum uenerit hora eorum reminiscamini quia ego dixi uobis .« Ideo predixi ne ignaros improuisa turbarent, scilicet prouisa patienter ferantur, cum uenerit hora tenebrosa malorum.



De decem descensionibus Christi, et octo ascensionibus anime.

In libro quarto Regum legitur quia cum Ezechias rex usque ad mortem egrotaret, Isaias propheta ad eum intrauerit, et ei a Domino diceret quia sanari deberet. Cui ille: »Quod erit signum, quia Dominus me curabit? Ad hec Isaias: Hoc erit, inquit, signum a Domino: uis ut ascendat umbra decem lineis, an ut reuertatur totidem gradibus? Et ait Ezechias:  uolo ut reuertatur et descendat in horologio retrorsum decem .« Quod et ita contigit. Quod Ezechias pro signo conferende sibi salutis petiit, ut Sol retroiret perdecem lineas horologii, quas iam transierat, significat decem ordines temporum, per quos Christus, sol iustitie, quasi umbram legis descendit, et quasi quosdam saltus dedit, per quos iterum post resurrectionem ascendit. Primus gradus descensionis eius fuit de Deo in angelum, quia ipse fuit magni consilii Angelus; secundus descensionis eius gradus de angelo in patriarchas; tertius, in legis datione; quartus in Iesu Naue, ut populum in terram repromissionis introduceret; quintus, in iudices, quia eum populum per eos iudicabat et regebat; sextus, in reges Iudeorum,  quia in eis ipse regnauit; septimus, in prophetas, quia per eos nuntiatus est; octauus, in pontifices, quia ipse est summus sacerdos Patris; nonus, in hominem; decimus, in passionem. Per hos decem gradus quasi per umbram legis prisce Christus descendit, et omnem umbram legis radio ueritatis illustrauit, obscura reuelans, clausa reserans, et omnia tecta denudans. Denique sicut Christus his decem gradibus ad homines descendit, ita et Christus per sanctos suos homines octo gradibus ad Deum ascendere docuit. Ezechiel namque de edificio loquens in monte constituto, ait: »In octo gradibus ascensus eius .« Petrus quoque octo uirtutum gradus numerat: fidem, uirtutem,  scientiam, abstinentiam, patientiam, pietatem, fraternitatis amorem, caritatem; quibus fugientes mundialis concupiscentie corruptionem ad celeste regnum quasi de ualle lacrymarum ad locum animarum, scilicet paradisum, ascendere debemus. Ait itaque: Fugientes eius que in mundo est concupiscentie corruptionem, ne uidelicet corrumpamini a concupiscentia, curam omnem subinferentes, ut in solo Deo sit omnis cura uestra, et in occulto cordis ne sitis molles et dissoluti; ministrate in fide uera uirtutem, in seruili et humili modo ostendite fratribus uestris constantiam bone conuersationis, que fidei subiungenda est, ne sine operibus fides mortua sit, et ut alios uestro exemplo in bona conuersatione confirmetis. In uirtute autem scientiam,  id est discite in bona conuersatione bonum facere, spe eternorum, non temporalium. In scientia autem abstinentiam. Cum bona facere didiceritis, spe uite eterne mox a malis abstinete, et in cogitatione et in opere, ne in uacuum scientia celestium decedat, si se ab illecebris seculi aliquos non cerceat. In abstinentia autem patientiam, ut qui a uoluptatibus mundi se continet, aduersa eius sustineat. In patientia autem pietatem, ut erga eos quos toleratis, pie solliciti sitis; in pietate autem, fraternitatis amorem, ut non alterius rei intuitu opera pietatis aduersariis impendatis, nisi fraterne dilectionis, ut pro eis oretis, ut conuertantur qui doctrina uestra uel increpationibus noluerunt conuerti. In fraternitatis autem amore caritatem, scilicet  Dei, que merito amori fraternitatis adiungitur, quia nec Deus sine proximo, nec proximus sine Deo diligitur; qui enim Deum non diligit, proximum tanquam seipsum non diligit, quia nec seipsum diligit. Est quippe impius et iniquus. Qui autem diligit iniquitatem, plane non diligit, sed odit animam suam. Diligamus nos itaque inuicem, sicut nos Christus. Ideo propter Deum habendum, et quidquid aliud precipit faciemus, ut ipsius adiutorio per has octo ascensiones ad eum ascendamus. Inter hec uidendum est quomodo terrena corpora in celo maneant.

Item quomodo terrena corpora in celo maneant.

Necesse est, aiunt quidam, ut terrena corpora naturale pondus uel in terra teneat uel cogat ad  terram. Et ideo in celo esse non possunt. Primi quippe illi homines in terra erant nemorosa atque fructuosa, que paradisi nomen obtinuit. Et de ponderibus elementorum sic argumentatur.  Quomodo scilicet magistro Platone didicerunt mundi duo corpora maxima atque postrema duobus mediis, ere scilicet et aqua, esse copulata atque coniuncta, ac per hoc inquiunt quoniam terra abhinc sursum uersus est prima; secunda aqua super terram; tertius er super aquam; quartum super erem celum. Non potest esse terrenum corpus in celo. Momentis enim propriis ut ordinem suum teneant clementa librantur. Ecce qualibus argumentis omnipotentie Dei humana contradicit infirmitas,  quam possidet uanitas. Quid ergo faciunt in ere terrena tot corpora, cum a terra sit er tertius, nisi forte qui per plumarum et penarum leuitatem donauit auium terrenis corporibus, ut portentur in ere, immortalibus factis corporibus hominum, non poterit dare uirtutem qua in celo etiam ualeant habitare? Nam cum terrenorum corporum, sicut onera gestando sentire consueuimus, quia quanto maior est quantitas, tanto fit maior et grauitas;  tamen membra sue carnis leuiora portat anima, cum in sanitate robusta sunt, quam in languore cum macra sunt, et cum aliis gestantibus onerosior sit sanus et ualidus quam exilis et morbidus: ipse tamen ad suum corpus mouendum atque portandum agilior est, cum in bona ualetudine plus habet molis quam cum in peste uel in fame minimum roboris. Tantum ualet etiam in habendis terrenis corporibus, quamuis adhuc corruptibilibus atque mortalibus, non quantitatis pondus, sed tentationis modus. Et quis uerbis explicat quantum distat inter presentem, quam dicimus sanitatem et immortalitatem futuram? Non ita redarguant nostram quidem philosophi de corporum ponderibus. Est enim sic hinc sursum uersus: terra prima, aqua  secunda, er tertius, celum quartum, ut super omnia anime sit natura. Nam et Aristoteles quartum corpus eam dixit esse, et Plato nullum. Si quartum esset, certe superius esset ceteris. Cum uero nullum est, multo magis superat omnia. In terreno ergo quid facit corpore? In hac mole quid agit subtilior omnibus? In hoc pondere quid agit leuior omnibus? In hac tarditate quid agit celerior omnibus? itane per huius tam excellentis nature meritum non poterit effici, ut corpus eius leuetur in celum? Et cum ualeat nunc natura corporum terrenorum depromere alas deorsum, aliquando et anime leuare sursum terrena corpora non ualebunt? Postremo si ita est elementorum ordo dispositus ut secundum Platonem duobus mediis, id est ere et aqua, duo extrema  ignis et terra iungantur, celi quoque obtineant illa summi locum. Hec autem sunt uelut fundamentum imi mundi, et ideo in celo non potest esse terra. Cur est ignis in terra? Secundum hanc quippe rationem, ita ista duo elementa in locis propriis, imo ac summo, terra et ignis esse debuerunt, ut quemadmodum nolunt in summo esse posse quod imi est, ita nec in imo esse posse quod summi est. Sicut ergo nullam putant uel esse uel futuram esse particulam terre in celo, ita nullam particulam uidere debuimus ignis in terra. Nunc uero non solum in terris, uerum etiam sub terris ita est. Ut enim eructent uertices montium propter quod in usibus hominum et esse ignem in terra, et nasci uidemus ex terra,  quandoque et de lignis et de lapidibus nascitur, qui sunt corpora sine dubitatione terrena. Cur ergo uolunt ut credamus naturam corporum terrenorum aliquando incorruptibilem, factam celo conuenientem futuram, sicut nunc ignis corruptibilis his conuenit terris? Nihil asserunt ex ponderibus atque ordine elementorum, unde omnipotenti Deo, quominus faciat corpora nostra talia, ut etiam in celo possint habitare, prescribant.



IN DIE SANCTO PENTECOSTES. Secundum Ioannem.


 »Si quis diligit me, sermonem meum seruabit, et Pater meus diliget eum, et ad eum ueniemus, et  mansionem apud eum faciemus. Qui non diligit me, sermones meos non seruat .« Iudas  qui Domino dixit: »Domine, quid factum est quia nobis manifestaturus es te ipsum, et non mundo ?« non est ille Iscariotes, scilicet iste cuius Epistola inter Scripturas canonicas legitur. Et Dominus respondit ei: »Si quis diligit me,« etc., ut ostenderet ei quia per dilectionem discernitur gens sancta a non sancta. Charitas enim facit unanimes in domo in qua faciunt Pater et Filius mansionem, qui donant et ipsam dilectionem. Erit itaque in eterna gloria uisio et mansio non transitoria, sed eterna; et hec erit manifestatio de qua ille quesierat. uenit autem Deus ad hominem, dum homo uenit ad Deum. uenit homo credendo, obediendo, intuendo, capiendo; Deus uenit subueniendo, illuminando, implendo. uerumtamen  in quorumdam corda uenit, et mansionem ibi non facit, quia per compunctionem Dei respectum percipiunt, sed interpretatione deficiunt.

»Et sermonem quem audistis non est meus, sed eius qui misit me Patris.« Non est Filius minor Patre, et non est a seipso. Nec istud est contrarium ad hoc quod dixit: »Qui non diligit me, sermones meos non seruat .« Et fortasse propter aliquam distinctionem pluraliter dicit sermones. Hic autem sermonem dicit esse Patris uerbum, quod erat in principio.

»Hec locutus sum uobis apud uos manens.« Adhuc manens corporali presentia cito uobis auferenda dixi de spiritali mansione. Illa in eternum  beatificat liberatos: hec in tempore uisitat liberandos.

»Paracletus autem Spiritus sanctus, quem mittet Pater in nomine meo, ille uos docebit omnia, et suggeret uobis omnia quecunque dixero uobis.« In nomine meo, id est in notitia mei, uidelicet confitentibus me mittet Pater Spiritum. uel ita: Mittet in nomine meo, id est ad glorificationem mei in dilectoribus meis; uel, in nomine meo, hoc est in nomine Deitatis, quia unus Deus sumus ego et Pater et Spiritus sanctus. Ubi docet Spiritus sanctus, docet Pater et Filius. Sed quoniam Trinitas est, oportebat singulas insinuari personas. Paracletus interpretatur aduocatus, quia quos repleuerit exorantes facit. Unde Paulus: »Ipse Spiritus postulat  pro nobis gemitibus inenarrabilibus .« Non ut minor postulat, sed nos ad postulandum inflammat. Idem Spiritus uocatur et Consolator, quia dum penitentibus uiam preparat, a tristitia mentem leuat. Quare dicit, »suggeret?« cum suggerere soleat minoris esse, quia suggerere aliquando dicitur subministrare, ut hic, non quod nobis scientiam ab imo inferat, sed ab occulto. Augustinus non habet, suggeret uobis omnia, sed, commemorabit uobis omnia. Et ita exponit: »Intelligere debemus quod iubemur non obliuisci saluberrimos monitus ad gratiam pertinere, quod nos commemorat Spiritus.«

»Pacem relinquo uobis, pacem meam do uobis. Non quomodo mundus dat, ego do uobis.« Iturus ad Patrem, sequentibus relinquo, peruenientibus do.  Hoc est quod legimus apud prophetam: »Pacem super pacem.« Pacem nobis relinquit in hoc seculo qua hostem uincamus, qua inuicem nos diligamus. Pacem suam nobis dabit in futuro, quando sine hoste et sine dissensione regnabimus. Pacem relinquit nobis, ne de occultis iudicemus. Pacem suam dabit nobis, cum manifestabit cogitationes cordis. Ipse est pax nostra qui fecit utraque unum . Sed quare non addidit meam, dicens relinquo, sicut ubi ait do? Quid si pacem suam uoluit intelligi qualem ipse ait, in qua nulla repugnantia est: pacem autem quam nobis reliquit sine peccato esse? Unde dicimus: »Dimitte nobis debita nostra .« Non est ergo pax hic plena, qua secundum interiorem hominem legi Dei condelectamur,  sed uidemus aliam legem in membris nostris repugnantem legi mentis nostre . Item pacem habemus, diligentes nos; sed nec ipsa pax plena est, quia cogitationes nostras inuicem non uidemus, et quedam de nobis, que non sunt in nobis, uel in melius inuicem, uel in deterius opinamur. Nec ignoro hoc sic accipi posse, ut repetitio uideatur, et meam prius subaudiatur. Mundus autem, id est homines qui diligunt mundum, propterea dant sibi pacem, ut sine lite non Deo, sed mundo fruantur. Et quando iustis dant pacem ut non eos persequantur, non est uera pax, quia corda disiuncta sunt.

»Non turbetur cor uestrum, neque formidet. Audistis quia ego dixi uobis: uado et ueniam ad uos.«  Quia pacem do, ut uestrum cor sursum habeatis, ne turbemini de hoc quod dixi: uado, quasi pastoris absentia gregem lupus inuadat. Et si a uobis corpore uado, ut homo, maneo presens per id quod Deus sum. Obiiciunt nobis Ariani Dei Filium esse creaturam ex dictis Salomonis dicentis: »Dominus creauit me in principio uiarum suarum, priusquam terram faceret .« Sed de humanitate dictum est, creauit me in initio uiarum suarum, id est ut initia uiarum et operum eius per Euangelium demonstraret. Subsequens autem diuinitati conuenit: »Ante seculum fundauit me .« Quid est dicere: Ante omnia tempora genuit me? Item dicunt: Quare carnem quam creaturam  esse non negas, cum diuinitate adoras? Propterea quia ita diuinitati unita est, ut Dei Filius Deus sit et homo. Denique si hominem separaueris a Deo, nunquam ei seruio, uelut si quis purpuram aut diadema regale inueniat, nunquid adorabit? Cum uero rex fuerit eis indutus, periculum mortis incurret, qui ea cum rege contempserit adorare. Si quis ergo adorare contempserit carnem deitati unitam, penam eterne mortis patietur.

»Si diligeretis me, gauderetis utique, quia uado ad Patrem, quia Pater maior me est.« Secundum formam serui puer Christus etiam parentibus suis minor erat. Gauderetis, inquit, quia humane nature gratulandum est, que leuatur ad dexteram Patris, quod idem sibi sperant ceteri.

 »Et nunc dixi uobis, priusquam fiat, ut, cum factum fuerit, credatis.« Predixit se ire ad Patrem et hi post mortem uisuri erant eum uiuentem, et ad Patrem ascendentem. Quo uiso credituri erant quod Filius Dei esset qui hoc potuit. Nam fides est rerum que creduntur et non uidentur. Credituri, inquam, erant Filium Dei non noua fide, qua et prius crediderant, sed aucta fide et referta, quia et modo cum hec diceret, parua erat, et cum moreretur pene iam nulla.

»Iam non multa loquar uobiscum. uenit enim princeps mundi huius, et in me non habet quidquam.« Princeps peccatorum non naturarum uenit accepta licentia a Deo, ut me tradat in manus Iudeorum, et ego sponte sequar, cum in me non habet  quidquam quod ad se pertineat. Noluit Dominus habere quod perderet. Pauper uenit, ne haberet diabolus quod auferret. Princeps mundi huius est diabolus; mundus, mundi amatores. Unde scriptum est: »Qui uoluerit esse amicus huius seculi, inimicus Dei constituitur .«

»Sed ut cognoscat mundus quia diligo Patrem, et sicut mandatum dedit mihi sic facio.« Hoc subiecit quasi ei diceretur: Cur moreris, si non habes peccatum? Quia Pater mandauit. Notandum sane quia Pater tradidit Filium, Filius seipsum, discipulus magistrum, diabolus Saluatorem, Iudei regem suum gentibus et cruci. Ecce opus commune, sed uoluntates ualde diuerse.



SERMO IN DIE PENTECOSTES.

 »uerbo Domini celi firmati sunt, et spiritus oris eius omnis uirtus eorum .« Per Filium qui est Dei uerbum, non solum celi, sed et omnia ex nichilo sunt creata, et ne in nichilum resoluantur, eodem uerbo firmata, et spiritu oris eius omnis uirtus eorum ornata. Angeli quoque sunt celi appellati, quia aliis corruentibus, per uerbum Dei in caritate sunt firmati, et per Spiritum eius in omni uirtute perornati. Unde scriptum est: Spiritus Dei celos ornauit , quia et istos celos astris, et angelos uirtutibus decorauit. Per Filium quippe angelici spiritus creantur, sed per Spiritum sanctum uiuificantur. Per Filium lucis substantia eluxit; sed per Spiritum sanctum splendor eius effulsit. Per Filium  firmamentum formatur; sed per Spiritum sanctum celeri uolubilitate rotatur. Per Filium sol, et luna, et sidera temporibus preficiuntur; sed per Spiritum sanctum lucis nitore perpoliuntur. Per Filium flumina funduntur; sed per Spiritum sanctum labilem cursum sortiuntur. Per Filium terra formatur; sed per Spiritum sanctum fructibus et floribus decoratur. Per Filium diuersa animalia producuntur; sed per Spiritum sanctum uitali statu imbuuntur, et aues uolatu, pisces natatu, bestie, reptilia, serpentia gressu per eum fulciuntur. Per Filium homo ad imaginem Dei plasmatur; sed per Spiritum sanctum in anima uiuificatur. Spiritus sanctus inspirat diuersa ingenia; ipse etiam dat diuersa artificia. Per Spiritum sanctum data sunt genera linguarum; per  ipsum de occultis thesauris sapientie producta sunt multimoda flumina Scripturarum. Per Spiritum sanctum patriarche de Christo et Ecclesia futura figuris designabant; per ipsum prophete locuti eadem Scripturis premonstrabant. Per ipsum apostoli confirmati, transacta eadem in mundo predicabant; per ipsum doctores inspirati Scripturas exponebant. Per Filium homo redemptus a morte liberatur; sed per Spiritum sanctum in baptismate ad uitam regeneratur. Per spiritum sanctum peccata relaxantur; per ipsum anime a morte criminum resuscitantur. Per Spiritum sanctum multi seculo contempto religiosam uitam duxerunt; per ipsum plurimi signis et prodigiis fulserunt. Per Spiritum sanctum etiam hodie plerique ad meliorem uitam  conuertuntur; per ipsum quamplures ad celestia mente rapiuntur. Per Filium fit resurrectio mortuorum; per Spiritum sanctum fit immutatio eorum. Per Filium mundus iudicatur; per Spiritum sanctum utraque pars iuste remuneratur. Per Filium Deus Pater celum nouum et terram nouam creabit, sed Spiritus sanctus uniuersa in meliorem statum renouabit. Celum nempe per ipsum solis splendore induetur; per ipsum sol septemplici lumine uestietur; per ipsum radiabit luna solis claritate; per ipsum uernabit terra paradisi amenitate. Tunc Filius de labore translatos faciet discumbere, et transiens illis ministrabit, quia de iudicio rediens, electos pro diuersis meritis in diuersis faciet mansionibus requiescere, et gloriam sue deitatis eis  facie ad faciem demonstrabit; Spiritus sanctus uero tribuit eis uelut iubar solis pleno gaudio splendescere, et Trinitatem in unitate perfecte cognoscere.



DIuISIO.

Hec festiuitas Spiritus sancti per septem dies celebratur, quia ipse in septem donis ueneratur, sicut per prophetam prenuntiatur: »Spiritus sapientie et intellectus, spiritus consilii et fortitudinis; spiritus scientie et pietatis, spiritus timoris Domini .« Hec sunt septem mulieres, que unum uirum apprehenderunt , quia septem dona Spiritus sancti solum Christum corporaliter possederunt. Huius Spiritus dona celestia scandent  omnes qui timent Deum. Per ipsum namque timor tribuitur, qui in duo diuiditur. Nam est timor seruilis et est timor filialis. Seruus quippe timet Dominum, ne eum damnet; filius timet Patrem, ne eum exheredet.  »Timet adultera maritum, ne ueniat; timet uxor casta, ne discedat.« Cum Spiritus sanctus, qui est caritas, mentem possederit, seruilem timorem foras emittet; timor autem Spiritus Domini in seculum seculi permanet. Iam enim gehennam ut seruus peccati non timebit, quia nullum peccatum committere querit. Deo autem ut filius per delectationem uirtutum adherebit, et ideo eius hereditatem possidebit. Ab ipsius gratia obtineamus orando, quatenus nos serui Dominum Deum nostrum timeamus, a malo declinando,  ne nos per contemptum preceptorum suorum aliquando penis subdat; imo uelut hostes sibi rebelles eternis tormentis puniat. Rogemus eum ut instar filiorum Isrelis uereamur, ut patrem, bonum faciendo, quatenus coheredes filii sui simus facie Patris perfruendo. Post timorem dat Spiritus pietatem, ut homo factori suo deuote seruiat, et proximo que preualent bona impendat. Deinde scientiam inspirat, ut quid homo facere uel deuitare debeat, sciat. Post hanc fortitudo ab ipso donatur, ut homo nec blandis, nec aduersis ad uitia flectatur. Deinde consilium rationi subministrat, ut utile eligat, nocuum respuat. Post hoc intellectum prestat, ut anima per uisibilia sempiterna intelligat. Deinde sapientiam inspirat, ut rationalis creatura mutabilem  creaturam despiciat, Creatorem suum qui est immutabile bonum diligat, solum fontem sapientie Christum in Spiritu sancto sapiat.

Qui per septiformem Spiritum in his uirtutibus florebunt, per ipsum septem munera in corpore, septem dona in anima obtinebunt, quando in terra sua duplicia possidebunt, cum in corpore sicut sol fulgebunt, et in anima equales angelis erunt. Ab ipso namque cuius pulchritudinem sol et luna mirantur, septies pre sole clarius in corpore illustrantur: Christus quippe per Spiritum sanctum reformabit corpus humilitatis uere, configuratum corpori claritatis sue . Et cum sit corpus spiritale, ille cuius sermo uelociter currit ,  tanta illud uestiet uelocitate, ut quam cito nunc uisus celum uel cogitatus orbis extremum attingit sua agilitate, tam concite tunc illuc feratur corporis mobilitate. Ab ipso etiam qui est omnium fortitudo, tanta roborabitur fortitudine, ut moles montium facile possit pede subuertere. Ab ipso quoque qui fuit inter mortuos liber , tanta inerit eis gratia libertatis, ut omnis solida creatura sit ei penetrabilis. In cuius uisione angeli magna dulcedine redundant; omnes sancti maximis deliciis exuberant, ab ipso omni affluentia uoluptatis perfruuntur, dum in gaudio Domini sui super omnia bona sua constituuntur, ubi Regem glorie sicuti est cernent in suo decore, in quem desiderant prospicere, ubi omnium angelorum et sanctorum gloriam uident, et sua  membra cuncta perlucida intus et extra inspiciunt; ubi iugiter audiunt resonare organa sanctorum et concentus angelorum; ubi cinnamomi et balsami odore suauissimo recreabuntur, et in aspectu Dei exsultantes epulentur, et in letitia delectentur, atque ab ubertate domus Dei inebriabuntur, et torrente uoluptatis eius potabuntur . Ab ipso qui est salus omnium tanta sanitate solidantur, ut sicut nunc radius solis nullam sectionem, ita ipsi tunc nullam corporis passionem patiantur. Ab illo qui est uita eterna, sic longeuitate confirmantur, quod nunquam in eternum morte soluentur. Hec septem bona habebunt in corpore per septem sancti Spiritus dona. Totidem in anima habebunt, ubi de bonis Domini perenniter gaudebunt. Nam ipse fons sapientie tantum  eis influit, quod eis notitia omnium rerum tribuit. Ineffabili amicitia copulantur, quia a Deo ut filii, ab angelis ut fratres amantur. Incomparabilis concordia eos conglutinat, quia nec Deus, nec aliquis sanctorum ab ipsorum uoluntate discrepat. Inestimabili potestate sublimantur, quia nouo celo et noue terre principantur. Inenarrabili honore exaltantur, quia ab ipso Deo et ab uniuersis angelis uenerantur. Summa securitate pollent, quia nemo hec ab eis unquam tollet. Plenum gaudium in his sine fine habebunt; omnes amicos suos, quos diligunt, iisdem bonis frui perpetuo gaudebunt. Hec sunt dona que Christus in altum ascendens hominibus dedit, quos a diabolo captos, de morte captiuos duxit, astrigerisque sedibus uictor gloriosus inuexit



DIuISIO.


In terra positis Dominus dona sua contulit, dum per carismata sancti Spiritus eos signis et nouis linguis coruscare tribuit. Porro qui septem donis Spiritus sancti uacui inueniuntur, quot isti bonis perfruuntur, tot illi penis cruciabuntur. Hec sunt olim in lege prefigurata; hec per prophetas prenuntiata. De legali quippe candelabro septem lucerne precedunt , quia de Christo septem dona Spiritus sancti Ecclesie prodeunt. Hec sunt septem columne quibus domus Sapientie fulcitur , quia donis septem Spiritus sancti Ecclesia, que est domus Dei, insignitur. Hi sunt septem oculi, quos propheta in uno lapide uidet ,  quia uidelicet petra Christus septem dona Spiritus sancti ad illuminationem animarum fidelibus dedit. Hec sunt cornua Agni propter nos occisi , quibus credentes proderunt capita septem draconis rufi. Unde et isdem Spiritus sanctus super Dominum baptizatum in columbe specie descendisse predicatur propter septem naturas que in columba esse memorantur. Columba in petra nidificat, quia Spiritus sanctus in Christo corporaliter habitat, alienos pullos nutrit, dum errantes a regno Dei alienos per penitentiam reducit; pura grana eligit, quia bonos de malis, ut grana de paleis secernit; felle caret, quia malitia eos euacuat quos possidet; non ledit rostro, quia Spiritu sancto repletus non insidiatur proximo: iuxta fluenta habitat, quia Spiritus sanctus in sapientibus  habitat; gregatim uolat, quia congregatis in nomine Domini Spiritus sanctus sua munera donat. Unde propheta: »Ecce, inquit, quam bonum, et quam iucundum habitare fratres in unum! Sicut unguentum in capite quod descendit in barbam, barbam Aaron, quod descendit in oram uestimenti eius, sicut ros Hermon, qui descendit in montem Sion. .« Fratres in unum unanimes cum iucunditate habitabant, quando multitudo credentium cor unum et animam unam habebant. Ideo unguentum de capite in barbam Aaron descendit, quia de capite omnium Deo scilicet Spiritus sanctus, qui est spiritalis unctio, in apostolos uenit. Per Aaron, qui mons fortitudinis dicitur, Christus intelligitur, per quem fideles contra uitia fortes existunt, atque in altum  de uirtute in uirtutem ibunt. Huius barba apostoli erant, dum ei qui est os patris quasi barba ori adheserant. De barba unguentum in uestimentum fluxit, dum Spiritus sanctus per impositionem manuum apostolorum se credentibus infudit. Ros de Hermon, quod anathema sonat, in montem Sion, quod specula dicitur descendit, dum superna gratia de Synagoga in Ecclesiam uenit. Mons Hermon iuxta Iordanem est situs, ubi Dominus est baptizatus. Ros ergo Hermon est Spiritus sanctus, qui super Dominum in baptismo ad istum montem uenit, qui hodie in montem Sion in quo sita est Hierusalem, super credentes descendit.

Qualiter autem hoc contigerit, Scriptura nobis hodie retulit. Dum quinquaginta dies a resurrectione  Christi transissent, et discipuli, ut sepe ascendens preceperat, in Hierusalem pariter resedissent, subito ingens sonus tanquam uehementis uenti aduenit qui totam domum ubi erant sedentes repleuit: atque ignee lingue illis apparuerunt, quibus incensi omnium gentium linguis magnalia Dei loqui ceperunt. Porro propter instantem festiuitatem Iudei ex omni natione totius orbis in Hierusalem confluxerant, quia Pentecosten singulis annis ob acceptam illo tempore legem celebrabant; qui hoc audito simul conuenerant, et singuli linguam in qua nati sunt de ore eorum stupefacti audiebant. Quos Petrus allocutus dixit hec, per prophetas predicta, per Iesum uero ab eis crucifixum completa. Qui penitentia ducti  ad tria millia hominum baptizati sunt, et ipsi Spiritu sancto sicut alii repleti sunt. Alia die, cum Petrus et Ioannes claudum per Spiritum sanctum sanassent, quinque millia baptizati sunt, qui omnes Spiritu sancto ditati sunt, et sanguinem Christi, quem prius furibundi fuderunt, postmodum tremebundi biberunt, ac perplures sanguinem suum pro ipso fuderunt. Apostoli autem, accepto Spiritu sancto, duodecim annos in Hierusalem eodem precipiente commanebant, que in mundo docturi erant insimul conferebant, in circuitu Iudeos ac gentiles docebant, signis ac prodigiis ad fidem plurimos conuertebant. Qui omnes per impositionem manuum apostolorum Spiritum sanctum accipiebant, et uirtutes Dei nouis edebant linguis. Apostoli namque  per Spiritum sanctum cecis lumen refundebant, surdis aures recludebant, mutis linguam soluebant, claudos gressu erigebant, leprosos mundabant, demonia ab obsessis effugabant, mortuos resuscitabant, insuper per baculos uel per uestimenta, quidam illorum etiam per umbram suam debiles sanitate restaurabant. Post hec duodecim per totum mundum diffusi, septeno munere Spiritus sanctus perfusi, per septenarium numerum duodeni officium suum peregerunt, dum quatuor partes mundi ad fidem sancte Trinitatis perduxerunt. Tres enim et quatuor, quod septem sunt, duodecim fiunt. Qui boni piscatores sagena fidei pisces olim ad uitam predestinatos signis et miraculis de salo seculi ad littus uite pertraxerunt, et Christi exemplo animas  suas pro ouibus sibi commissis, preuii duces posuerunt. Postquam Deus omnia in principio sex diebus creauit, septimum sanctificauit, quia in ipso requiescens ab opere cessauit. Sic qui in sex etatibus mundi in donis Spiritus sancti operari student, in septima per ipsum ab omni labore requiescent. Sic nos quoque sex diebus in hebdomada laboramus, in septima uacamus, quia per septiformem Spiritum nunc bonis operibus insistimus, in futuro ab omni opere feliciter requiescimus, ubi per ipsum uacabimus, et Deum sicuti est uidebimus.



DIuISIO.

In diluuio columba ramum oliue reportans , inclusis pacem nuntiauit, quia Spiritus sanctus  per chrismatis unctionem animabus carne inclusis pacem amissam redonabit. Hic etiam digitus dextre Dei appellatur, quia sicuti manus per digitos operatur, ita Christus qui est dextera Patris, cuncta per diuisiones gratiarum Spiritus sancti operatur. Unde magi qui Moysi resistere non potuerunt, digitum Dei hoc esse dixerunt , qui euidenter signa per Spiritum sanctum fieri conspexerunt. Per hunc est lex in duabus tabulis descripta, quia per Spiritum sanctum in duobus preceptis caritas est disposita. In hoc digito eiicit Dominus demonia, quia opera Filii et Spiritus sancti erunt inseparabilia. Olim genus humanum habebat tantum unius lingue usum; sed LXX, et duo gigantes turrim contra  Deum construebant; inde offensus linguas eorum confundebat, ita quod nullus alterius linguam intelligebat, sicque per orbem disperserat quos omnes hodie Spiritus sanctus in unitatem fidei per genera linguarum congregauerat. Hebreus quoque populus, Aegyptiaca seruitute in paschali nocte per paschalem agnum liberatus, ac per mare Rubrum translatus, ad montem Sinai quinquagesima die peruenit, quem fumus et ignis repleuit, atque de medio ignis Dominus ei legem timoris in tabulis scriptam dedit. Sic Christianus populus, de diabolica oppressione in paschali nocte per paschalem Agnum Christum ereptus, per baptismum quasi per mare Rubrum transuectus, quinquagesimo die, scilicet hodie, in igne legem amoris accepit, quam  eum Dominus in corde scribere precepit, ut uidelicet post facerent sponte Dei amore quod prius fecerant coacti timore. In lege etiam erat preceptum ut quinguagesimus annus iubileus, id est annus remissionis uocaretur, totusque ab opere seruili feriaretur, atque amissa hereditas propriis heredibus redderetur. Per hoc Spiritus sanctus illud tempus prefigurari uoluit in quo populum suum ab opere seruili, id est a peccato uacare docuit, eique amissam hereditatem paradisi restituit.  Spiritus sanctus his datus memoratur, dum semel in terra, semel de celo datur. In terra datur Spiritus, ut diligatur proximus: de celo datur Spiritus, ut diligatur Deus. Qui enim Deum diligit, sermonem eius seruabit . Hunc Deus Pater  diligit et Trinitas ad eum ueniet, et mansionem apud eum faciet.

Ideo, karissimi, diligamus Deum; mandata eius seruando, ut ipse diligat nos mansionem sibi in nobis preparando. De hospitio cordis nostri stercus peccatorum: penitentia et confessione extergamus, lacrymis sordes diluamus, floribus bonorum operum ornare studeamus, ut Spiritus sanctus designetur aduentare, et dignum habitaculum sibi in nobis preparare. Hic etiam super Dominum in colombe speciem descendit, quia eum immunem a peccatis ostendit. Super discipulos autem in igne uenit, quia peccata in eis consumens, chirographum peccati deleuit. Unde et ignis filios Isrel precessit, et eis iter ad patriam suggessit, quia ignis Spiritus  sancti eos precedit, et iter per Scripturas ad patriam paradisi ostendit. Ideo nunc baptisma agitur, quia per Spiritum sanctum originale crimen remittitur. Ideo etiam his diebus ieiunia celebramus, quia per Spiritum sanctum ueniam accipere speramus. Qui Spiritum sanctum blasphemauerit, non remittetur ei, neque in hoc seculo, neque in futuro. Per Spiritum sanctum datur remissio peccatorum. Qui de uenia desperat, hic Spiritum sanctum blasphemat, atque irremissibile peccatum perpetrat. Quemadmodum, karissimi, est Natiuitas Domini celebris, sic et ista festiuitas omnibus fidelibus debet esse solemnis, quia sicut in illa Deus in carne ueniens homines uisitauit, sic in ista Deus in igne adueniens, a peccatis homines purgans, multa carismata  eis donauit. He festiuitates et angelis et hominibus sunt uenerabiles, quia ipsi Deo nostro sunt celebres. Denique in natiuitate Domini, Dominus maiestatis de solio glorie sue surrexit, arma bellica induit, pro nobis pugnaturus in exsilium abiit. Parasceue autem dies belli atque uictorie exstitit, cum Dominus fortis et potens in prelio principem mundi diabolum cum suis satellitibus deuicit, uictoriamque potenter obtinuit. Dies uero Dominice resurrectionis est dies qua peracto bello regnum tyranni uastauit, captiuitatem ab eo captam ad se congregauit. Dies autem ascensionis est hec, in qua cum nobili pompa Dominus uirtutum regressus triumphauit, atque cum angelis malis susceptus carnem nostram super ethera exaltauit. Hodierna  uero dies est qua militibus spolia distribuit, dum fidelibus uaria dona Spiritus sancti contulit. Adhuc restat una dies qua sponsam suam de hac Babylonia est ducturus, quando in ultima die Ecclesiam in celesti Hierusalem est collocaturus. Nempe de his diebus precinuit per totum Psalterium Spiritus sanctus. Insuper lex et omnes prophete persultauerunt hec consona uoce. Igitur, karissimi, conspectui eius in iustitia nunc appareamus, ut, cum apparuerit gloria eius, in nuptiis eius satiari ualeamus ad uidendum in bonitate electorum suorum, ad letandum in letitia gentis sue, in plenitudine omnium bonorum . Que oculus non uidit, et auris non audiuit .



FERIA SECUNDA. Secundum Ioannem.


 »Sic enim dilexit Deus mundum, ut Filium suum unigenitum daret, ut omnis qui credit in eum non pereat, sed habeat uitam eternam .« Aperit causam humane salutis, dilectionem scilicet Dei Patris ex quo est omnis restauratio uel institutio per Filium suum in Spiritu sancto. Idem dicit ex Filio Dei quod supra ex filio hominis credentes consequi, ut per quem in deitate conditi sumus, per eumdem in homine restauremur.

»Non enim misit Deus Filium suum in mundum ut iudicet mundum, sed ut mundus saluetur per ipsum.« uenit Saluator, ut saluet, non ut iudicet, id est damnet, sed si iudicatur homo, ex se habuit, quia non credidit.

»Qui credit in eum, non iudicatur; qui autem  non credit, iam iudicatus est, quia non credit in nomine unigeniti Filii Dei.« Nondum apparuit iudicium, sed iam factum est. »Nouit enim Dominus qui sunt eius .« Nouit enim qui permaneant ad coronam, qui ad flammam. Nouit in arca sua triticum, nouit paleam, nouit segetem, nouit zizania. Non eos audiamus qui negant ex hoc loco diem iudicii futurum. Dicunt enim: Si et ille qui  credit non ueniet in iudicium, et ille qui non credit iam iudicatus est, ubi sunt quos iudicaturus est Dominus in die iudicii? Non intelligitur preteritum tempus poni pro futuro. Nam iudicatus est, dicitur damnatus est Dei prescientia, qui nouit quid immineat non credentibus; et ubi dicit: non ueniet ad iudicium, ita intelligendum est: non uenit ad damnationem.

»Hoc est autem iudicium, quia lux uenit in mundum: et dilexerunt homines magis tenebras quam lucem. Erant enim eorum opera mala. Omnis enim qui male agit odit lucem; et non uenit ad lucem, ut non arguantur opera eius.« Iudicium dicit eternam damnationem, quod erit non cognoscere Deum, sicuti eterna uita est cognoscere eum. Quia lux uenit,  uerbum scilicet in carne, et excitat et monet homines cognoscere sua mala, in quibus omnes sunt; profecto illi iudicantur qui oderunt admonentem lucem, et fugant ne arguantur mala eorum que sunt impietas, incredulitas, odium eterne lucis, et nolle eam aspicere, sed uelle in tenebris peccatorum remanere. Utique omnis qui est in intentione mali et cum amore ipsius mali operatur, odit lucem,  quia detegit mala, et ita non uenit ad lucem, ut ei iungatur; sed fugat ne mala que diligit arguantur.

»Qui autem facit ueritatem uenit ad lucem, ut manifestentur opera eius, quia in domo sunt facta.« Quia initium boni est accusatio mali, ueritatem facit, id est ea que ueritas iubet. Quicunque admonitus per lucem sua mala accusat, ut hec eius accusatio et alia bona que fecit manifestentur quod illuminatione diuina sunt facta. Qui uult ergo uenire ad lucem, non tantum a grandibus peccatis abstineat,  sed etiam a minoribus ueram comessionem faciat, quoniam plura minuta peccata, si negligantur, occidunt. Nam minute gutte flumen implent, et minuta grana arene si multa sunt opprimunt nauem. Et hoc facit sentina neglecta, quod fluctus irruens. Paulatim intrat aqua per sentinam; sed diu intrando et non exhauriendo mergit nauem. Et quia Deus peccatores flagellat in hoc seculo ad emendationem, ferto patrem erudientem, ne sentias iudicem punientem.



FERIA TERTIA. Secundum Ioannem.


 »Amen, amen dico uobis, qui non intrat per ostium in ouile ouium, sed ascendit aliunde, ille fur est et latro .« Quia Pharisei iactabant se uidere  Dominus ob eorum arrogantiam proposuit hanc similitudinem. Ostendit itaque quia neque sapientia, neque obseruatio legis, nec bona uita quecunque ualet nisi per eum. Siue enim Iudeus seu Phariseus, seu gentilis, seu etiam philosophus doceat bene uiuere, uel hereticus sub nomine Christi, nec tamen in Christo predicans omnes sine eo rapiunt et occidunt. Ouile est Ecclesia. In quam quicunque uult intrare, per Christum intret, Christi gloriam querens, non suam. Humilis ianua est Christus. Ergo qui intrat se humiliet, ne ascendens  per maceriam, dum exaltatur cadat. Aliunde itaque ascendit, qui quomodo propter Christum intrat, uel non de eo bene sentiendo, uel non eius gloriam, sed suam querendo. Fur ergo est qui male intrat, et quod alienum est suum dicit, id est oues Dei suas facit. Latro est, quia quod furatus est occidit, dum malo exemplo seu peruerse docendo oues uocem eius audiunt. In quo cum sonet uox uerbi Dei predestinati ad uitam audiunt obediendo. Et notandum quod non omnis qui intrat per ostium, pastor est, quia et oues intrant. uerumtamen unitas uniuersitatis Ecclesie uerbo et exemplo quotidie pascit. Ostiarius est Christus, qui se ipsum aperit, uel Scriptura que ducit ad Christum, uel Spiritus sanctus  ad omnem ueritatem.

»Et proprias oues uocat nominatim, et educit eas. Et cum proprias oues emiserit, ante eas uadit, et oues illum sequuntur, quia sciunt uocem eius.« Oues uocat nominatim qui ait discipulis suis: »Gaudete, quia nomina uestra scripta sunt in celo .« Unde alibi: »Nouit Dominus qui sunt eius .« Educit eas hinc ad uitam eternam, emittit eas absoluendo a uinculis peccatorum, et precedit eas surgens a mortuis. Aliter educit oues de tenebris ad lucem doctrine, et ante eas sic emissas quasi de Aegypto uadit uelut in columna nubis et ignis, exemplo indicans quod docuit. Oues illum  sequuntur quocunque ierit, perseuerando usque in finem. Nec enim bene uiuere dicendi sunt qui finem bene uiuendi uel cecitate nesciunt, uel inflatione contemnunt.

»Alienum autem non sequuntur, sed fugiunt ab eo, quia non nouerunt uocem alienorum. Hoc prouerbium dixit eis iehsu. Illi autem non cognouerunt quid loqueretur eis.« In bono conuincuntur esse ceci. Interest enim inter illos et nos antequam ista uerba cognoscamus, quoniam pulsamus et aperietur nobis, illi autem non.

»Dixit ergo eis iterum iehsu: Amen amen dico uobis, quia ego sum ostium ouium.« Sicut Filius per se nouit Patrem, nos autem per illum, sic intrat in ouile, id est ad corda ouium per se et nos per  ipsum. Oculus carnis se uidere non potest, alia uidet; sed intellectus et se et alia intelligit. Sic Christus et ad se, et ad te, et ad Patrem per se intrat. Nam et per uerbum alia dicuntur que non sunt uerbum, et ipsum uerbum. Multi sunt pastores ut boni episcopi; ostium uero nemo est, nisi Christus. In Apocalypsi dicuntur sancti, non ostium, sed porte per quas peruenitur ad ostium. Omnes quotquot uenerunt fures sunt et latrones, sed non audierunt eos oues. Qui uenerunt non qui missi sunt fuerunt. Unde in propheta: »ueniebant et ego non mittebam eos .« In uenientibus presumptio temeritatis, in missis obsequium seruitutis est. uel ita: Quotquot uenerunt, scilicet preter me, fuerunt latrones. Precones ueritatis non uenerunt  preter eum, qui est ueritas, quia sic crediderit in eum uenturum, quomodo nos credimus in eum qui uenit. Tempora uariata sunt, non fides. Unus canon Scripturarum est omnia non ad totum referri, sed ad partem maximam, ut ibi: »Omnes declinauerunt, simul inutiles facti sunt .« Similiter hic: »Omnes qui uenerunt ante me, fuerunt fures et latrones.« Et Paulus ad Corinthios: »Omnibus, inquit, omnia factus sum, ut omnes lucrifacerem .« Et ad Philippenses: »Omnes enim que sua sunt querunt, non ea que sunt Christi Iesu .« Ita est illud  Patris ad Filium: »Omnia mea tua sunt .« Sciendum est quia non omnes qui audierunt uocem pastoris oues fuerunt, ut Iudas. Sub ouina pelle audiens pastorem, lupus erat pastori insidians. Aliqui eorum qui Christum crucifixerunt, non audiebant, et oues erant. De quibus Dominus ait: »Cum exaltaueritis Filium hominis, tunc cognoscetis quia ego sum .« Hoc aliquis ita soluit: »Quando non audiebant, adhuc erant lupi; sed quando facti sunt oues, audierunt. Utcunque potest dici, sed per Ezechielem Dominus obiurgando pastores dicit de omnibus: »Et errantem non reuocastis .« Errantem dicit et ouem appellat. Si errabat quando ouis erat, procul dubio non pastoris, sed furis et latronis  uocem audiebat. Sed Dominus ait: »Quotquot uenerunt preter me fures sunt et latrones, sed non audierunt eos oues.« Ergo secundum prescientiam Dei uidentis qui sunt eius, multe oues sunt foris, et multi lupi intus. Multi namque blasphemant Christum, credituri in eum, qui sunt oues foris; sed adhuc alienam uocem sequuntur. Item multi intus laudant blasphematuri, sed tamen quandiu recte sapiunt, uocem Christi audiunt. Sed est quedam precipua uox pastoris, in qua oues non audiunt alienos, et in qua non oues non audiunt Christum. Que est illa uox? »Qui perseuerauerit usque in finem, hic saluus erit .« Hanc uocem non negligit proprius, non audit alienus.  Nam qui predestinatus est et prescitus ad uitam, licet ad tempus erret, tandem redit et perseuerat.

»Ego sum ostium; per me si quis introierit saluabitur, et ingredietur, et egredietur, et pascua inueniet.« Exercet obscuris, pascit manifestis Magister ueritatis. Quilibet non fictus, per claritatem sapientie Dei intrans catholicam Ecclesiam, saluabitur perseuerando, et etiam prius erat in ouili predestinatione diuina. Ingredietur intus bene cogitando sanctum Apostolum dicentem habitare Christum per fidem in cordibus nostris . Egredietur, extra operando secundum Psalmistam: »Exiet homo ad opus suum .« Aliter: Ingredietur credendo, operando egredietur ad pugnam contra hereticos. Amplius: Ingredietur Ecclesiam ut hic  per fidem uiuat, quia »iustus ex fide uiuit .« Et egredietur etiam per ostium fidei Christi de hac uita, ut in eternum uiuat. Ubi enim subiungit: »Ego ueni, ut uitam habeant,« uidetur dicere, ut uitam habeant ingredientes, et abundantius habeant egredientes. Itaque pascua intellige gaudia sempiterna paradisi, presentem Dei uultum, qui dum sine defectu conspicitur, sine fine mens uite cibo satiatur.

»Fur non uenit, nisi ut furetur, et mactet, et perdat. Ego ueni ut uitam habeant, et abundantius habeant.« Fur uenit ut furetur, alienam rem sibi usurpando; mactet, a fide retrahendo; perdat in eternam damnationem.



DOMINICA IN OCTAuA PENTECOSTES. Secundum Ioannem.


 »Erat homo ex Phariseis, Nicodemus nomine, princeps Iudeorum. Hic uenit ad Iesum nocte, et dixit ei: Rabbi, scimus quia a Deo uenisti magister. Nemo enim potest hec signa facere que tu facis, nisi fuerit Deus cum eo .« Nicodemus uenit ad Iesum nocte, uel quia metuit offendere populum, cum esset unus de principibus; uel quia magister erat in Isrel, palam discere erubuit. Nox itaque significat litteram legis, uel ignorantiam cordis, uel timorem. Nicodemus uero, unus ex his qui per signa crediderant, figura est catechumenorum. Nam licet credant, quadam tamen nocte sacramentorum ad baptismum perueniunt, ubi de inuio tenebrarum ad uiam celestis luminis renati transeunt. Si enim tantum ualuit baptismatis figura, ut  per Moysem baptizati in nube et in mari ad manna perducerentur, nonne per uerum baptisma ad idem peruenire poterit? Quid est manna?

»Ego sum, inquit, panis uiuus qui de celo descendi. Respondit iehsu et dixit ei: »Amen, amen dico tibi, nisi quis natus fuerit denuo, non potest uidere regnum Dei,« id est non potest me cognoscere, qui sum regnum Patris, qui sum uisio ueritatis. Quia Nicodemus aperta signa prudenter  notauit, de secunda natiuitate ac de ceteris fidei mysteriis plenius doceri meruit.

»Dicit ad eum Nicodemus: Quomodo potest nasci homo, cum sit senex? Nunquid potest in uentrem matris sue iterum introire, et nasci?« Spiritus ei loquitur et ipse carnem sapit suam, non Christi, sicut illi qui putauerunt Dominum posse coquere, et manducare concisum, sicut agnum, quando Dominus dixit: »Nisi quis manducauerit carnem meam et biberit sanguinem meum, non habebit uitam in se ,« et statim recedentes non amplius sunt eum secuti. Dominus autem hoc remanentibus exposuit, dicens: »Spiritus est et uita quod dixi. Nam spiritus uiuificat, caro autem nichil prodest ,« ne carnaliter intelligerent quod  dixerat. Ita Nicodemus nondum nouerat parentes qui generant ad uitam. Una enim generatio est carnalis, altera spiritalis. Sciendum quomodo uterus non potest repeti, sic nec baptismus. Qui nascitur de catholica Ecclesia, tanquam de Sara nascitur; qui autem de heresi, tanquam de ancilla . Aduerte cur Dominus dicat: »Ego sum Deus Abraham, et Isaac et Iacob ,« quasi Ne, qui ante istos fuit, et Moyses qui post, sancti  patriarche non essent. In istis quippe patribus inuenimus liberas et ancillas: quod totum figura est, ut ait Apostolus: »Hec autem in figura contingebant illis .« Et illud: »Scripta sunt autem propter nos, in quos fines seculorum deuenerunt .« In generationibus autem liberarum et ancillarum quatuor sunt genera hominum, in quibus completur forma totius Christianitatis. Ancillas accipimus in malis, liberas in bonis. Aut igitur libere pariunt bonos, ut Sara, Isaac; aut malos et bonos, ut Rebecca, Esau et Iacob; aut mali malos, ut Agar Ismel; aut mali bonos et malos, ut ancille Iacob. Ad hanc similitudinem aut boni baptizant bonos, ut Ananias Paulum; aut malos, ut Philippus Simonem magum; aut mali bonos et malos, ut predicatores  quidam, quos dicit Apostolus non caste solere annuntiare Euangelium, tolerans eos in societate Christiana, dicens: »Quid enim dum omni modo siue occasione siue ueritate Christus annuntietur! et in hoc gaudeo .« Non alieno malo gaudebat, sed quia uerum predicabatur. Si quos isti similes sui baptizabant, tunc mali malos. Si quos uero tales quales admonet Dominus, cum dicit: »Que dicunt facite; que autem faciunt, facere nolite ,« tunc mali bonos baptizabant. Quomodo ergo in filiis Iacob non obfuit illis, qui nati sunt de ancillis, quominus tenerent terram repromissionis cum fratribus ex equo, sed preualuit semen paternum: sic quicunque per malos baptizantur, quanquam ex malis nati sint, tamen  quia ex semine uerbi Dei, quod figuratur in Iacob, nati sunt, si boni esse uoluerint, hereditatem cum fratribus possidebunt. Siue ergo schismaticus, siue facinorosus quisque in confessione sancte Trinitatis baptizet, non ualet ille rebaptizari a Catholicis, ne confessio uel inuocatio tanti nominis uideatur annullari. Et in utero Ecclesie magna luctatio est inter bonos et malos, sicut Iacob et Esau luctabantur , et semper mali persequuntur bonos, ut Ismel Isaac. Ideo namque dixit Sara Abrahe: »Eiice ancillam et filium eius ,« quia illusionem uidit in lusum, non ideo quia ludebat Ismel cum filio suo. Unde Apostolus: »Sicut tunc ille, qui secundum carnem natus erat,  persequebatur eum qui secundum spiritum; ita et nunc .« Secundum carnem nati sunt dilectores mundi, secundum spiritum amatores Christi. Plus ergo nos persequuntur qui nos illudendo seducunt, ita: »ueni, ueni, baptizare: hic habes uerum baptisma.« Ismel ergo non ideo fuit exhereditatus, quia ex ancilla natus, sed quia superbus fuit. Nam si esset ideo exhereditatus, filii Iacob non admitterentur ad hereditatem. Quod et Sara affligit ancillam Agar, non dicitur persecutio, sed correctio. Unde etiam angelus fugienti dicit: »Reuertere, et humiliare sub manu domine tue .« Sic boni principes hereticos et quoslibet perniciosos Ecclesie exsiliis et aliis legalibus penis iuste affligunt.

 »Respondit iehsu: Amen, amen dico tibi, nisi quis renatus fuerit ex aqua et spiritu, non potest introire in regnum Dei.« Sensus est: Quisquis renasci contempserit, non habebit uitam, quia non fuerit renatus ex aqua et spiritu, id est ex fide et dilectione. Quomodo aqua sacramentum fidei est? Aque nomine intelligitur fides. Spiritus autem diffundit caritatem in cordibus nostris. Itaque paruuli cum per baptismum uniuntur Ecclesie, nascuntur ad uitam, ex fide et dilectione sanctorum, quarum nexu Ecclesia iungitur Deo, ex uisibili sacramento aque et Spiritu sancto, et in bono neglecto si uitam finierit, a regno Dei in perpetuum exclusus erit. Quicunque uero non percepto regeneratoris lauacro pro Christi confessione moriuntur,  tamen eis ualet ad dimittenda peccata, quantum si abluerentur sacro fonte baptismatis. Qui enim dixit: »Nisi quis renatus fuerit ex aqua et spiritu, non intrabit in regnum celorum,« et alia sententia fecit istos exceptos, ubi non minus generaliter ait: »Qui me confessus fuerit coram hominibus, confitebor et ego eum coram Patre meo .« Equidem sanguis et aqua, qui uulnere lateris Christi percussi exiuerunt, typum martyrii et baptismi quo itur ad celum pariter protulerunt. Denique si quos in fide Christi et in caritate non ficta radicatos excludat articulus mortis a sacramento baptismi, constat quia non excluduntur a salute. Martyres enim sunt coram Deo, si puro corde martyrio parati erant et baptizati in igne uel spiritu,  iuxta quod Dominus dixit apostolis: »uos autem baptizabimini Spiritu sancto, non post multos hos dies .« Hinc est quod ait Ambrosius de ualentiniano: »uentrem meum doleo, ut prophetico utar exemplo, quia quem regeneratus eram, amisi.« Ille tamen gratiam quam poposcerat non admisit. Augustinus, in lib. Iu De baptismo: »Considerans latronem cui dictum est: Hodie mecum eris in paradiso, inuenio non tantum passionem pro nomine Christi id quod ex baptismo deest supplere posse, sed et fidem conuersationemque cordis, si forte ad celebrandum mysterium baptismi in angustiis temporum succurri non potest.« Quantum itaque ualeat etiam uisibili baptismi  sacramento quod ait Apostolus: »Corde creditur ad iustitiam, ore autem confessio fit ad salutem «; tunc impletur inuisibiliter, cum mysterium baptismi non contemptus religionis, sed articulus necessitatis excludit. Sciendum quod Augustinus hanc sententiam non retractauit, ut quidam falso putant, sed illud quod in exemplo dixerat latronem non fuisse baptizatum, quia incertum est utrum fuerit baptizatus an non. Quod ergo alibi ait: Cathecumenum enim quamuis in bonis operibus defunctum uitam habere non credimus, non martyr fuerit. Hec et his similia de contemnentibus sacramenta baptismi dicta sunt.

»Quod natum est ex carne, caro est; et quod natum est ex spiritu, spiritus est.« Spiritalem  natiuitatem distinguit a carnali. Ex Spiritu sancto spiritus noster, id est anima, nascitur in Deo, cum ei per gratiam, que Spiritus sanctus intelligitur, peccata remittuntur, ne propterea damnationis penam incurrat. Non enim caro, sed anima potest uel puniri.«

»Non mireris quia dixi tibi: Oportet uos nasci denuo. Spiritus ubi uult spirat, et uocem eius audis, et non scis unde ueniat et quo uadat.« Sic est omnis qui natus est ex spiritu. Spiritus potestatem habet quibus uult gratiam remissionis impertire, et uocem eius corporalem audis eo loquente in sanctis predicatoribus, iuxta illud: »Non enim uos estis, qui loquimini, sed Spiritus Patris uestri qui loquitur in uobis .« uerumtamen ignoras  an illa uox per intelligentiam ad quosdam ueniat, id est de qua causa eodem Spiritu agente, quidam fortasse minus eruditi uocem illam intelligant, et quo, id est pro quo modo, uadat ab aliise que penitentibus, hoc est sine intelligentia transeat ab illis. Ad hunc modum fit illa natiuitas que est ex spiritu, te uidelicet nesciente, discutere quomodo id Spiritus inuisibiliter agat, ubi ipse nichil corporaliter operatur. Ne mireris ergo de hoc, scilicet quod agitur spiritu in illa generatione, si nescias. uel ita: Spiritus in potestate habet ut cuius uult, cor illustret, et si, te penitente, quempiam ad horam repleuerit, uocem quidem eius spiritus audis, sed non scis unde ueniat et quo uadat, id est quomodo cor illius intrauerit, uel quomodo redierit. Natura enim  inuisibilis est. Sic inuisibiliter incipit renatus esse agente Spiritu, quod non erat, ita ut infidelis nesciat unde ueniat, et quo uadat, in qua gratia ueniat in adoptionem filiorum Dei, et uadat in perceptionem celestis regni. Que quia incognita sunt carnali, iterum querit.

»Respondit Nicodemus, et dixit ei: Quomodo possunt hec fieri? Respondit iehsu, et dixit ei: Tu es magister in Isrel, et hec ignoras?« Quid quasi insultabat Dominus magistro? uolebat illum nasci ex spiritu: quod nequit, nisi humilis. Ille autem inflatus erat, et alicuius momenti sibi esse uidebatur, quia doctor erat Iudeorum.

»Amen, amen dico tibi, quia quod scimus loquimur,  et quod uidimus testamur, et testimonium nostrum non accipitis.« Si essent humiles ex spiritu nati, crederent ea que Dominus cum prophetis et apostolis testatur foris mundo de his que uidentur in abscondito Dei. Euangelista Ioannes in consuetudine habet geminare Amen in confirmatione diuinorum uerborum, illud attendens quod Dominus ait: »Sit sermo uester: Est est,« hoc est per duplicitatem nichil dicatis, sed sicut dicitis, proferatis ore, credatis corde. Tale est ergo Amen, amen, ac si diceret: Geminat, id est ueritatem tam oris quam cordis pronuntiat.

»Si terrena dixi uobis, et non creditis: quomodo si dixero uobis celestia, credetis?« Sensus est: Si non creditis, nec etiam intelligitis quia templum  possum suscitare deiectum a uobis, quod terrenum est, quomodo creditis quia per spiritum possunt homines regenerari? Nunc tamen per increpationem inuitatum ad humilitatem instruit adhuc de diuina et humana sui natiuitate, de passione et ascensione et aliis pluribus. Unde sequitur: »Et nemo ascendit in celum, nisi qui de celo descendit Filius hominis qui est in celo.« Nemo ascendit, id est ascendere facit, ad eminentiam superne uite, nisi qui inde descendit humiliando se, id est Filius Dei, qui est uerbum Patris, nostram assumendo infirmitatem, secundum quam minor dicitur Patre. Descendit, inquam, per hoc filius hominis effectus, qui tamen in celo est, hoc est in illa equalitate Patris quam antea habuit. Assumens quippe quod  non erat, non amisit quod erat. Aliter: Deus diuinitatem suam non indignam censuit nomine filii hominis, sicut carnem suam dignatus est nomine Filii Dei, ne quasi duo Christi diceretur. Et ita per distantiam diuinitatis et infirmitatis, Filius Dei manebat in celo, filius hominis manebat in terra. Per unitatem uero persone, que in duabus naturis unus Christus est, et Filius Dei ambulabat in terra; et idem ipse Filius hominis dicitur descendisse de celo, et ante passionem fuisse in celo. Sensus ergo est: Nemo ascendit in celum, nisi Christus in corpore suo, quod est Ecclesia. Propterea namque descendit, ut in celo et cum illo unum essent qui per illum ascensuri erant. Dominus ascendit; corpus autem non ascendit, sed leuatum est in celum illo leuante  qui ascendit. Si quis enim descendit, uerbi gratia de monte nudus; cum autem ascenderit, uestiat se recte: utique dicimus nemo ascendit nisi qui descendit; nec uestem consideramus quam secum leuauit, sed ipsum qui uestitus est solum dicimus ascendisse.

»Et sicut Moyses exaltauit serpentem in deserto, ita exaltari oportet Filium hominis, ut omnis qui credit in ipsum, non pereat, sed habeat uitam eternam.« Pertesus in eremo longi laboris populus Dei murmurauit contra Dominum et Moysen. Ideoque Dominus immisit in illum ignitos serpentes. Cum igitur Moyses orasset, iussit eum Dominus facere serpentem eneum, et plagis percussos aspicere in  eum, ut uiuerent. Qui sunt serpentes mordentes? Peccata. Quis serpens exaltatus? Mortuus Dominus in cruce, qui per effigiem serpentis figuratur, quia a serpente mors. Liberantur ergo qui eum in fide intuentur a plagis ignitorum serpentium, id est ab incentiuis uitiorum, que animam pungunt in mortem.



Quid sit baptismus, et quare sacramentum institutum sit baptismi.

Queritur a nonnullis quid sit baptismus, et quare institutum sit sacramentum baptismi. Baptismus itaque est aqua diluendis criminibus sanctificata per uerbum Dei. . Aqua enim sola elementum esse potest; sacramentum esse non potest, donec accedat uerbum ad elementum, ut sit sacramentum.  Queritur quare institutum sit baptismi sacramentum, et quare circumcisio, que loco illius posita fuisse putatur, succedente baptismo ablata sit, uel mutata. Nam si olim per circumcisionem, similiter ut nunc per baptismum, peccata dimittebantur, quid necesse fuit ut ipsa circumcisio, succedente baptismi sacramento, mutaretur? Cur autem accepta minus profuisse credatur, qui neglecta non minus nocuisse affirmatur? Sicut enim nunc per Euangelium dicitur: »Nisi quis renatus fuerit ex aqua et Spiritu sancto, non intrabit in regnum Dei ;« ita olim per legem dicebatur: »Masculus cuius caro preputii circumcisa non fuerit, peribit anima illa de populo suo ,« nisi forte in hoc quod ille qui non est baptizatus,  a regno Dei excludendus dicitur, ille uero qui non est circumcisus, periturus memoratur. Quis uelit intelligere propterea baptismum aliquid amplius conferre, quam circumcisionem, quia circumcisio suscepta a perditione tantum potuit liberare; baptismus uero renatos etiam ad gloriam perducere potest. Nam illi antiqui Patres, qui sacramenti circumcisionis iustificationem preceperant, a perditione quidem seruabantur, sed ad gloriam regni non ducebantur, donec ueniret ille qui sanguine suo frameam igneam exstinguens, aditum paradisi rursum patefaceret, et credentibus in se omnibus regni celestis ianuam ipse precedens primus aperiret. Sed sciendum quod nullus nunquam ab initio sit saluatus, nisi aliquo modo baptizatus.  Aliqui namque baptizati sunt, ut Abel in sanguinis effusione; plurimi in figura, ut Ne in diluuii effusione; plerique in signo, ut Abraham et sua posteritas; multi in Spiritu sancto, ut Christiani in aque immersione. In hoc baptismus amplius confert, quia renatos hinc exeuntes, statim ad regnum mittit: quod tamen ex uirtute sanguinis fusi ipsam aquam sanctificantis condonatur.

Si igitur quis dicere uelit idcirco circumcisionem baptismo mutatam ut in baptismo perficeretur quod circumcisio implere non potuit, fortassis uidebitur conuenienter illi responderi posse, quia hoc quod amplius non est in baptismo, ex baptismo non est, sed ex passione Christi baptismum sanctificante impletum. Idem uero circumcisionem facere  potuisse, si illi passio Christi in cooperationem sanctificationis adiuncta fuisset. Nam in baptismo, quantum scilicet spectat ad uirtutem baptismi, similiter ut in circumcisione, remissio tuorum percipitur peccatorum, quia sicut dictum est quod iustificatis postea aditus patrie celestis panditur, cruce Christi condonatur. Que remissio peccatorum duodecies fieri posse a doctoribus innuitur. Prima siquidem remissio est qua baptizamur in aqua, secundum illud: »Nisi quis renatus fuerit ex aqua et Spiritu sancto, non potest uidere regnum Dei .« Secunda, caritatis affectio, ut est illud: »Remittuntur ei peccata multa, quia dilexit multum .« Tertia, eleemosynarum fructus, secundum  hoc: »Sicut aqua exstinguit ignem, ita eleemosyna exstinguit peccatum .« Quarta, profusio lacrymarum, Domino dicente: »Quia fleuit in conspectu meo, et ambulauit tristis coram me, non inducam mala in diebus illis .« Quinta, criminum confessio, Psalmista dicente: »Dixi: confitebor iniustitias meas Domino, et tu remisisti impietatem peccati mei .« Sexta est cordis et corporis afflictio, Apostolo consolante: »Dedi huiusmodi hominem Satane, ut spiritus saluus fiat in die Domini ;« septima est enim datio morum, hoc est abrenuntiatio peccatorum, Euangelio contestante: »Iam sanus factus es, noli ultra peccare, ne quid tibi deterius contingat .« Octaua est intercessio sanctorum. Unde illud: »Si  quis infirmatur, introducat presbyteros Ecclesie, et orent pro eo. Multum enim ualet deprecatio iusti assidua .« Nona est misericordia, ac fidei meritum; unde est hoc: »Beati misericordes, quoniam ipsi misericordiam consequentur .« Decima est conuersatio et salutatio alienorum, Iacobo confirmante: »Qui conuerti fecerit peccatorem ab errore uie sue, saluabit animam eius a morte,« etc.  Sed melius tibi est ut infirmus sis, et solitariam uitam ducere, quam cum plurimis perire. Undecima est indulgentia et remissio nostra, ueritate Christo permittente et dicente: »Dimittite, et dimittetur uobis .« Duodecima est passio martyrum, spes unica salutis indulgentie crucifixo latroni, Domino dicente: »Amen, amen dico tibi,  hodie mecum eris in paradiso .

Omnia itaque sacramenta quedam esse signa eius que per illa datur gratie spiritualis constat. Oportet autem ut, secundum processum temporum, spiritualium gratiarum signa magis ac magis semper euidentia ac declaranda formarentur, ut cum effectu salutis cresceret cognitio ueritatis. Itaque sub lege naturali primum data sunt sacramenta, decimationes, sacrificia, et oblationes, ut in decimatione quidem peccatorum remissio, in sacrificiis uero carnis mortificatio, in oblatione autem doni operis exhibitio signaretur. Sed erat obscura significatio hec in sacramento decimationis, ubi homo de his que possidebat, partem obtulit, partem retinuit, ut ad hunc modum in eo quod erat quod imperfectionis  et defectus fuit sibi tribueret; quod uero ad bonitatem spectabat, Deo imputaret. Hoc sibi uoluerunt noue partes retente, quia nouenarius signum est imperfectionis, a denario perfecto deficiens. Propterea autem quia obscurum signum fuit emendationis in decimatione, data est circumcisio, ut uirtutem iustificationis euidentius demonstraret, quando dictum est homini ut portionem carnis sue non quidem superfluam, sed illius quod superfluum erat in homine signum auferret, ut per hoc agnosceret quia culpam quam natura per illam partem corporis traheret, gratia per sacramentum circumcisionis emundaret. Sed quia circumcisio tantum que foris sunt enormitates amputare potest,  eas uero que intrinsecus sunt pollutionum sordes mundare non potest; uenit post circumcisionem lauacrum aque, totum purgans, ut perfecta iustitia presignaretur. Rursum quia prioris populi qui sub timore seruiebat mundatio laboriosa fuit, propterea  sacramentum circumcisionis in carne, quod dolorem habet, illi datum est; nouo autem populo qui uoluntate et dilectione seruit, sacramentum iustificationis in lauacro aque, que suauem habet purificationem, propositum est.


 EXPLICIT PARS PRIMA.



INCIPIUNT ABBREuIATAE EXPOSITIONES DOMINICALIUM EuANGELIORUM LIBRI II DEFLORATIONUM.



INCIPIUNT CAPITULA LIBRI SECUNDI DEFLORATIONUM PATRUM DOMINI WERNERI ABBATIS A DOMINICA PRIMA POST OCTAuAS PENTECOSTES USQUE AD ADuENTUM DOMINI.

     I. Expositio duplex super euangelium: »Quidam homo erat diues.« Et de perdice aue. Deinde alius sermo de penis animarum. Item de locis penarum. Item, sermo de diuite et paupere.
    II. Expositio duplex super euangelium: »Homo quidam fecit cenam magnam. Item, sermo de corpore Domini in quatuor partes diuisus. De sacramento corporis et sanguinis Christi. Quando institutum est sacramentum corporis et sanguinis Christi. Utrum mortale an immortale corpus suum tradiderit. Si corpus Christi fuit, quod Iudas per intinctam buccellam accepit. Quod sacramentum altaris et figura est quantum ad panis speciem et uini, et res est quantum ad corporis Christi ueritatem. Tria esse in sacramento altaris: panis et uini speciem, corporis Christi ueritatem, gratiam spiritualem. Quare in speciem panis et uini sacramentum corporis et sanguinis sui instituerit. Qualiter intelligenda est mutatio panis et uini in corpus Christi. Quod corpus Christi quando diuidi uidetur secundum solam speciem diuiditur, secundum ipsum autem integrum manet, et sicut singulis partibus totum, sic in diuisis locis unum et idem ipsum est. Quid significent tres portiones ille, que de corpore Christi in sacramento altaris fiunt. Quod ea que in corpore Christi indigna uidentur, secundum speciem solam fiant. Quid fiat de corpore Christi, et de corpore, et corporali eius presentia post susceptionem sacramenti.
    III. Expositio super euangelium: »Erant appropinquantes ad Iesum publicani.« Item, sermo de lapsu primi hominis, et questio: si non habebat perseuerantiam, quomodo sine uitio fuerit? De eo quoque qualem gratiam acceperit; et de aliis pluribus causis; de penitentia, de inuidia.
    Iu. Expositio super euangelium: »Estote misericordes.« Item sermo de alternatione misericordie et ueritatis hinc inde se accusantis ac defendentis. De amatoribus misericordie. De hypocritis.
    u. Expositio super euangelium: »Cum turbe irruerent.« Item sermo de Ecclesia. Item, de eodem, de ecclesiasticis doctoribus, de doctrina et eorum exemplis, de his qui bene docent, et male uiuunt, de iracundis doctoribus, de superbis doctoribus; de doctrine discretione, de silentio doctorum.
    uI. Expositio super euangelium: »Amen dico uobis, nisi abundauerit.« Item, sermo de ira, et de qualitate tormentorum gehennalium. Item, de gehenna, quod corporeus ignis gehenne non tantum corpus cruciabit, sed etiam spiritum; et quod ignis gehenne ad aliquem lucebit, ad aliquem non; et quod  ignis gehenne ab initio creatus sit. Item, de muneribus.
    uII. Expositio duplex super euangelium: »Misereor super turbam.« Item, sermo de quinque septennis. Item, de septem petitionibus contra septem uitia. Item de petitionibus que conueniant presenti uite, et que future.
    uIII. Expositio super euangelium: »Attendite a falsis prophetis.« Item, sermo de mendacio. Item, de falsis prophetis. Item de bono et malo; et alius de eodem.
    IX. Expositio super euangelium: »Homo quidam erat diues, qui habebat uillicum.« Item, sermo de quatuor debitoribus. Item, de misericordia.
    X. Expositio duplex super euangelium: »Cum appropinquaret Dominus Hierosolymam, uidens.« Item, sermo de Elia et Iezabel. Item, de uerbis Sapientie: »Transite ad me, omnes.«
    XI. Expositio duplex super euangelium: »Duo homines ascenderunt in templum. Item sermo de uerbis Dauid: »Ascensiones in corde suo disposuit; et de tribus ascensionibus et descensionibus. Item de iactantia et de compunctione.
    XII. Expositio duplex super euangelium: »Exiens iehsu de finibus Tyri.« Item, sermo de sacerdotibus, et sex etatibus seculi, et de sacramentis baptismi in duas partes diuisis.
    XIII. Expositio duplex super euangelium: »Beati oculi qui uident que uos uidetis.« Item, sermo de uerbis: »Egredimini, filie Sion.« Et de tribus uisionibus Christi. Item, alius sermo de predictis uerbis: »Egredimini.« Item, de uerbis sancti Augustini, quibus nonnulli inconsiderate affirmant iustos in futuro Dei regno Deum uisuros corporeis oculis. Item, quomodo sanctus Augustinus ponit et exponit dicta sancti Ambrosii de eadem questione. Item, sententie Cassiodori et Hieronymi de uisione Dei futura.
    XIu. Expositio super euangelium: »Dum iret iehsu in Ierusalem transiebat.« Item sermo de septem speciebus lepre. Item, moralitas de Naaman Syro, et de septem lauationibus in Iordane.
    Xu. Expositio super euangelium: »Nemo potest duobus dominis seruire.« Item, sermo: Collatio Dei cum diabolo de iure Dei et hominis. Item de duobus dominis, et duabus ciuitatibus, etc. Item, de auibus exempla, de hirundine, de cornice, de aquila, de fulica, de turture, de uulture, de apibus, de luscinia, de noctua, de uespertilione, de gallo. Item, exempla de herbis, de lilia, de olea, de absynthio, de helleboro, de aconita, et ceteris.
    XuI. Expositio super euangelium: »Ibat iehsu in  ciuitatem Naim.« Item, sermo de morientibus; et de exitu animarum sermo in duo diuisus. Item, de morte, quid sit mors; et de tribus generibus mortis. Item de origine anime.
    XuII. Expositio super euangelium: »Cum intraret iehsu in domum.« Item, sermo de auaritia. Item, de duobus generibus humilitatis, et de humilitate Scripturas legentium. Item de commendatione humilitatis, et de inuectione in superbiam, ac de duobus generibus elationis.
    XuIII. Expositio supra euangelium: »Accesserunt ad Iesum Sadducei.« Item, sermo de caritate in duo diuisus. Item, de anima, quare dicatur anima, et de appellatione animi, de mentis appellatione, de spiritus appellatione, et de diffinitione anime.
    XIX. Expositio super euangelium: »Ascendens iehsu in nauiculam transfretauit.« Item, sermo de fide, quid sit fides, quid cognitio fidei; et de tribus gradibus utriusque. Item, de remissione peccatorum, et si sacerdotes, qui homines sunt, peccata dimittere possint, sermo in tres partes diuisus.
    XX. Expositio duplex super euangelium: »Loquebatur iehsu cum discipulis suis in parabolis.« Item, sermo de sacramento coniugii, et de origine coniugii et causa institutionis, et de duplici institutione coniugii.
    XXI. Expositio super euangelium: »Erat quidam regulus.« Item, sermo de flagellis Dei et de gemina percussione. Item, de infirmitate carnis, et de tolerantia diuina correptionis.
    XXII. Expositio duplex super euangelium: »Simile est regnum celorum homini regi qui fecit.« Item,  sermo de remissione peccatorum in duas partes diuisus.
    XXIII. Expositio super euangelium: »Cum subleuasset« reseruatur in mediam Quadragesimam. Item, sermones duo ad eamdem Dominicam pertinentes. Item, sermones de quinque gradibus exercitationis quibus iusti in hac uita exercentur, et de quinque statibus mutabilitatis huius uite, et de quinque uirtutibus anime.
    XXIu. Expositio super euangelium in Dedicatione ecclesie: »Ingressus iehsu perambulabat.« Item, sermones in Dedicatione Ecclesie: Primus, de his que uisibiliter aguntur in ea; deinde de mysterio eorum, qui diuiditur in duas partes; secundus, de eodem et de tribus silentiis, atque aliis ecclesiasticis mysteriis; tertius, de eodem, et de septem columnis Sapientie, atque aliis pluribus mysteriis Ecclesie diuisus in duas partes; quartus, de eodem, et de mysterio dormitionis Ade, et de foraminibus petre, ac de mensa propositionis, atque aliis pluribus significationibus; quintus, de eodem et de uisione Ezechielis, ubi assumptus fuerat a spiritu, et ductus in montem, et de duodecim gemmis, ac de significatione ecclesiasticarum rerum, diuisus in duas partes; sextus de eodem, et de tribus dedicationibus Salomonis Iesu sacerdotis, et Iude Machabei, et de mysteriis earum, diuisus in duas partes; septimus sermo est proprie pertinens ad altaris dedicationem, in quo notantur diuersi gradus eorum, qui sunt in actiua et in contemplatiua uita, et de duobus altariis holocausti et incensi, ac eorum unctione, atque alia quamplurima multum utilia; et hic diuiditur in duas partes.




 Expliciunt capitula libri secundi.



DOMINICA I POST OCTAuAM PENTECOSTES. Secundum Lucam.

 »Homo quidam erat diues, et induebatur purpura et bysso, et epulabatur quotidie splendide,« etc.  In diuitiis notatur concupiscentia oculorum; in pretiosis uestibus, superbia uite; in splendida epulatione, concupiscentia carnis. Idcirco diues iste, quasi ignotus apud Deum, nomine non designatur. Que est ista auiditas, cum ipse bellue modum habeant. Tunc enim rapiunt, quando esuriunt; parcunt uero prede, cum sentiunt saturitatem. Inexplebilis est auaritia diuitum, semper rapit, et nunquam satiatur, nec Deum timet, nec hominem reueretur. Non patri parcit, non matrem agnoscit, non fratri obtemperat, non amico fidem seruat. uiduam opprimit, pupilli rem inuadit. Que  est insania acquirere aurum et perdere celum? Hic tamen non abstulisse aliena reprehenditur, sed propria non dedisse, quamuis in lege non tenacia, sed rapina damnetur. Conchule marine ferro circumcise lacrymas purpureas emittunt, quibus lana tinguitur, unde purpura texitur. Byssum uero genus est lini candidissimi et mollissimi, quod Greci papaten uocant.

»Et erat quidam mendicus, nomine Lazarus, qui iacebat ad ianuam eius, ulceribus plenus, cupiens saturari de micis que cadebant de mensa diuitis, et nemo illi dabat. Sed et canes ueniebant, et lingebant ulcera eius.« Nec a se canes remouere poterat, nec uisitator erat qui remoueret. Nota cum parabole  propria non ponant nomina, et Dominus per humilitatis approbationem pauperis huius nomen dicat, non parabola, sed rei geste narratio hec est. Mendici huius ulcera diues fastidiosus exhorret, ne inter pretiosas epulas unguentatosque conuiuas fetorem ulcerum lambentibus canibus sustineat. Cum ergo ante ianuam iaceret, ex uisione pauperis diuiti non miserenti cumulus damnationis infertur, et rursum ex uisione diuitis tentatus quotidie pauper probatur. Quem ad maiorem ipsius probationem paupertas simul et egritudo, et uisa diuitis copia, et nulla sibi adhibita consolatio afficiunt. Cauendum ergo ne pauperes despiciamus, etsi que in eis reprehensibilia uidemus, quia fortasse quos morum infirmitas uulnerat, medicina paupertatis curat.

 »Factum est autem ut moreretur mendicus et portaretur ab angelis in sinum Abrahe. Mortuus autem et diues et sepultus est in inferno.« Sinus Abrahe requies est beatorum pauperum; sepultura inferni superbis et immisericordibus est profunditas penarum. Unde Gregorius in lib. XII Iob: Non iustorum animas ad infernum dicimus descendisse, ut in locis penalibus tenerentur, sed ut in superioribus requiescerent. Idem, XIII: Tedium, quo iusti desiderabant uidere Saluatorem, uocat Iob tenebras, ubi ait: »In tenebris straui lectulum meum .« Idem, in octo: »Sicut nubes consumitur et pertransit, sic qui descendit ad inferos non ascendet .« Ac si aperte loqueretur Iob, dicens: In altum currendo deficit qui superbiendo ad interitum  tendit. Quem si semel culpa ad penam pertrahit, misericordia ulterius ad ueniam non reducit.

»Eleuans autem oculos suos, cum esset in tormentis, uidit Abraham a longe, et Lazarum in sinu eius.« Cum dicimus Abraham, secundum fidem patrem nostrum, cetus credentium, liberator exspectantium, sinus erat Abrahe, ad quem ministerio angelorum directus fuit Lazarus, de mendico diues factus. Infideles autem pro uarietate culparum per diuersas mansiones in imo penarum positi fideles super se in requie a longe conspiciunt, quia illuc per meritum non attingunt.

»Et ipse clamans dixit: Pater Abraham, miserere mei et mitte Lazarum, ut intingat extremum  digiti sui in aquam, ut refrigeret linguam meam, quia crucior in hac flamma.« Sicut Diuinitas figurate per translationem oculos, linguam, digitos, ceteraque humana membra dicitur habere, ita anime a corporibus separate. Petit ergo diues linguam suam refrigerari, id est penam quam cum lingua sua meruit, laxari. In conuiuiis enim quia loquacitas solet abundare, perhibetur diues ex lingua grauiter ardere. Optat igitur ab extremo digiti se tangi, id est operatione iustorum uel ultima recreari, et sic per aquam gratie Dei misericorditer sibi subueniri.

»Et dixit illi Abraham: Fili, recordare quia recepisti bona in uita tua, et Lazarus similiter mala. Nunc autem hic consolatur; tu uero cruciaris.« Torquetur ante iudicium, quia luxurioso carere deliciis  pena est. Abraham ceterique patres fideles, nequaquam secundum carnem filios a tormentis liberare student quos a fide deuiasse considerant. Forte diues iste aliquid boni habuit quod felicitas transeuntis uite remunerauit, et Lazarus aliquid mali quod ignis inopie purgauit. uel in hoc recepit dona, quia suum gaudium felicitatem transitoriam putauit. Iusti uero, etsi in mundo bona habeant, quia ad eterna sanctis desideriis estuant, que adsunt minime bona uidentur.

»Et in his omnibus inter nos et uos chaos magnum firmatum est, ut hi qui uolunt hic transire ad uos non possint, neque inde huc transmeare.« Chaos siue chaus, ut ueteres codices habent, significat perpetuam dissimilitudinem, ut inter bonorum  malorumque uoluntates, quia post mortem non poterunt merita mutari. Non est dubium quin reprobi a penis transire cuperent, sicut adhuc faciunt ad sortem beatorum. Transire autem iustorum est mente ire per misericordiam ad positos in tormentis, eosque uelle liberare. Sed non possunt, quia iustorum anime, quamuis in sue nature bonitate misericordiam habeant, tanta tamen rectitudine Auctoris sui constringuntur, ut nulla compassione ad reprobos moueantur. Aliter: Iusti transire uolunt, id est existimantur a multis transire uelle ad illos presertim eripiendos a penis qui eis in hac uita maiori affectu iungebantur.

»Et ait: Rogo ergo te, pater, ut mittas eum in domum patris mei. Habeo enim ibi quinque fratres,  ut testetur illis ne et ipsi ueniant in locum hunc tormentorum.« Postquam ardenti de se spes tollitur, animus ad propinquos recurrit, quia reproborum mentem pena sua quandoque inutiliter erudit ad caritatem, ut iam tunc suos etiam spiritualiter diligant, qui, dum peccata diligerent, nec se amabant. Seruantur ergo diuiti ad penam et cognitio pauperis quem despexit, et memoria fratrum quos reliquit. Et boni siquidem bonos, et mali malos, et boni malos, et mali cognoscunt bonos. In qua uidelicet cognitione utriusque partis cumulus retributionis excrescit, ut et boni amplius gaudeant, quia secum letari conspiciunt quos amauerunt, et mali, dum cum eis torquentur quos in hoc mundo dilexerunt,  eos non solum sua, sed etiam eorum pena consumat. Fit autem in electis quiddam mirabilius, quia non solum eos agnoscunt quos hic nouerant, sed uelut uisos ac cognitos recognoscunt bonos quos nunquam uiderant.

»Et ait illi Abraham: Habent Moysen et prophetas: audiant illos. At ille dixit: Non, pater Abraham, sed si quis ex mortuis ierit ad eos, penitentiam agent.« Diues iste serus magister incipit esse, cum iam nec discendi tempus habet nec docendi. Et quia uerba Dei despexerat, hec audire suos sequaces non posse existimat.

»Ait autem illi: Si Moysen et prophetas non audiunt, neque si quis ex mortuis resurrexerit, credent.« Qui uerba legis despiciunt, resuscitato credere  renuunt. Iste diues Iudaicum populum significat, qui cultum uite exterius habuit, et accepte legis deliciis inutiliter usus fuit. Lazarus ulceribus plenus gentilis est populus, qui dum conuersus ad Deum peccata confitetur, uirus quod intus latebat quasi rupta cute foras emittit. Lazarus cupiebat micas diuitis, et nemo illi dabat, quia gentilem populum superbus Isrel despiciebat. Qui dum de doctrina legis quasi de acceptis opibus tumuit, uerba fluebant ei de scientia quasi mice cadentes de mensa. Canes in sacro eloquio solent intelligi predicatores, qui dum peccata confitentes instruunt, quasi uulnus mentis per linguam tangunt. Et dum loquendo a peccatis corripiunt, ad salutem reducunt, sicut canes curant uulnera, dum ea tangunt lingua.  Unde bene Lazarus interpretatur adiutus, quia illi gentiles adiuuant, qui eorum uulnera per lingue correctionem curant. Potest etiam per linctionem canum lingua signari adulantium, qui uulnera lingunt, dum mala nostra improbo fauore attollunt. Abrahe sinus significat celorum requiem, in qua recumbunt uenientes ab oriente et occidente cum Abraham et Isaac et Iacob, sed filii regni huius purpura et bysso induti foras eiicientur. Infidelis populus legem in ore tenuit, sed opere seruare contempsit, et illo amplius ardebit. Diues in hac uita guttam aque mendicans in altera dicit se habere quinque fratres, quia Iudaicus populus ex magna iam parte damnatus, nouit sequaces suos super terram relictos, quinque libris Moysi carnaliter intellectis, uel quinque sensibus corporis  deditos. Quomodo ergo in quinque uirginibus, et in centum quinquaginta tribus piscibus innumera multitudo sanctorum intelligitur, ita in quinque fratribus diuitis multa millia populi Iudeorum intelliguntur, quos ad spiritalem intelligentiam non assurgere gemit. Optat igitur ad eos mitti Lazarum, siue alium de fidelibus; sed non ei credent si Moysen et prophetas non audiunt. Ex mortuis Dominus resurrexit, sed Iudaicus populus, quia Moysi non credidit, Domino credere contempsit. Cumque Moysis uerba spiritualiter intelligere renuit, ad eum quem Moyses predixerat non peruenit. Unde ueritas: »Si crederetis, inquit, Moysi, crederetis utique et mihi .«



Expositio de eodem.

 »Multi dicunt: Quis ostendit nobis bona?«  Reuera, karissimi, multi uerba Dei audire cupiunt, sed, heu! qui dicant pauci sunt, imo  plerique dum uerbum uite proferre nolunt aut nesciunt, eos odiis persequuntur qui bona dicunt uel faciunt. Hi in tantum ueritatem Christi abominantur, quod etiam de eo loqui audire dedignantur. Et quia eos uerbum uite cruciat, utique uerbum Dei Christus, eos tantum a regno suo quantum tenebras a luce disgregat. Et cum a regno Dei excludantur, necesse est per omnia ut tartareo carcere cum diabolo auctore inuidie includantur. Si nulla Scriptura esset, nisi hodiernum Euangelium sufficeret fidelibus ad uite exemplum. Refert namque Dominus quod quidam homo magnis diuitiis  affluxerit, quotidie solemnes epulas duxerit, pauperi Lazaro, insuper ulceroso, micas de mensa cadentes denegauerit. Qui mortuus inferno mancipatur. Lazarus uero in sinu Abrahe collocatur. Diues ergo dum se grauiter flammis cruciari, Lazarum uero cerneret gremio Abrahe letari, magno eiulatu Abraham postulat ut Lazarum mittat qui minimo digito guttam aque instillat, et linguam eius ardentem refrigeret. Sed quia hic mendico denegauit panis micam, ibi ipse mendicus non meruit aque guttam. Postquam uero de se desperauit, pro salute fratrum rogauit. Quos Abraham scripta Moysi et prophetarum habere indicauit, quibus si non crederent, nec mortuis, si ad eos irent, credituros affirmauit . Hic homo rex fuisse insinuatur, cum purpura  uestitus memoratur, quia olim soli reges purpura utebantur. Sed quia rex a regendo dictus est, et ipse seruus peccati uitiis erat subiectus, non rex sed homo appellatur, quia uoracitati tantum et libidini, ut animal irrationale famulabatur. Cuius nomen illo non exprimitur, quia libro uiuentium cum iustis non scribitur. Lazarus autem pauper nominatur, quia nomen eius in celo scriptum inueniebatur. Diues in inferno sepultus legitur, quia infernus sub terra esse fertur, et qui ibi mergitur, terra cooperitur, sicut corpus puluere, cum in tumulo sepelitur. Sinus autem Abrahe erat locus a penis quietus, in quo Christum exspectabat sanctorum cetus. Ante Christi quippe aduentum omnes descenderunt ad infernum. Et si Abraham cum Lazaro apud inferos  fuit, queritur quomodo diues eleuatis oculis eos a longe uiderit . Duo inferni leguntur, inferior et superior. Inferior in quo anime reproborum torquebantur, superior in quo electi Christum prestolabantur. De inferiori scribitur: »Eruisti animam meam ex inferno inferiori ;« de superiori autem: »Educ de inferno animam meam ad confitendum tuo nomini .« In inferiori, nouem speciales pene esse feruntur, scilicet ignis inexstinguibilis, horror frigoris incomparabiles, uermes immortales, fetor intolerabilis, mallei percutientes, tenebre palpabiles, confusio peccatorum, uisio demonum, et auditio insultantium, ignea uincula singulorum membrorum.  Superior autem infernus erat ultima pars terre, locus inferno uicinus, sed a penis disiunctus, in quo iusti potuerunt a malis conspici qui erant in inferiori. Quidam dubitant utrum se anime in illa uita cognoscant. Sed cum diues Abraham cognouerit quem nunquam ante uiderat, constat quod mali bonos ibi agnoscant. Cum uero Abraham diuitem ibi cognouerit, quem ante nunquam uiderat, patet quod etiam boni malos ibi agnoscant. Rursum queritur utrum iustorum anime quidquam de uiuentibus intelligant, uel anime prauorum aliquid de uiuis sentiant. Sed cum Abraham dicat, »Recepisti bona in uita tua et Lazarus mala,« constat quod boni homines actus uiuentium aspiciant, presertim cum se inuocantibus continuo subueniant.  Cum uero diues pro fratribus male uiuentibus preces fundat, patet quod damnati quedam non tamen omnia de uiuis sciant. Ante iudicium autem reprobi electos in gaudio conspiciunt ut magis doleant quod hoc assequi neglexerunt, aspiciunt electi et reprobos in supplicio, ut amplius gaudeant quod hoc Dei gratia adiuuante euaserunt. Post iudicium uero boni semper quidem malos uidebunt; mali autem nunquam bonos uidebunt. Notandum uero quod is lingue specialiter petit refrigerium , quem in omnibus membris coquebat incendium. Per hoc datur intelligi quemlibet in eo membro amplius tormenta passurum, in quo maiorem exercuit peccandi usum. Et quia hic deditur edacitati, iugiter inseruiebat loquacitati, iuste dicitur in lingua plus  cruciari quam semper laxabat inania fari.

Et notandum quod nulli legitur quidquam rapuisse, sed tantummodo propria non tribuisse. Et si is, fratres, tanto supplicio plectitur qui propria minime largitur, quid de his est sentiendum qui semper parati sunt ad rapiendum? Dicit Scriptura de otiose comedentibus: »Sulci clamabunt aduersus eos ,« de furibus autem et rapacibus: »Terra conuertetur eis in picem ardentem et sulphur .« Hic diues aliqua bona pro humana laude fecit, et bonam mercedem horum pro bona temporalia recepit; Lazarus uero aliqua mala gesserat, que hic dolore corporis luerat.  Pensate, queso, karissimi, quam districta sunt iudicia Dei. Ecce guttam aque petit, qui micas panis  non dedit. Et quia micas negauit, guttam non impetrauit. Unde uos, domini mei, quibus Deus concessit diuitias huius seculi, cauete ne uos diuitie ut seruos possideant, et a ueris diuitiis uacuos ad tartara pertrabant. Possidete uos diuitias egenis distribuendo, et ueras diuitias per has fallaces acquirendo. Non est malum diuitias habere, sed ualde graue est eas in prauum usum contorquere. Dauid enim et Ezechias atque Iosias, ut puta reges, aliique eorum similes, multas diuitias possederunt, sed per eas indeficientes sibi comparauerunt. Cyrus et Antiochus illisque consimiles uiri diuitiarum erant, quia eas ad superbiam et luxuriam conuerterunt. Et quia hic suum regnum celorum habuerunt, obeuntes  nichil in manibus suis inuenerunt, sed cum illo diuite in eterna egestate dolebunt. De talibus dicitur: »Facilius est camelum perforamen acus transire, quam diuitem intrare in regnum celorum .« Narrat Dominus cuidam plurimas diuitias affluxisse, huncque destructis horreis maiora construxisse, atque illic omnibus bonis collectis anime sue dixisse ut epularetur, letaretur, quia multos annos uicturus esset, et in his bonis letos dies deliciis ducturus. Eadem nocte infelix mortuus alienis diuitias suas reliquit; ipse sola peccata secum portans, tartara subiuit . Quid huic profuerunt diuitie qui his neglexerit eternas acquirere?

In quatuor autem species diuiduntur homines: Quidam diuites, ut Abraham et Iob, saluantur; quidam  uero diuites, ut Cenchres, Pharaon et Nabuchodonosor, damnantur; quidam pauperes, ut Lazarus et monachi, ditabuntur; quidam autem, ut Iudas aliique fraudulenti, miseriis eternis traduntur. Diues etiam, qui purpura et bysso induebatur, est Iudaicus populus, qui regno et sacerdotio legis gloriabatur. Per purpuram quippe regnum, per byssum designatur sacerdotium. Hic quotidie splendide epulabatur, dum in exteriori cultu de ferculis legis et prophetarum saginabatur. Per pauperem uero gentilis populus prefiguratur, qui ulceribus peccatorum sauciabatur. Hic micas de mensa cadentes non accipiebat, quia nec minimam sententiam de sacra Scriptura audiebat. Canes autem uenientes ulcera eius lingebant, quia apostoli canes Dei, eum copiose  legem Dei instruebant, ulcera peccatorum medicamine penitentie claudebant. Hic mortuus in sinum Abrahe portatur, diues in inferno tumulatur, quia »multi fideles ab oriente uenient et occidente, et cum Abraham et Isaac et Iacob in regno celorum recumbent; filii autem regni,« scilicet perfidi Iudei, »eiicientur in tenebras exteriores «, quia non crediderunt Moysi nec prophetis, nec Christo resurgentia mortuis. Nunc quoque bella leguntur regum et uictorie illorum, ut per hec instruamur peccata debellare, et uictores existere uitiorum. Legitur autem quod quidam uir duas uxores habuerit, quarum una fecunda, altera sterilis fuerit, et tandem sterilis Samuelem genuerit . Qui Heli sacerdotio, Saulem abdicauit a regno, Dauid ungens oleo, sublimauit  sceptro. Qui Dauid Goliath fortem funda et lapide strauit, proprio ense caput amputauit, plurimis desudauit, deuictis hostibus egregium Domino tabernaculum preparauit; cuius filius Salomon templum toto orbe famosum constituit, pacem omnibus gentibus. uir qui sibi duas uxores copulauit, est Deus, qui Synagogam et Ecclesiam sibi desponsauit. Ex quibus Synagoga fecunda fuit, quia Iudaicum populum, ad carnales ceremonias generauit; Ecclesia autem diu sterilis filium, scilicet Christianum populum ad spirituales obseruantias generauit, qui Heli a sacerdotio, et Saul a regno repudiauerunt, quia Iudaicum incredulum populum a Christi sacerdotio et gentilem populum fideles persequentem  a regno Dei alienat; Dauid, autem uerum scilicet desiderabilem Christum, a Patre oleo letitie pre omnibus consortibus unctum regem olim adorat. Hic fortem Goliath funda deiecit , dum fortem diabolum sua humanitate confregit. Funda quippe erat circumdata Christi humanitas, passionibus circumrotata. Lapis qui frontem Goliath penetrauit, erat diuinitas, que maxillam Leuiathan perforauit. Porro mucrone caput eius desecuit, dum per reges et philosophos, utique arma eius, ad fidem conuersos diaboli uires eneruans ab idololatria depulit. Hic Dauid multa bella constituit, dum milites suos apostolos et martyres debellare Iudeos, paganos et hereticos instituit. Prostratis hostibus, fecit Domino tabernaculum. In cuius regis militia, karissimi,  contra uitia armis uirtutum pugnemus, ut uite premio laureati in superno regno triumphemus. Militia est enim uita hominis super terram, et sicut mercenarii dies eius. Miles militat pro beneficio; mercenarius laborat pro annuo premio. Ita nos, dilectissimi, militemus pro eterni Regis beneficio, desudemus pro perennis uite premio. Dauid gessit typum Christi, hic cum hominibus conuersantis, et pro sponsa sua, scilicet Ecclesia, contra hostes dimicantis. Salomon expressit eius figuram, iam in gloria Patris regnantis et in pace perpetua cum sanctis triumphantis. Deuictis itaque ut Dauid hostibus, sicut Salomon templum edificauit, quando ultimo iudicio damnatis hostibus supernam Hierusalem ex angelis et hominibus ut ciuitatem  edificans congregabit. Est auis perdix nuncupata, que fouet oua ab alia aue furata. Postquam pulli exeunt, audita uoce matris ad eam redeunt. Deus Pater duos primos homines quasi duo oua in nido paradisi posuit, quos perdix diabolus, perditor animarum, furatos fouit, dum seductos a Deo omnem malitiam docuit. Qui de testa exeuntes ad matrem reuersi sunt, quando tunicam peccati exeuntes ad matrem, scilicet Dei sapientiam Christum, redierunt.



SERMO DE PeNIS ANIMARUM.

Quidam putant animas corporalibus penis cruciari non posse nisi per corpora et in corporibus manentes. Quapropter a corporibus exutas animas, nullas alias penas sustinere credunt, nisi eas solum  quas conscientia intus accusatrix irrogat. Sed uerissima auctoritate sacri eloquii et catholice ueritatis testimonio probatur corporali et materiali igne animas etiam nunc ante susceptionem corporum cruciari. Si enim demonibus, qui sunt spiritus corporales, ignis preparatus dicitur, quid mirum est si anime a corporibus exute corporali igne crucientur? Sed quomodo, inquiunt, anime sine corporibus a rebus corporalibus pati possunt? Ecce dicamus: Nescimus quomodo id fieri possit. Nunquid ideo uerum non est, quia nos nescimus quomodo est? Tamen quid mirum, si anime extra corpora patiuntur? si leduntur dum ceduntur indute, cur non ledantur si cedantur exute? Si affici possunt,  quando inter ipsas et illud a quo afficiuntur, medium est illud per quod afficiuntur, nonne probabile omnino est, multo magis eas affici debere, quando illi a quo afficiuntur immediate coniungantur? Tamen hoc ubique querendum non est, ut quod credere iubemur, nostra semper ratione discutere conemur. Scriptura sancta magistra fidei nostre hoc nobis dicit: Quod autem plus querimus, suscipiamus, non contradicamus.

Beatus Gregorius dicit quia in eo ardent quod se ardentes uident. Quid sibi uult putatis hoc quod dicit, quia anime in eo ipso ardent quod suum ardorem uident? In rebus corporalibus ita non est, ut ardorem sentiat quicunque ignem conspicatur. Que est ergo uisio illa anime que sentit omne quod uidet,  uel si non omne, hoc certe quod ad penam uidet? An quia sensus anime quando per corpus egreditur, ideo diuersis modis percipit, quia per diuersa instrumenta percipit? Et ob hoc quedam eminus constituta corporali sensu non percipit, quia ad percipienda illa instrumentum corporalis sensus non sufficit. Ibi enim sensus deficit, ubi amplius instrumentum non sufficit. Propterea illi sensus qui sufficientia instrumenta magna habent, maiorem in percipiendo uim habent. Oculus longe posita uidet, tactus uero sentire non potest, nisi immediate coniuncta. Si instrumentum tangendi? eque ut uidendi perspicax esset, eque tactus ut uisus eminus coniuncta perciperet. Quid igitur: Ubi instrumentorum diuersitas nulla erit, quare non omnis sensus equalis  erit, ut uicissim sit illic uidere quando tangere, tangere quando dolere? Hoc tamen nonnisi de illis intelligendum est que idcirco a tormentis affici possunt, quia hinc exeuntes in corruptione uitiorum secum passibilitatem ferunt. Hec tamen quia sensum anime eminus affici diximus, idcirco inter penas corporales et ipsam animam, quasi aliqua locorum spatia collocamus, quia ipsa que in sui naturam nulla dimensione tenditur, ubicunque presens est sensu, per semetipsam etiam presens esse probatur. Quia non in ipsa locus non est, inter ipsam et locum nullus est locus. Hec tamen omnia, quia, ut dictum est, ratione humana inuestigari non possunt, in his mentem solidemus que fides non dubia probat, quia scilicet peccatrices anime, que culpam non  correxerunt in hac uita, penam habent post hanc uitam, que licet qualiter ab illis sentiatur, a nobis intelligatur, quod iustum est, cur non ideo minus ab illis sentiatur, quamuis a nobis non intelligatur. Nihil etnim refert a quibus rebus patiantur, sed quantum patiantur, quia uis doloris non in tormento, sed in sensu patientis consistit. Quid enim prodesset, si foris cruciatuum materia abesset, et patientium tamen dolor propterea minor non esset? Utquid ignem ac flammam times, nisi quia uri times? Si uulnera et plage non dolerent, quis arma, aut tela timeret? uide ergo, quia omnia hec a quibus dolor esse potest non timentur, nisi propter dolorem. Tolle sensum doloris, non est quod timeas.  Poterat ergo Deus etiam sine elementis materialibus animabus cruciandis sensum doloris dare, sed dignum est ut in eis puniantur in quibus peccauerunt, prius quidem sine corporibus, sicut in ipsis peruerse sunt delectate, postea uero in corporibus, sicut in ipsis que per corpora inique sunt operate.



SERMO DE LOCIS PeNARUM.

Sicut peccatoribus cruciandis Deus penas corporales preparauit, ita etiam ad ipsas penas corporales, loca corporalia distinxit. Quia enim que foris sunt opera eius, non solum instrumenta, sed etiam documenta eorum esse debent que inuisibiliter operatur, idcirco corporalibus etiam locis, et tormenta impiorum et gaudia iustorum distinxit. Infernus itaque appellatur eo quod infra sit. Sicut  enim secundum corpus, si ponderis sui ordinem teneant, inferiora sunt omnia grauiora, ita secundum spiritum inferiora sunt omnia tristiora. Unde et Greca lingua origo nominis appellatur infernus, ex eo quod nichil suaue habeat, resonare perhibetur. Sicut autem cor animalis in medio eius est, ita et infernus in medio terre esse perhibetur. Infernus siquidem locus est tormentorum, celum est locus gaudiorum. Bene etenim locus tormentorum deorsum est, et locus gaudiorum sursum, quia et culpa deorsum premit, et iustitia sursum sustollit. Maxima tormenta locum in imo habent, maxima gaudia in summo. Media autem bona et mala in medio, hoc est in hoc mundo mixta sunt. Dicitur infernus inferior esse locus in imo terre, damnandorum  penis preparatus. De quo tamen omnino certum non est, in qua parte eius, id est utrum intra concauitatem illius, siue extrinsecus in aliqua regione ambitus ipsius dispositus sit, quamuis tamen uerisimilius uideatur: infra terram quasi carcerem quemdam, et uel ut ergastulum tenebrarum collocatur. In hoc inferno debent inexstinguibilem ignem, et qui ut semper ardeat, nutrimento non eget, ab initio mundi demonibus eternaliter cruciandis preparatum. In quo scilicet igne, etiam homines maligni cum demonibus eternam penam passuri sunt, quia eis in hac uita positis, ad culpam consenserunt. Ad hunc infernum anime sceleratorum, a corporibus egresse, statim retrudi estimantur. Sic econuerso perfectorum et iustorum et qui ab hac uita  purgati exeunt, sine mora ad celum, ubi secundum humanitatem suam iehsu Christus in dextra Patris, sedet in gloria, continuo deduci creduntur, sic scriptum est: »Ubicunque fuerit corpus, illuc congregabuntur aquile .«

Est autem alia pena post mortem que purgatoria dicitur, in qua hi qui ab hac uita cum quibusdam culpis, iusti tamen, et ad uitam predestinati exiuerunt, ad tempus cruciantur ut purgentur. Quibus locus omnino non est determinatus, nisi quia multis exemplis et reuelationibus animarum in eiusmodi pena positarum: sepe nimirum monstratum est in hoc mundo non exerceri illa. Et fortassis probabilius erit ut in his potissimum locis penam  singule sustinere credantur, in quibus culpam commiserunt, sicut multis sepe documentis probatum est. Alia uero si que sint harum penarum loca, non facile assignantur. Beatus Augustinus in epistola Petri ostendit quod apostate angeli labentes in huiusmodi ima detrusi sunt, usque ad futuram in die iudicii ultimam damnationem. Nam quod Petrus carcerem uocat caliginis inferni , id Paulus tenebras appellasse creditur, dicens: »rectores tenebrarum harum spiritalia nequitie in celestibus .« Hunc autem carcerem, siue tenebras istas, intelligimus erem istum esse. Unde et erie potestates dicuntur, in quo modo maligni spiritus ante ultimi iudicii diem, et secundum aliquid ligati sunt, inquantum scilicet conscientia  future damnationis constringuntur, et secundum aliquid soluti sunt, inquantum, scilicet homines ad tentandos secundum moderamen diuine dispensationis ab illis interim maximis gehenne tormentis laxati, uacare permittuntur. De inferno autem ubi ignis ille eternus preparatus est cruciandis, beatus Gregorius in lib. Dialogorum testatur: hoc uerisimilius iudicari, ut sicut diximus, sub terra esse credatur, propter Scripturam que dicit nec in celo, nec in terra, nec sub terra inuentum qui librum signatum aperire potuisset. Queri autem non inconuenienter potest, utrum anime damnandorum, eorum scilicet qui ab impiis et sceleratissimis quadam uiuendi mensura in malitia inferiores fuerunt, egresse a corporibus statim ad inferni loca rapiantur,  siue in aliis quibusdam locis penalibus, secundum occultam dispensationem ab illis grauioribus gehenne tormentis adhuc interim differantur, ut uidelicet quemadmodum boni, qui cum culpis in quibusdam mansionibus detinentur, utrum statim ad gaudia celorum ascendant, ita quoque minus mali hinc egrediuntur quamuis damnandi, quibusdam tamen leuioribus penis secundum modum culparum dispositis, non statim ad tormenta inferni descendant. De perfectis bonis dubium non est, quin egredientes, statim ad gaudia transeant. Similiter et de ualde malis dubium non est, quin exeuntes hinc, sine mora ad inferni tormenta descendant. De non perfectis quoque bonis certum est, quod nunc interim quibusdam penis usque ad plenam  uidelicet purgationem a uenturis gaudiis differantur. De imperfectis siue minus malis certum non est ubi nunc sint, donec in tempore uniuersalis resurrectionis receptis corporibus ad illa tormenta descendant, ubi semper sint. Nam, si idcirco ab illis differri dicuntur, quia minus mali sunt, poterunt simili ratione non differentur credi quia damnandi sunt. Quid enim faciat dilatio, ubi emendatio et purgatio esse non potest? Quod tamen, quia occultum omnino est, nequaquam temere diffiniendum est. Et hec sufficiant de locis penarum et de penis animarum dicta.



SERMO DE DIuITE ET PAUPERE.

Sciendum est quod homo Christianus non debet  diuitiis abundare, sed semper se pauperem cognoscere. Et si habet diuitias, scire debet quia non sunt uere diuitie, ut alias desideret. Qui enim falsas diuitias desiderat, ueras non querit. Fallaces etenim sunt, que nobiscum diu permanere non possunt. Fallaces sunt, que mentis inopiam non expellunt. Sole autem diuine uere sunt, que nos diuites uirtutibus faciunt. Qui autem ueras querit, adhuc pauper est, et recte dicit: »Pauper et dolens ego sum .« Rursus ille, qui pauper est, et nequitia plenus, unde ille dicitur abundare, quia ei displicet quod pauper est, et iustitia ipsa uidetur abundare in corde suo aduersus iustitiam Dei. Non sunt autem uere diuitie ille terrene, sed mendicitas, quia quanto magis abundant,  tanto crescit inopia, et auaritia plus auget cupiditatem ei qui illas possidet.

Crescit amor nummi quantum ipsa pecunia crescit. 
De his diuitiis scriptum est: »Non proderunt in diem ultionis, iustitia autem liberabit a morte .« Et alibi: »Qui festinat ditari, non erit innocens .« Multum autem diues est cui nichil deest. Qui autem cupit nichil, illi nichil deest. Ideo quidam sapiens dixit:

Quis diues? Qui nulla cupit. Quis pauper? Auarus.
»Quare autem queruntur iste diuitie? Nemo uult diues esse, nisi ut infletur inter eos inter quos uiuit, ut superior illis uideatur. Diuites uero et pauperes  in corde interrogat Dominus, non in arca et domo. Habeat multas facultates pecuniarum: si in eis non extollitur, pauper est. Non habeat aliquid. et cupiat, et infletur: inter diuites et reprobos eum deputat Deus. Unde Dominus ait: Facilius est camelum per foramen acus transire, quam diuitem, id est amantem diuitias, etsi non habeat, intrare in regnum Dei .«---»Nam qui uolunt diuites fieri, incidunt in tentationem et laqueum diaboli,«  etc.  »Radix enim malorum omnium est cupiditas ,« non aurum uel argentum. Hinc Salomon dixit: »Qui amat diuitias, fructus non capiet ex eis .« Ideo statim subinfert Apostolus : »Tu autem, homo Dei, hec fuge, sectare iustitiam,« faciendo cuique quod suum est; »pietatem,« compatiendo; »fidem,« mundum plus essequam Deum non credendo; »caritatem,« diligendo Deum; »patientiam,« ferendo aduersa; »mansuetudinem,« nulli asperexistendo, sed dulcis. Hec habe in te; pro aliis »certa bonum certamen fidei,« sed assidue et cum discretione, et pro his »apprehende uitam eternam,« id est, eam solam mercedem quere. Hec omnia amittit cupidus, et eorum habet contraria qui amat plus habere  quam oportet. Fideli homini totus mundus diuitiarum est. Audi Paulum: »Nihil habentes, et omnia possidentes .« Et qui prestat nobis, non diuitibus huius seculi omnia abundanter ad fruendum. Qui uult ergo esse diues, non hereat parti, et totum possidebit. Illi hereat qui totum creauit, et habet eas de quibus dicitur: »Redemptio anime uiri diuitie eius .« Quas qui non habet, pauper est, et non suffert minas.



DOMINICA II POST PENTECOSTEN. Secundum Lucam.


 »Homo quidam fecit cenam magnam et uocauit multos,« etc.  Omnipotens Deus in exordio mundane reformationis ad se cognoscendum, seque perpetualiter laudandum duas rationales creaturas, angelicam scilicet et humanam, condidit. Sed quia angelica magna ex parte per culpam superbie lapsa est, humane nature statim inuidit, eamque ad lapsum peccandi conduxit, atque a paradisi deliciis priuauit. De qua priuatione Dominica parabola dicit:

»Homo quidam fecit cenam magnam et uocauit multos.« Spiritualiter homo iste Deus est intelligendus, de quo scriptum est: homo est, et quis cognoscit eum? Et iterum: »Homo natus est in ea, et ipse fundauit eam Altissimus .« Qui homo uocatur ab humanitate, quia benignissima largitate quotidie generi humano suam exhibet gratiam. Qui fecit cenam magnam, quia indeficientem satietatem in eterna dulcedine electis animabus preparauit. uocauit autem multos, primum per seipsum Iudeos predicando, postmodum per predicationem apostolorum ex quatuor mundi partibus populum gentium ad fidem uocando. Sed notandum quod uocatio fit tribus modis. Primus ergo modus uocationis ex Deo est; secundus, per hominem; tertius, ex necessitate. Ex Deo est, quotiens inspiratio diuina in cor nostrum immissa, nonnunquam etiam dormientes nos ad desiderium eterne uite ac salutis exsuscitat, Deumque sequi  et eius inherere mandatis compunctione saluberrima cohortatur, ut Abraham uoce Dominica legimus uocatum. Sic enim dixit ei: »Exi de terra tua, et de cognatione tua .« Quo etiam modo Antonius est accitus. Audiens quippe in Ecclesia illud euangelicum: »Qui non odit patrem et matrem ,« etc.; et illud: »Si uis perfectus esse, uade et uende omnia, et da pauperibus, et habebis thesaurum in celo, et ueni, sequere me ;« et confestim, renuntians cunctis, secutus est Christum, nulla exhortatione neque doctrina prouocatus. Secundus uocationis modus est cum uel exemplis sanctorum, uel monitis ad desiderium salutis accendimur. Quo ordine per Moysen filii Isrel de afflictione Aegypti sunt liberati.  Tertius est, cum repente ingruentibus tentationibus, que uel mortis pericula comminantur, uel amissione bonorum ac proscriptione percutiunt, uel charorum morte compungunt, ad Deum quem sequi in rerum prosperitate contempsimus, saltem inuiti properare compellimur. Cuius per se patent multa exempla. Secundum hanc uocationem multi uocantur, sed pauci ueniunt, quia multi intrant in Ecclesiam per fidem, sed pauci saluantur per operationem. Et ne de ignorantia homines excusationem haberent, misit seruum suum hora cene dicere inuitatis ut uenirent. Seruus iste, qui ad inuitandos alios mittitur, ordinem predicatorum significat. Qui, dum uerbum diuinum intra Ecclesiam annuntiant,  quasi plurimos ad cenam uocant. Non solum enim diuine clementie satis fuit, quod eternas delicias nobis preparauit, sed etiam seruis missis earum dulcedinem nobis enuntiauit. Hora cene finis est seculi, ille scilicet de quo Paulus ait: »Nos sumus in quos fines seculorum deuenerunt .« Quamuis enim apud antiquos consuetudo fuerit, ut semel in die pranderent, et hoc conuiuium et prandium et cena uocaretur, tamen apud usum nostre locutionis post prandium cena restat, post cenam autem nullum conuiuium remanet. Unde non incongrue per hanc cenam dies iudicii siue illud eternum conuiuium figuratur, ad quod qui peruenire meruerint, non esurient neque sitient amplius. Tanto ergo festinantius ad hanc  cenam currere debemus, quanto post hanc aliam inuenire non nouimus. Nam ut fastidium auferret subiunxit dicens:

»Quia parata sunt omnia.« Omnia enim parata sicut quia ille singularis Agnus occisus est, in cuius preparatione omnia precesserant. Siue omnia parata sunt, quia nullum exemplum uirtutis, quod ad nostram imitationem in operibus sanctorum non sit declaratum. Iam enim innocentiam Abel audiuimus, obedientiam Abrahe, constantiam Isaac, tolerantiam Iacob, castimoniam Ioseph, mititiam Moysi, misericordiam Dauid, patientiam Iob audiuimus, et finem Domini uidimus.

»Et ceperunt omnes simul excusare.« Qui uenire noluerunt excusant, et sic intercludunt sibi  eternum conuiuium, quod Deus non rogatus gratis offert uolentibus. Excusant omnes qui plus terrena quam celestia diligunt, etsi se ad celestia tendere dicunt.

»Primus dixit ei: uillam emi, et necesse habeo exire, et uidere illam. Rogo te, habe me excusatum.« uilla designat terrenam substantiam, quam quidam magno labore uel etiam fidei damno sibi emunt, aut per superbiam, aut propter corporis substantiam. Exiit ergo uidere illam, quia, relicta contemplatione interna, sola exteriora cogitat.

»Et alter dixit: Iuga boum emi quinque, et eo probare illa; habe me excusatum.« Recte quinque sensus corporis iuga uocati sunt, quia in utroque  sexu geminantur. Qui sensus, quia sola exteriora cognoscunt, et non intima, recte per eos curiositas designatur. Grande uitium est curiositas, que dum inuestigat uitam proximi, mentem exterius ducit, sua intima postponens. Notandum quia, dum dicunt, »rogo te, habe me excusatum,« humilitas sonat in uoce; dum uenire contemnunt, superbia in actione. Sic peccator qui dicit: Ora pro me peccatore, et peccatum non uult deserere, insinuat humilitatem, sed in superbia perstat.

»Et alius dixit: Uxorem duxi et ideo non possum uenire.« In uxore uoluptas carnis accipitur, non quod coniugium non sit bonum ad sobolem propagandam, sed quod nonnulli expetunt in uxore non fecunditatem prolis, sed desideria uoluptatis. Coniugium  ergo non reprehenditur, si integritas ad maiorem honorem uocatur. Item in uilla empta dominatio notatur, et superbia castigatur. Primus homo dominari uoluit, quia dominum habere noluit. Quid est dominari, nisi propria potestate gaudere? Quinque iuga sunt in sensibus, tria uidelicet apparentia: nam duo sunt oculi, due aures, due nares. In gustu etiam duo sunt instrumenta, lingua et palatus. uoluptas carnis, que ad tactum pertinet, occultius geminatur. Est enim forinsecus et intrinsecus. Iuga boum dicuntur, quia per sensus istos terrena acquiruntur, et boues terram uersant. Et etiam sunt homines qui nichil uolunt credere, nisi quod sensibus percipiunt. Uxor pertinet ad uoluptatem carnis, que multos impedit.

 »Tunc iratus paterfamilias, dixit seruo suo.« Sicut enim tunc iratus rex dicitur, quando in peccatores uindictam exercet, ita Deus omnipotens illis iratus apparebit quos pro peccatis puniet.

»Et dixit seruo suo: Exi cito in plateas et uicos ciuitatis, et pauperes ac debiles, cecos et claudos compelle intrare. Quante sunt diuersitates in hoc mundo, actuum tante sunt uie que ducunt ad diabolum, generalem scilicet uiam perditionis. Ideo ergo dicit: ite ad exitus uiarum, sicut ait in alio euangelio , ut cuiuslibet conditionis homines uocentur ad fidem. Potens est enim Dei gratia quoslibet barbaros mente corrigere, qui cor Nabuchodonosor ad feralem sensum mutauit, et iterum ad humanum sensum reduxit. Mittit ergo in  plateas, et uicos et ciuitates, inuitans pauperes, debiles, et cecos claudosque, ut nulla fiat discretio locorum seu personarum uenientibus ad fidem Christi. Ostendit enim quia debilitas corporis nullum excludit a regno Dei, rariusque delinquit, cui deest illecebra peccandi, et citius ad Deum conuertitur qui non habet in mundo ubi delectetur. Aliter: Pauperes debiles, ceci et claudi dicuntur gentiles comparatione Iudeorum, qui per legem et prophetias diuites, fortes, illuminati et erecti esse debent; sed hoc esse falso presumunt. Mittit ad plateas, cum peccatores dilatioribus uiis uocat ad angustam uiam uite. Mittit ad uicos, cum illos inuitat quos temporalium uocat inopia. Mittit ad ciuitates, cum  eos uocat qui culta ab incultis secernunt, qui tenere legem nature suburbana conuersatione nouerant.

»Et ait seruus: Domine, factum est ut imperasti, et adhuc locus est. Et ait dominus seruo: Exi in uias et sepes, et compelle intrare, ut impleatur domus mea. Dico autem uobis quod nemo uirorum illorum qui uocati sunt gustabunt cenam meam.« Implenda est domus Dei numero predestinatorum; sed superbi peccatores, quia uocati uenire noluerunt, se ipsos irrecuperabiliter excluserunt. uocat Dominus per se, uocat per angelos, per patriarchas, per apostolos, per miracula, per flagella. Nemo contemnat uenire, ne dum uocatus excusat, dum uoluerit intrare, non ualeat. uenerunt de plateis et  uicis humiliati peccatores ex gentibus: ueniant et de sepibus heretici. Nam qui sepes construunt, diuisiones querunt. Trahantur a sepibus, euellantur a spinis. Cogi nolunt. uoluntate, inquiunt, nostra intremus. Non hoc Dominus imperauit qui ait: Compelle intrare. Foris inueniatur necessitas; intus nascatur uoluntas. Itaque uie et sepes intelliguntur erronee secte et hereses. Liquet igitur quod alii uocantur, et uenire contemnunt; alii uocantur, et ueniunt; alii intrare compelluntur. uocantur et uenire contemnunt qui donum intellectus accipiunt; sed eumdem intellectum operibus non sectantur. uocantur et ueniunt, qui acceptam intellectus gratiam operando perficiunt. Compelluntur intrare, quos Ecclesia temporaliter punit, quia conuersi sunt retrorsum,  postquam posuerunt manum ad aratrum.



ITEM EXPOSITIO EIUSDEM EuANGELII.

»Beati qui ad cenam nuptialem Agni uocati sunt!  Refert Euangelium, karissimi, quod quidam magnam cenam fecerit multosque uocauit. Paratis omnibus misit seruum suum inuitatos uocare. Et ceperunt omnes excusare. Et alius se dixit uillam emisse, alius quinque iuga boum comparauisse, alius uxorem duxisse, et ideo uenire non posse. His auditis iussit dominus seruum in plateas et uicos exire, pauperes, debiles, cecos, claudos introducere. Et cum adhuc locus uacaret, precepit seruo ut de uiis et sepibus compulsi intrarent, iurans quod nemo de uocatis cenam suam gustaret  . Homo qui cenam magnam instruens multos uocauit, est Deus pro nobis factus homo, qui omnes gentes ad epulas eterni conuiuii inuitauit. Hic misit seruum suum ad conuiuium uocare, quando Moysen misit per legem populum ad uitam mutare. Sed omnes se a cena excusant, quia profecto uideri conuiuium Dei adire recusant. Primus namque dixit se emisse uillam, et se iturum uidere illam. Iudaicus populus quasi uillam emit, dum terram repromissionis per carnales obseruantias obtinuit. Exiit illam uidere, dum de Aegypto exiit eam possidere. Is quoque quinque iuga emit, dum bis quinque gemina dilectione iugata percepit, quibus se agrum Domini uelut bobus colere debuit. Sed iuit illa  probare, dum ea studuit pro terrenis tantum obseruare. Hic etiam uxorem duxit, quia legem carnali intellectu coniunxit, et ideo se a conuiuio Dei subtraxit. Per illum quoque qui uillam emit intelligitur ordo principum Iudeorum, qui terram populo diuisit, et qui postmodum munitiones obtinuit. Per illum uero qui quinque iuga boum emit, subiectus populus designatur, qui iugo legis ad subiectionem stringebatur. Per illum uero qui uxorem duxit leuiticus ordo declaratur, cui lex specialiter ut uxor copulatur. Hi singuli quia terrenis negotiis insudant, se a conuiuio Dei excusant. Unde paterfamilias seruo imperat ut in plateas et uicos ciuitatis exeat, pauperes ac debiles introducat. Seruus, qui nunc mittitur, ordo prophetarum accipitur. Ciuitas autem  Hierusalem notatur, in qua arca testamenti uenerabatur, et in qua templum erat, in quo ab omnibus immolabatur. Huius platee Isrelite erant, qui se in latitudinem duodecim tribuum diffuderant. uici autem Iudei exstiterant, qui se in angustiis duarum tribuum constrinxerant. De plateis itaque et uicis prophete introduxerunt, dum Isrelitas et Iudeos de errore scriptis et dictis correxerunt. Hi pauperes erant, quia uirtutibus carebant. Debiles exstiterant, quia uitiis languerant. Ceci erant, quia sensum legis non uidebant. Claudi fuerant, quia cultum Dei relinquentes post idola declinauerant. His introductis adhuc locus uacat, et Dominus seruo iubet ut in uias et sepes exeat, et intrare compellat. Seruus qui de uiis et sepibus intrare compellitur est  ordo apostolorum qui de sectis et ritibus gentilibus multos in domum Dei collegerunt. uie namque sunt diuerse secte philosophorum, sepes, diuersi ritus paganorum. De his compulsi intrauerunt, dum gentes, per signa et prodigia apostolorum idololatriam respuentes, Deum uerum crediderunt: Paulus etenim proconsul compulsus intrauit, dum Paulus apostolus coram eo magum excecauit. Constantinus compulsus intrauit, dum Syluester a lepra in baptismate curauit. Gente sigitur introducte cum Domino cenabunt, Iudei uero nolentes intrare de cena Domini non gustabunt. Et uos, dilectissimi, ad cenam Dei estis uocati. uidete ne quolibet negotio impliciti, ne cuiuslibet amicitia impediti, ab ea sitis excusati: nos etenim serui summi patris familias  sumus ab eo missi, uos ad epulas eterne satietatis inuitamus. Igitur ad nuptias Agni festinate omnes ingredi antequam ianua claudatur, et tunc pulsantibus et intrare desiderantibus nunquam aperiatur. Dicit Dominus: »Si oculus tuus dexter scandalizat te erue eum, et proiice abs te. Et si pes tuus scandalizat te, abscide eum et proiice abs te. Melius est tibi luscum uel debilem, uel claudum ad uitam ingredi, quam duos oculos, uel duas manus, aut duos pedes habentem in gehennam mitti, »ubi ignis non exstinguitur, et uermis eorum non moritur .« Notandum autem quod tria a Saluatore ponuntur, scilicet oculus, manus, et pedes: per que infelices a conuiuio Dei retrahuntur,  quia aut prelati, aut cognati, aut subiecti a cena Domini nos retardant quos ista membra designant. Oculus qui nos ducit est sacerdos qui nos de tenebris mundi ad lucem uite dirigit. Qui ideo dexter oculus appellatur, quia nos de sinistris ad dexteros ducere conatur. Hic, si nos heretica doctrina de uia Dei abducere et in errorem nitatur ducere, aut prauo exemplo a cena Dei retrahere, ab iniuncto officio, ut inutile membrum, est eiiciendus. Manus dextera, per quam operamur, est pater, uel mater aut uxor, uel quilibet amicissimus, per quos in omnibus iuuamur. Hi, si nos aliquo modo a conuiuio reuocant, zelus Dei eos a nobis abscidat, et procul a sedulitate nostra abiiciat. Pes per quem portamur est quilibet subiectus, per quem in necessariis  uite sustentamur. Hic, si quolibet modo nos a cena Dei impedit est nobis euellendus, et a familiaritate nostra procul excludendus. Multo enim melius est absque his saluari, quam cum his perpetuo igni deputari. Nam qui talium amicus est, inimicus Dei constituitur, et qui his hominibus placet, confusus a Deo spernitur. Qui illam emit est is qui terrenis tantum lucris inseruit, et ideo a cena Dei recedit. Qui autem quinque iuga bonum emit, et ea probare abiit, est is qui quinque sensus corporis per binarium iugatos ad alienos actus scrutandos conuertit, et a conuiuio Dei diuertit. Unde legitur quod Dina, filia Iacob, uidere mulieres regionis egreditur, et a Sichen principe ciuitatis opprimitur . Penset, queso, uestra fraternitas quam graue uitium  sit curiositas. Ecce summi patriarche filia, dum curiositatem sectatur, a pagano homine constupratur, ciuitas cum omni populo ferro et flamma exterminatur. Dina quippe egressa uiolatur, dum quelibet anima alienos actus curiose perscrutans diabolo copulatur. Ciuitas cum populo incendio uastabitur, quia corpus curiosi cum malis actibus eterno igni cruciabitur. Qui uero duxit uxorem est is qui tantum luxurie studet explere ardorem. Et quia uestimenta nuptialia coinquinat, cene Domini minime appropinquat. Et quia hi a conuiuio Dei excusantur, de plateis et uicis pauperes et debiles uocantur. Platee sunt late uie publice atque per potentiam crimina perpetrantium; uici, angusta itinera  occulte flagitiis insudantium. Pauperes sunt qui se bonis operibus uacuos agnoscunt. Debiles sunt qui se in preceptis Dominicis languisse conspiciunt. Ceci sunt qui oculos cordis a luce ueritatis clauserunt. Claudi sunt qui in uiis Domini non ambulauerunt. Sed hi omnes uocati ad conuiuium Dei ueniunt, dum doctrina iustorum correcti per penitentiam epulas eterne dulcedinis adeunt. Porro plurimi de uiis et sepibus intrare compelluntur, dum diuersis erroribus ipsa mundi difficultate cogente ad pietatem conuertuntur. Hi omnes in conspectu Dei epulentur, et in letitia delectentur, quia magis gaudium est angelis Dei super uno peccatore penitentiam agente, quam super nonaginta nouem iustis qui non indigent penitentia .  Ad has epulas, karissimi, sponte uoluntaria omnes totis nisibus curramus, ubi nunquam esuriamus et sitiamus, sed cum angelis in eternum gaudeamus.



SERMO DE CORPORE DOMINI.

»Homo quidam fecit cenam magnam,« etc.  Huic itaque cene ille diues homo preposuit mensam, id est altare: in qua tria composuit, panem scilicet, uinum et carnem. Igitur Christus ipse est panis angelorum. In quo quia peccauit homo in paradiso, impositum est uinum, id est austeritas legis. Sed quia panis durus et solidus comeditur difficile, uinum quia paruulos enecat, apposita est caro, cum uerbum caro factum est et habitauit in nobis . Sic igitur panis durus et solidus  in carnem, uinum austerum in lac conuersum est. Hec itaque tria, panis, uinum et caro, sacramentum sunt corporis et sanguinis Christi: unum, ex his in quibus principaliter salus constat, et inter omnia singulare, quia ex ipso omnis sanctificatio est. Hec enim hostia semel pro mundi salute oblata, omnibus precedentibus et subsequentibus sacramentis uirtutem dedit, ut ex illa sanctificarent et per illam saluandos omnes. Sacramentum corporis et sanguinis sui ipse Dominus iehsu Christus instituit, quando post cenam ueteris Pasche panem et uinum in corpus et sanguinem suum diuina potentia transmutans, apostolis sumendum distribuit, et ut idem post hoc in memoriam sui agerent precepit .

 Solent quidam querere quale corpus suum discipulis suis Dominus iehsu Christus tradidit, hoc est passibile an impassibile, mortale an immortale, etc., et alia que ad hanc pertinent questionem. Ego in eiusmodi, sicut in aliis professus sum, diuina secreta magis ueneranda quam discutienda censeo. Simplicitati fidei hoc sufficere puto, si dicimus quia tale dedit quale uoluit; et rursum quale dedit, ipse nouit. Ideo enim tale dedit quale uoluit, quia omnipotens erat, et potuit omne quod uoluit. Ideo autem ipse nouit quale dedit, quia sapientia erat, et non potuit ignorare quod fuit. Propterea leuius se questione absoluit, et fortassis tutius in semetipso subsistit, quod non dicitur: mortale dedit, ne  uideatur dicere contra sacramenti dignitatem, nec dicit: Mortale dedit, ne estimetur credere contra eam que in Christo ante resurrectionem fuit mortalis corporis ueritatem. Propter hoc fortassis melius est ut neutrum diffinire presumamus, quamuis tamen alterum fuisse credamus. Sic itaque non dicatur: hoc uel hoc fuit, quamuis tamen credatur quia alterum fuit. Quod si alterum dicendum est, ego absque preiudicio ueritatis magno sensu ad illud accedo, ut illud impassibile et immortale, quantum scilicet pertinet ad sanctificationem sacramenti tradidisse dicatur. Si quis autem obiiciendum putet quod ante resurrectionem Dominus iehsu Christus corpus mortale portabat, et hoc ipsi indubitanter profitemur, mortalem fuisse Dominum  Iesum secundum humanitatem susceptam, quia si mortalem fuisse non crederemus, mortuum negaremus. Humana ergo natura in Christo mortalis fuit, sed uoluntate, non necessitate. Ex eo enim quod per gratiam ab omni peccato munda uerbo Domini in unitatem persone iuncta est, ab omni mortis necessitate et debito libera facta est, ut nichil morti deberet, pro eo quod peccati nichil haberet. Sustinuit tamen sponte mortalitatem qua mortem sustinere uolebat, quia si mortalitatem non sustinuisset, mori omnino non potuisset. Sic ergo sponte mortalitatem portauit quousque mortem gustaret et ita immortalitatem deponeret. Quia ergo uoluntate, non necessitate mortalis fuit, in ipsius mortalitatis proprietate, secundum quod ratio et ordo temporis  postulabat, priusquam eam per mortem totam exueret, aliqua ex parte, quando uoluit, deposuit, et rursum, quando uoluit, recepit, ut in hoc ipso probaret quia in quantum eam sustinuit, ex necessitate non esset, qui sic pro potestate in quantum uoluit eam non habere, sustinere omnino non posset.

Legitur in Euangelio  quia Dominus iehsu Christus cum uerbum uite predicaret, et ad uitam mortales et morituros inuitaret, zelantes hostes quem ratione uincere non poterant, furore exstinguere uolebant. Itaque quasi in eum qui nichil amplius mortale haberet, manus iniecerunt in Iesum, et duxerunt in supercilium montis, ut illic eum precipitarent. Cum non esset ducendus, te  neri se patienter tolerabat; cum autem esset precipitandus, potenter per medium illorum ibat: quantum uoluit tenebatur, et quantum uoluit non tenebatur. Quantum uoluit, et quando uoluit, naturam mortalitatis admisit. Quantum autem sustinere uoluit eam, et quando uoluit eamdem a se potestatiue remouit. »Transiens, inquit, per medium illorum ibat .« Nunquid putas, quod Christus luctando se de manibus inimicorum subtraxerit, cum ab eis teneretur, ut transiens liber per medium eorum iret? Ergo fortitudo corporis sola in ea laudanda est, non uirtus deitatis. Non ita conuenit, sed exhibuit se qualem uoluit, admittens ad se ex eo quod sponte portabat quantum uoluit. Si ergo Christus mortalitatis naturam secundum  rationem dispensationis diuine, priusquam eam, perenniter uicturus exueret, secundum tempus aliquando ex parte deposuit, et iterum cum tempus postulabat, assumpsit, mirum est si dicitur aliquando pro causa et ratione temporis, secundum aliquod, et totam deposuisse, in qua tamen adhuc, cum tempus postulabat, passurus fuit. Si ergo hoc esse potuit ut ipse seipsum manibus gestaret, et discipulis sine corruptione sui edendum distribuit, et tamen ipse qui dedit et qui dabatur, qui portauit et qui portabatur, idem esse, quid mirum est si dicitur quia ipse in eo quod dabat mortalis fuit, et in eo quod dabatur immortalis fuit, et tamen ipse qui mortalis dabat, et qui immortalis dabatur, non  duo, sed unus fuit ipse. Quomodo enim immortalis non dabat qui inuisibiliter sumebatur, et incorruptibiliter manducabatur? Inuisibiliter sumebatur, quantum ad formam dico propriam corporis sui, non quantum ad speciem sacramenti sui. Inuisibiliter enim sumebatur quia in eo quod sumebatur quod ipse erat, non uidebatur: Christus enim sumebatur, et species panis et uini tantum uidebatur. Ideo dico inuisibiliter sumebatur, et quod erat non uidebatur. Si ergo in eo quod dabat, quod ipse erat uidebatur, et in eo quod dabatur quod erat ipse non uidebatur; et si in eo quod dabat tenebatur et crucifigebatur; et in eo quod dabatur frangebatur et non diuidebatur, edebatur et non corrumpebatur, quid miraris si in eo quod dabat mortalis  dicitur, et in eo quod dabatur immortalis et impassibilis fuisse predicatur? Hec tantum sic dicta sint, ut nemini in eo quod latent preiudicium fiat.



DIuISIO SERMONIS.

uerum corpus Christi illud fuisse credendum sit quod ipse traditori suo per intinctam buccellam porrexit. Cum tinxisset, inquit, iehsu panem, dedit Iude Simoni Iscariote. Sed, ut dicit beatus Augustinus, non, sicut putant quidam negligenter legentes, tunc Iudas Christi corpus accepit. Intelligendum est quod iam omnibus distribuerat sacramentum corporis et sanguinis sui, ubi et ipse Iudas erat, sicut sanctus Lucas euidentissime narrat. Ac deinde ad hoc uentum est, ubi secundum narrationem Ioannis  apertissime per buccellam tinctam atque porrectam suum exprimit traditorem, fortassis per panis tinctionem illius significans fictionem. Non enim omnia que tinguntur abluuntur, sed ut inficiantur nonnulla tinguntur. Si autem bonum aliquod significat hec tinctio, eidem bono ingratum, non immerito est secuta damnatio; et hec quidem uerba sunt beati Augustini, super eo quod quesitum est si Iudas in buccella Christi accepit corpus. Ex eo tamen quod traditori suo Dominus ad notandum eum buccellam intinctam dedit, consuetudo habet ut corpus Christi fideles intinctum non accipiant. Sunt quoque et aliqui qui ex quibusdam Scripturarum locis in munimentum sui erroris ducere  putauerunt, dicentes in sacramento altaris ueritatem corporis et sanguinis Christi non esse, sed imaginem illius tantum, et speciem, et figuram. Propterea, quia Scriptura aliquoties dicat id quod in eucaristia altaris sumit, imaginem illius esse uel speciem, quod in participatione Christi Iesu percipietur. Qui perfecto in hoc erroris laqueum non inciderent, si uel sacramenta Dei recta et humili fide susciperent, aut Scripturas conuenienti intelligentia tractarent. Nunc autem quia in sacramentis Dei sensum suum fidei preferunt, in Scripturis sacris sanam interpretationis formam tenere contemnunt: et fit ut sermo ueritatis amplius eos caligare faciat, dum non recte intellectus errorem per ueritatem ministrat. Quod tamen Scripture  culpa non est, sed legentium et non intelligentium cecitas, neque sacrorum Dei confusio, sed presumentium prauitas. Hic autem perniciose errauerunt tot manifestis sententiis et assertionibus non dubiis quidam ambigua preferentes, et in ipsis magis mendacium quam ueritatem eligentes, non quia hoc ibi magnum dicebatur, sed quia hoc ab illis magnum credebatur. Quid enim? Nunquid sacramentum altaris ueritatis non est, quia figura? Ergo nec mors Christi ueritas est, quia figura est; et resurrectio Christi ueritas non est, quia figura est. Nam et mortem Christi et resurrectionem figuram esse, et imaginem et similitudinem et sacramentum et exemplum Apostolus manifeste declarat, dicens: Christus passus est pro nobis, uobis  relinquens exemplum, ut sequamini uestigia eius .« Ergo mors Christi exemplum fuit, ut peccato moriamur; et resurrectio exemplum fuit, ut iustitie uiuamus. Nunquid ideo ueritas non fuit? Ergo Christus uere mortuus non est, et uere non surrexit, si mors eius uel resurrectio uera non fuit. Absit! nam de ipso scriptum est: »uere languores nostros ipse tulit, et dolores nostros ipse portauit .« Ergo mors Christi uera fuit, et tamen exemplum fuit; et resurrectio Christi uera fuit, et exemplum fuit. Quare ergo sacramentum altaris similitudo esse non potest et ueritas? In alio quidem similitudo, in alio ueritas. Nam cum sit unum sacramentum, tria ibi discreta preponuntur, species uidelicet uisibilis, et ueritas  corporis, et uirtus gratie spiritualis. Aliud est enim uisibilis species, que uisibiliter cernitur; aliud est ueritas corporis et sanguinis, que sub uisibili specie inuisibiliter creditur; atque aliud gratia spiritualis que cum corpore et sanguine inuisibiliter et spiritaliter precipitur. Quod enim uidemus, species est panis et uini. Quod autem sub specie illa credimus, uerum corpus est et uerus sanguis Iesu Christi, quod pependit in cruce, et qui fluxit de latere . Hec per panem et uinum corpus et sanguinem tamen significari credimus, sed sub specie panis et uini uerum corpus et uerum sanguinem consecrari, et speciem quidem uisibilem sacramentum esse ueri corporis et ueri sanguinis, corpus autem et sanguinem sacramentum  esse glorie spiritalis, et quemadmodum species illic cernitur, cuius res uel substantia ibi esse non creditur, sic res ibi ueraciter et substantialiter presens creditur, cuius species non cernitur. uidetur enim species panis et uini; et substantia panis et uini non creditur. Creditur autem substantia corporis et sanguinis Christi, et tamen species non cernitur. Quod uero uidetur secundum speciem sacramentum est et imago illius quod creditur secundum corporis ueritatem; et quod creditur secundum corporis ueritatem, sacramentum est illius quod precipitur secundum gratiam spiritalem. Sacramentum ergo altaris et eucaristia diuina in uerbo corpore et sanguine Domini nostri Iesu  Christi imago est, secundum speciem panis et uini qua cernitur, et res est secundum substantie sue ueritatem; in qua creditur illic atque percipitur, et rursum quod nunc uisibiliter secundum sacramenti speciem, et corporaliter secundum carnis et sanguinis Christi ueritatem, Christum in altari sumimus: sacramentum est et imago, quod ipsum eumdem inuisibiliter et Spiritaliter secundum gratie infusionem, et sancti spiritus perticipationem in corde sumere debemus. Ergo diuinissima eucaristia que in altari secundum panis et uini speciem, et secundum corporis Christi ueritatem uisibiliter et corporaliter tractatur, sacramentum est et signum, et imago inuisibilis et spiritalis participationis Iesu,  que intus in corde per fidem et dilectionem perficitur.



DIuISIO.

uoluit Sapientia Dei, que se per uisibilia manifestat, ostendere quoniam animarum cibus et refectio est corpus et sanguis ipsius; et propterea carnem assumptam in edulium proposuit, ut per cibum carnis ad gustum inuitaret diuinitatis. Sed ne rursum humana infirmitas contactum carnis in assumptione horreret, consueti et principalis edulii speciem illam uelauit, et sic sumendam proposuit, ut sensus in uno foueretur, et fides in altero edificaretur. Fouetur sensus in uno, dum solita tantum et consueta percipit. Aedificatur fides autem in altero, dum in eo quod uidet, quale sit illud quod non uidet agnoscit. Proponitur igitur species panis  et uini, ut doceatur plena et perfecta refectio esse in sumptione corporis et sanguinis Christi ex diuinitate Christi. Plena autem refectio cibus et potus est; cibi autem et potus panis et uinum principalis substantia est; et proponitur species ex principali substantia refectionis, ut in eo sumatur, et ut per eam ueritas corporis et sanguinis Christi significaretur, sicut ipse testatur dicens: »Caro mea uere est cibus, et sanguis meus uere est potus .« Que tamen corporis et sanguinis sumptio, quia sola sine spiritali effectu salutem non conferat, ipse idem Saluator manifestat dicens: »Caro nichil prodest; spiritus est qui uiuificat .« uirtus ergo et plenitudo spiritalis refectionis, que in corpore Christi et sanguine est, per speciem quidem  panis et uini significatur; in perceptione autem gratie infusio interne et eterne refectionis perficitur. Et sic quidem cum tria in uno ibi sint, in primo quod signum inuenitur secundi, in secundo autem causa tertii; in tertio uero uirtus secundi, et ueritas primi: et hec tria in uno sunt, et unum sacramentum. Claret itaque, quando diuinissime eucaristie assumptio sacramentum est, et imago participationis Iesu, quia hoc quod eius sacramentum uisibiliter percipimus signum est, quod ei spiritaliter uniri debemus. Ipsa autem eucaristia, id est bona gratia, ipsa scilicet hostia sacra diuinissima uocatur, quoniam diuinos facit et participes diuinitatis eos qui se digne participant, et quia ipsa signum est et ueritas, in qua caro Christi sub  specie panis sumitur, et in carne eius digne sumpta, et ipsius etiam diuinitatis susceptio et participatio et consortium condonatur. Propterea diuinissima et sanctissima, et sanctificans sanctificantia omnia etiam sancta.

Per uerbum sanctificationis uera panis et uera uini substantia in uerum corpus et sanguinem Christi conuertitur, sola specie panis et uini remanente, et substantia in substantiam transeunte. Conuersio autem ipsa non secundum unionem, sed secundum transitionem consideranda est, quoniam nequaquam essentia in essentie augmentum accedit, et per id quod accedit, id ad quod accedit maius fiat, sed transitione, ut id quod accedit, cum illo ad quod  accedit, unum fiat. Nec sic in pane corpus Christi consecrari dicimus, ut de pane corpus Christi esse accipiat, nec quasi nouum corpus subito factum de mutata essentia, sed in ipsum corpus uerum mutatam essentiam; nec ipsam substantiam panis et uini in nichilum redactam, quia desiit esse quod fuit; sed mutata potius, quia cepit esse aliud quod non fuit, et ipsum quod cepit esse aliud, ex ea esse non accepit, quia panis fuit. Sed ipsa eius esse accepit, quia prius panis fuit; sed ipsa eius esse accepit quando desiit esse quod fuit. Hoc expressius distinximus propter eos qui ex sua ratione fidei preiudicium faciunt, et sensu suo incedentes asserere nituntur uel hoc esse solum quod cernitur, uel tale esse quod creditur, hoc est quod sola panis et species uini cernitur,  solam ibi esse panis et uini substantiam; uel, quia ibi substantia corporis et sanguinis Christi creditur possibiliter ei inesse speciem et qualitatem panis et uini que cernitur, quasi non possit species apparere cuius non adsit substantia, uel substantia latere cuius non appareat forma.



DIuISIO.

Quando partes uidentur in sacro altaris, non putetur quasi diuisum sit uel separatum a se, aut uelut per membra discerptum corpus Christi. Ipse integer manet, et in se nec diuiditur nec partitur. Sed tibi secundum speciem exhiberi oportebat quod ad mysticam significationem pertinuit. Tres igitur portiones que in altari fiunt de corpore Christi mysticam significationem habent. Est enim corpus Christi  uniuersa Ecclesia, caput scilicet cum membris, et inueniuntur in corpore isto quasi tres partes, ex quibus totum corpus constat. Una pars est ipsum caput. Caput namque caput est et pars similiter corporis. Itaque caput ipsum pars corporis una est. Alia pars corporis est in membris illis, que iam secuta sunt, et sunt cum ipso capite, ut est ipsum caput, sicut scriptum est: »Ubicunque fuerit corpus, ibi congregabuntur aquile .« Illi ergo qui iam de hac uita exierunt, quorum corpora in sepulcris requiescunt, et anime cum Christo sunt, isti sunt pars corporis altera; et sunt quasi simul due partes iste: caput scilicet et hec altera pars corporis. Propterea in altari due partes seorsum  reseruantur extra calicem quasi extra passionem, quoniam ipsum caput iam immortale et impassibile de morte resurrexit, amplius non moriturus neque passurus amplius, et similiter illi qui de hac uita egressi sunt sancti et cum ipso capite suo iam gloriantur et gaudent, exspectantes et ipsi resurrectionem carnis sue, et immortalitatem, iam neque dolorem neque passionem sentiunt ullam, et sunt simul iste due partes extra calicem, et extra passionem, quoniam hinc priora transierunt. Tertia pars in calice ponitur, significans eos qui adhuc uiuunt in passione, donec et ipsi ab hac uita exeant, et transeant ad caput suum ubi amplius nec moriantur nec patiantur.

In his igitur mysteriis monstratur tibi foris species  in qua sensus tuus erudiatur, et seruat intus tamen corporis sui incorruptionem, in qua unitas eius non diuiditur. uidetur pars una, et quasi pars esse uidetur, si totum ibi est. Et pars altera uidetur, et quasi altera uidetur, et idem est totum ipsum. Et si tertia pars uidetur, similiter idem ipsum est et totum. Totum hic et totum ibi, nec minus in parte quam in toto, nec maius in toto quam in parte. Quotcunque partes feceris, in singulis totum est. Nec mireris. Opus Dei est hic. Si in diuersis locis potest esse unus, quare etiam non in singulis partibus potest esse totus? Utrumque mirum est. Sed non ideo falsum est, si mirum est. Et uerum est quia mirum est; nec tamen sic mirum, quia opus Dei est. Non est mirum, si mirabilis mirabilia operatur.  Quomodo, inquis, corpus unum eodem tempore in diuersis locis esse potest? Hic est, ibi est, et totum utrobique est, et in multis locis. Similiter noli mirari. Qui locum fecit corpus fecit, et locum in corpore, et corpus in loco. Et qui fecit ut corpus unum in loco uno esset, fecit sicut uoluit; et si uoluisset, aliter facere potuisset. Nam et quando uult aliter facit, et est sicut ipse uult semper. Quia autem sic ipse fecit, ut corpus unum in loco uno esset, tu quod factum uidisti, et nescis aliud nisi quod factum est quod uidisti, idcirco miraris quando aliud uides uel audis, quam uidere et audire consueuisti. Ipse autem non miratur, quando aliud facit quam quod facere consueuit, quia quando illud fecit, sciuit et tunc quod aliter facere potuisset, si  uoluisset. Idcirco cum quid mirari ceperis, et dixerit forte tibi cogitatio tua quomodo hic esse possit, cogita facientem, et desinet esse mirabile, quidquid illud fuerit. Et si forte mirabile non esse desierit, tamen incredibile non erit. Si factorum omnipotens cogitatur non erit impossibile quidquid erit. Quod si contingat aliquando, sicut contingere solet, ut uideas si qua fieri in hoc sacramento que minus esse uidebuntur, noli horrere: sola species que apparet hoc habet. Tibi monstrat speciem, sibi seruat ueritatem. Exhibet sensui tuo similitudinem cibi corporalis, ut sensus tuus per omnia in suo erudiatur. Seruat corpori suo ueritatem nature inuiolabilis et immortalis, ne in suo corrumpatur. Si in aliquo a similitudine recederet, uerum sacramentum  non esset et perderet se ibi, et tolleret locum fidei, neque iam crederetur, etiam si uideretur. Quod ita fieri non oportet. Itaque, quantum ad nos, seruat per omnia corruptibilis cibi similitudinem, et tamen non amittit quantum ad se inuiolabilis corporis ueritatem. uidetur corrodi, et manet incorruptus. uidetur uel affici uel maculari, et perseuerat inuiolatus. Sustinet hic fieri circa se, ne sensus noster aliquid alienum percipiat; sed non recipit hic in se, ne incorruptibilis natura sinceritatem suam amittat. Tanta est dignitas et munditia corporis Christi, ut nec corruptione aliqua affici possit, nec sordibus maculari. Itaque si quando hoc fieri uideris, noli timere ipsi, sed sollicitus esto tibi. Ipse ledi non  potest; tu noceri potes, qui male credere potes.

Sed fortassis iterum dicit tibi cogitatio tua: Quid fiat de corpore Christi, postquam sumptum fuerit et comestum? Tales sunt cogitationes hominum, ut uix quiescere uelint, in his maxime que querenda non sunt. Dicit ergo tibi cor tuum: Quid factum est de corpore Christi, postquam illud sumpsi et manducaui? Audi ergo corporalem presentiam Christi. Queris? In celo quere. Ibi Christus ad dexteram Patris sedens, tecum ad tempus esse uoluit, quando et quandiu necesse fuit. Exhibuit tibi ad tempus corporalem presentiam suam, ut te ad spiritalem excitaret. Ideo corporaliter ad te uenit, et exhibuit tibi presentiam suam, ut per illam spiritualis inueniretur que non auferetur. Ita per  carnem assumptam olim in mundum uenit, et secundum presentiam corporalem ad tempus cum hominibus conuersatus est, ut eos ad spiritalem presentiam querendam excitaret et inueniendam. Postea completa dispensatione secundum corporalem presentiam recessit, et secundum spiritalem presentiam remansit. Nam ut ostenderet quia per spiritalem presentiam non recedebat, quando scilicet corporalem presentiam abire disponebat, ait: »Ecce ego uobiscum sum omnibus diebus usque ad consummationem seculi .« Sic ergo in sacramento suo modo temporaliter uenit ad te, et est corporaliter tecum, ut per corporalem penitentiam ad spiritalem querendam exciteris, et inueniendam adiuueris. Quando in manibus sacramentum  eius tenes, corporaliter tecum est. Quando ore suscipis, corporaliter tecum est. Quando manducas  et quando gustas, corporaliter tecum est. Denique in uisu, in tactu, in sapore corporaliter tecum est. Quandiu sensus corporaliter afficitur, penitentia eius corporalis non aufertur. Postquam autem sensus corporalis in percipiendo deficit, deinceps corporalis penitentia querenda non est, sed spiritualis retinenda. Dispensatio completa est per factum sacramentum, intus manet Christus, de ore ad cor transit. Melius est tibi ut eat in mentem tuam quam in uentrem tuum. Cibus iste anime non corporis est. Noli in Christo querere consuetudinem cibi corporalis. uenit ad te ut comedatur, non ut consumatur. uenit ut gustetur, non ut incorporetur. Augustinus uocem de celo audit, quia hoc de terrenis illi dici, aut responderi non potuit: Cibus sum  grandium, cresce, et manducabis me, non ut me mutes in te, sicut cibum carnis tue, sed tu mutaberis in me. Itaque prudenter discerne quod in sacramento Domini sensui adhibitum sit, quod spiritui accommodatum, et, ut solet, si post completam perceptionem aliquid in tanto senseris, in hoc quoque species ad proprietatem sensus famulatur, ut ueritas similitudinis ubique conseruetur. Nam si in aliquo, quantum scilicet sensui exhibendum est, similitudo deficit, et illic procul dubio sacramentum non esset, sed res ipsa proderetur et manifestaretur euidenti miraculo: quod non conuenit, quandiu fidelis locum habet. Post hoc ergo, si corporalem presentiam Christi queris, in celo quere. Ibi quere, ubi et prius fuit, quam per sacramentum  suum corporaliter tecum esse inciperet, et unde non discessit quando ad te uenit.



DOMINICA TERTIA. Secundum Lucam.


 »Erant appropinquantes ad Iesum publicani et peccatores ut audirent eum. Et murmurabant Scribe et Pharisei dicentes: Quia hic peccatores recipit, et manducat cum illis .«  Publicani et peccatores ad audiendum Dei uerbum appropinquantes, non solum ad colloquendum, sed  etiam ad uescendum recepti sunt. Quod uidentes Pharisei indignati sunt, quia uera iustitia compassionem habet, falsa uero iustitia dedignationem; quamuis et iusti soleant recte peccatoribus indignari. Sed aliud est quod igitur typho superbie, aliud quod zelo iustitie. Sed quia egri erant, ita ut egros se esse nescirent, quatenus quod erant agnoscerent, celestis eos medicus blandis fomentis curat, benignum paradigma obiicit, et in eorum corde uulneris tumorem premit. Ait namque:

»Quis ex uobis homo qui habet centum oues, et si errauerit una ex eis, nonne relinquit nonaginta nouem in deserto, et uadit querere eam que errauit? Et si contigerit ut inueniat eam, imponit in humeros suos gaudens, et ueniens domum, conuocat  amicos et uicinos, dicens illis: Congratulamini mihi, quia inueni ouem meam que perierat.« Quia centenarius numerus perfectus est, Dominus centum oues habuit postquam angelos et homines creauit. Sed una ouis periit, cum homo deliquit. Dimisit autem, dum seipsum exinaniuit diues pastor,  cuius nos omnes centesima portio sumus, nonaginta nouem in montibus, hoc est in celestibus uel in deserto, quia cohors angelorum reliquit in celo. Cur autem celum desertum uocatur, nisi quod desertum dicitur derelictum? Tunc enim celum homo deseruit, cum peccauit. Quem Dominus humeris imposuit, quia humanam naturam suscipiens, peccata nostra portauit. Humeri Christi crucis brachia sunt. Illic peccata mea deposui; in illa nobilis patibuli ceruice requieui. Qua inuenta domum rediit, quia reparato homine celum intrauit. Angeli sunt eius amici, quia uoluntatem eius stabiliter custodiunt. Idem sunt uicini, quia claritate uisionis illius fruuntur. Notandum quod non dicit: Congratulamini oui, sed mihi, quia uita nostra gaudium eius est. Amen dico  uobis, quia gaudebit super eam magis quam super nonaginta nouem, que non errauerunt, et non indigent penitentia.« Licet pastor et multo plus nimirum diligat nonaginta nouem, quam solam centesimam ouem, tacitis tamen aliis de restaurata multis modis se gaudere ostendit. Sic quoque Saluator generis humani magis gaudet, hoc est magis et pluribus argumentis ostendit se gaudere, quam de angelorum stabilitate. uel ita magis gaudet, id est magis gaudere nos inde facit. Sic non est uoluntas ante Patrem uestrum qui est in celis, ut pereat unus de pusillis istis. Sicut non est uoluntas pastoris unam ouem perire, sic non est uoluntas ante Patrem, hoc est, sic non uult Pater ut unus pusillus pereat.

»Aut que mulier habens drachmas decem, si  perdiderit drachmam unam, nonne accendit lucernam et euertit domum, et querit diligenter donec inueniat? Et cum inuenerit conuocat amicas et uicinas dicens: Congratulamini mihi, quia inueni drachmam quam perdideram.«  Drachma est numerus certe quantitatis habens imaginem regis. Mulier ergo, id est Dei sapientia, decem drachmas habuit cum nouem ordinibus angelorum est additus homo decimus ut compleretur electorum numerus. Mulier drachmam perdidit, quando homo, qui conditus ad imaginem Dei fuerat, peccauit. Sed mulier lucernam accendit, quia sapientia Domini in carne apparuit. Lucerna lux est in testa, id est diuinitas in carne. De qua testa sui corporis dicit ipsa Sapientia: »Exaruit tanquam testa uirtus mea .« Testa in igne solidatur, et uirtus eius exaruit, quando assumptam carnem ex tribulatione passionis roborauit ad gloriam resurrectionis. Accensa autem lucerna, id est carne per diuinitatem glorificata, domus euertitur, quia humana conscientia reatus sui consideratione perturbatur. Sic ergo drachma reperitur, quia in homine similitudo Creatoris reparatur. Amicas et uicinas dicit potestates angelicas, que tanto iuxta sunt paternam sapientiam, quanto ea uicinius contemplantur.  uicinas autem conuocat, dum per exhibitionem gratie hominibus impense ad amorem sui uehementius accendit.

»Ita dico uobis, gaudium erit in celo super uno  peccatore penitentiam agente, quam super nonaginta nouem iustis, qui non indigent penitentia.« Plerumque qui nullis se oppressos peccatorum molibus sciunt, pigri remanent ad exercenda bona, ut securi quod non commiserunt mala grauiora. Ac contra nonnunquam hi qui se illicita gessisse meminerunt, ipso dolore compuncti inardescunt ad amorem Dei. Maius ergo gaudium fit in celo de peccatore conuerso quam de stante iusto. Nam et dux in prelio plus illum militem diligit, qui post fugam reuersus hostem fortiter premit, quam illum qui nunquam terga prebuit, et nunquam fortiter aliquid fecit. Quod uero angeli, utpote rationales, gaudent de reconciliato sibi homine, incendit nos ad probitatem, ut agamus quod illis gratum sit, quorum et  affectare patrocinium et offensam timere debemus. In tertia quippe parabola de peccatorum susceptione, non suum tantummodo suorumque gaudium Dominus demonstrat, sed et inuidentium murmur reprehendit.



SERMO DE LAPSU PRIMI HOMINIS ET QUAESTIO Si non habebat perseuerantiam, quomodo sine uitio fuerit.

Clamat ueritas de primo homine, scilicet Adam, quod peccasset, et desertor boni fuisset. Unde oritur questio, cum bonum desereret, perseuerantiam in illo non haberet. Quod si perseuerantiam non habuerat, quomodo sine uitio fuerat? Huic questioni facile respondetur eum perseuerantiam non habuisse,  quia in eo bono in quo sine uitio fuit, in illo non perseuerauit. Cepit enim habere uitium ex quo cecidit. Et si cepit, antequam cepisset, utique sine uitio fuit. Aliud est enim non habere uitium, aliud est in ea bonitate in qua nullum uitium est, non manere. Item uidendum est quod respondeamus illis qui dicunt: Si nulla rectitudine in qua sine uitio fuit factus, habuit perseuerantiam, procul dubio perseuerauit in ea; et si perseuerauit, utique non peccauit, nec illam suam rectitudinem deseruit Deumque. Sed, ut prefati sumus, eum peccasse et desertorem boni fuisse ueritas proclamat. Non ergo habuit perseuerantiam in illo bono. Et si non habuit, non utique accepit. Quomodo enim et accepisset perseuerantiam, et non perseuerasset? Porro,  si propterea non habuit, quia non accepit, quod ipse non perseuerando peccauit qui perseuerantiam non accepit. Neque enim dici potest ideo non accepisse quia non est discretus a massa perditionis gratie largitate. Nondum quippe erat illa perditionis massa antequam peccasset. Saluberrime igitur confitemur Deum, quia creauit omnia bona, et mala ex bonis exoritura presciuit et sciuit ad suam omnipotentissimam bonitatem pertinere, etiam de malis benefacere, sic ordinasse angelorum uitam et hominum, ut in ea prius ostenderet quid posset eorum liberum arbitrium, deinde quid posset sue gratie beneficium, iustitie iudicium.

Denique angeli quidam, per liberum arbitrium  bonitatem Dei, qui beati fuerunt, refugientes, eius iudicium effugere non potuerunt: ceteri per liberum arbitrium in ueritate steterunt, certi facti nunquam se casuros. Diabolus et angeli eius, etsi beati fuerunt antequam caderent, se tamen casuros esse in miseriam nesciebant. Et si per liberum arbitrium stetissent, hoc eis adderetur, ut magna per Spiritum sanctum data abundantia caritatis Dei ulterius cadere non possent. Sed quia nesciebant suam futuram miseriam, minore quidem, sed tamen sine uitio fruebantur. Nam si casum suum futurum nossent eternumque supplicium, beati utique non possent esse, quos tanti mali metus iam miseros esse compelleret. Omnes tamen angeli equales creati sunt, sed cadentibus quibusdam per superbiam,  ceteri Domino pia obedientia coheserunt, accipientes certam sue stabilitatis, quod illi nunquam habuerunt.  Hi autem angeli qui ceciderunt uocantur demones, et sunt eria animalia, quoniam corporum eriorum natura uigent. Propterea morte non dissoluuntur, quia preualet in eis elementum, quod ad faciendum quam ad patiendum est aptius, duobus subterpositis, aqua scilicet et terra, uno quoque superposito, id est igne sidereo. Distribuuntur enim elementa ad patiendum duo, id est humor et humus; ad faciendum alia duo, er et ignis. Si autem transgressores illi antequam transgrederentur, celestia corpora gerebant, nec hoc mirum est, si conuersa sunt ex pena in eriam qualitatem, ut iam possint ab igne, id est ab  elemento superioris nature aliquid pati. Hec eris quoque spatia superiora atque puriora, sed ista caliginosa tenere permissi sunt, que eis pro suo genere quasi quidam carcer est usque ad tempus iudicii. Igitur sicut angeli cum libero arbitrio creati sunt, sic et hominem Deus fecit cum libero arbitrio; et quamuis sui casus ignarum, tamen ideo beatum, quia et non mori, et miserum non fieri in sua potestate esse sentiebat. Quia uero per liberum arbitrium Deum deseruit, iusto iudicio Dei cum tota sua stirpe, que in illo adhuc posita fuit et tota cum illo peccauit, damnatus est.



De eo, qualem gratiam primus homo acceperit, et de aliis pluribus causis.

Talem gratiam habuit primus homo, in qua permanere  si uellet, nunquam esset malus, et sine qua etiam cum libero arbitrio bonus esse non posset, sed eam tamen per liberum arbitrium deserere posset, non autem eam habuit gratiam qua non esse uellet malus. Quod adiutorium si homo per liberum arbitrium non deseruisset semper esset bonus; sed deseruit, et desertus est. Non enim desertus est ut desereret, sed ut desereretur deseruit. Ad malum quippe eius prior est uoluntas eius; ad bonum uero eius prior est uoluntas Dei: siue ut faceret, quando non erat; siue ut refaceret quod perierat. Deseruit autem Deum placendo sibi. Distinguendum autem uidetur adiutorium. Aliud quippe est sine quo aliquid non fit; aliud est, quo fit aliquid. Sine alimentis non possumus uiuere, nec tamen eis fit ut  uiuamus. Ergo alimentorum adiutorium est sine quo non fit aliquid, non quo fit ut uiuamus. Beatitudo uero cum data fuerit homini, adiutorium  enim est, non solum sine quo non fit, uerum etiam quo fit propter quod datur, quia si data fuerit homini continuo fit beatus, et si non fuerit data, nunquam erit. Primus itaque homo accepit adiutorium perseuerantie, non quo fieret ut perseueraret, sed sine quo per liberum arbitrium perseuerare non posset. Sanctis igitur nunc tale datur adiutorium perseuerantie, ut perseuerantia ipsa donetur, non solum ut sine isto dono perseuerantes esse non possint, uerum etiam ut per hoc donum non nisi perseuerantes sint. Non solum enim dixit: »Sine me nichil potestis  facere ;« sed etiam dixit: »Non uos me elegistis, sed ego elegi uos, et posui uos ut eatis, et fructum afferatis, et fructus uester maneat .« Quibus uerbis eis non solum iustitiam, uerum etiam perseuerantiam se dedisse monstrauit. Duo quippe sunt officia medicine, unum quo sanatur infirmitas, alterum quo sanitas custoditur. Iuxta illud: »Saluum me fac, Domine, propter misericordiam tuam « dicitur. Iuxta istud autem dicitur: »Iudica me, Domine, secundum iustitiam meam .« Et iterum: »Iustum adiutorium meum a Domino, qui saluos facit rectos corde .« Et illa et ista saluos facit. Sed illa ex egritudine transfert ad salutem, hec in ipsa salute conseruat. Itaque ibi misericors auxilium est, quia nullum habet  meritum peccator, qui adhuc iustificari desiderat; hic autem iustum auxilium est, quia iam iusto tribuitur. Si enim medicinam exhibet Dominus, qua sanemur infirmi, quanto magis eam, qua custodiamur sani et iam sani non corrumpamur, quoniam si cum adhuc essemus peccatores, Christus pro nobis mortuus est, quanto magis nunc iustificati, salui erimus ab ira per ipsum?  Sic autem fuit prima libertas uoluntatis posse non peccare, nouissima autem non posse peccare, ita prima perseuerantie potestas, bonum posse deserere. Nunc per Christum datur, ut non solum adsit sine quo permanere non possimus, etiam si uelimus, uerum etiam tale ac tantum sit ut uelimus. Fit quippe in nobis in bono recipiendo et perseueranter tenendo non  solum posse quod uolumus, uerum etiam uelle quod possumus. Quod non fuit in primo homine. Unum enim horum in illo fuit, alterum non fuit. Nam ut reciperet bonum gratia non egebat, quia nondum perdiderat. Ut autem in eo permaneret, egebat adiutorio gratie sine quo omnino non posset; et acceperat posse si uellet, sed non habuit uelle quod posset. Nam si habuisset perseueraret. Posset enim etiam perseuerare si uellet. Quod ut nollet, de libero descendit arbitrio. Quod ita liberum erat, ut bene uelle posset et male. Habuit enim adiutorium, non quo fieret ut uellet, sed in quo permaneret, si uellet, et sine quo non posset perseueranter bonum tenere quod uellet; sed quia  noluit permanere eius culpa fuit, cuius meritum fuisset, si permanere uoluisset. Prima gratia fuit, qua fit ut habeat homo iustitiam si uelit; secunda plus potest, qua fit etiam ut uelit, et tantum uelit tantoque ardore diligat ut, carnis uoluntatem contraria concupiscentem, uoluntate spiritus uincat. Non enim adiutorium tale dat, quale primo homini, sine quo non possit homo perseuerare si uelit, sed in eis operatur et uelle, ut quoniam non perseuerabit homo nisi et possit et uelit, perseuerandi possibilitas et uoluntas ei detur. Tanto quippe Spiritu sancto accenditur hominis uoluntas, ut ideo possit, quia sic uult; ideo sic uelit, quia Deus operatur ut uelit. Inde fit ut uoluntas hominis inualida et imbecilla in bono adhuc paruo perseueret, nec aduersitate aliqua  deficiat per uirtutem Dei, cum prima uoluntas hominis fortis et sana in bono ampliore non perseueraret, quamuis non de futuro adiutorio Dei, sine quo non posset perseuerare, si uellet quamuis nulla lege repugnante in membris quamuis terrena habitatione nondum sensum eius deprimente.



De penitentia.

Quia in premissis aliqua de lapsu primi hominis denotauimus, restat ut et aliqua de penitentia loquamur. Penitentia alia est exterior, alia interior. Penitentia exterior est in afflictione carnis, penitentia interior est in contritione cordis. Per penitentiam exteriorem castigatur culpa praui operis; per penitentiam interiorem emendatur praue culpa uoluntatis. Secundum quantitatem delicti mensura  correptionis pensanda est. Agite, inquit, fructus dignos penitentie. Aliud enim est fructus penitentie aliud ipsa penitentia. Sicut aliud est arbor, et aliud fructus eius, sic aliud est penitentia, et aliud fructus eius. Penitentia enim est dolor preteriti, quando doles te fecisse quod malum est. Quando ergo improbas et damnas mala tua, penitentiam habes. Quando autem satisfactione subsequente et punis et corrigis mala tua, fructus penitentie habes. Si displicet tibi quod fecisti, penitentiam agis. Si persequeris et punis quod fecisti, fructus penitentie agis. Penitentia est facti improbatio, fructus penitentie est delicti correctio. Sed quia secundum mensuram delicti mensura correctionis est pensanda, ideo fructus penitentie dignos facere  oportet. Si in correctione minor est afflictio quam in culpa delectatio fuit, non est dignus fructus penitentie. Sed dicis mihi: Quomodo scire possum, quando condigna sit penitentia mea? Quia scire hic non potes, ideo necesse habes semper penitere. Satisfacere potes: nimis facere non potes. Melius est ut plus facias quam minus. Idcirco sollicitus esto, satage, da operam, studium impende, ut culpa sit cum fine, deuotio sine fine. Tamen ut aliquando peccatrix conscientia consoletur, positus est modus et mensura penitentie exterioris, ut illa expleta, uel perfectam fiduciam habere incipias, et secura quadam presumptione, in spe misericordie diuine de indulgentia et remissione peccatorum confidere, et tanto uerius, quanto utique sincerius iniunctam  penitentiam expleueris.

Sed fortasse tibi tacita cogitatione respondeas: Quomodo, inquis, certus esse possum de uenia propter penitentiam et satisfactionem ab homine iniunctam, etiam si illam studiose compleuero, cum ipse homo, cui peccata mea confiteor, sepe aut ignorantia nesciat, aut negligentia non consideret qualem mihi, secundum modum et mensuram delicti, debeat satisfactionem iniungere? Ad hoc tibi breuiter respondeo quia si homo nescit Deus scit. Tu tamen fac quod tibi precipitur, obediens esto in eo quod tibi iubetur. uideat Deus deuotionem tuam, etiam si homo non condigne moderetur afflictionem tuam. Perire non potes, si deuotus fueris  inuentus. Sed decipior, inquis, putans me satisfecisse, cum non satisfecerim. Ille mihi iniunxit, ut tantum facerem; et non amplius mihi precepit: ecce totum perfeci, et non satisfeci. uado quasi securus ad Deum putans me satisfecisse illi, cum adhuc teneor obligatus, quia non satisfecerim. Quare ergo, inquis, factum est, ut talem sacerdotem non habeam, qui mihi dicat: Hoc oportet? Audi quare. Propter peccata tua factum est hoc, quibus meruisti, ut malum haberes, quibus si districte iudicareris, et hic merueras ut nullum haberes. Quia, inquit Scriptura, »regnare facit hypocritam propter peccata populi .« Et ait: »Ego adherescere faciam linguam tuam palato tuo, nec eris quasi uir obiurgans, quia Dominus exasperans  est .« Nam ut scias quia malitia hoc fecit, uide ubi erat deuotio tua. Si enim perfectam deuotionem habuisses, etiam nullo admonente cessare tamen potuisses. Nunc autem pigritia tua et negligentia occasionem tortoris quesiuit non correctorum. Et uidit hoc Deus, et dedit tibi secundum cor tuum ut non inuenires quod non querebas accipere. Nec tamen dico ut desperes, etiamsi hoc contingat, ut homo qui exterius curandis uulneribus peccatorum medicamentum apponit, aliquid minus sufficiens tribuat. Sepe quod minus foris agitur, efficacius intus operatur. In paruo opere magna deuotio esse potest. Homo uidet in faciem; Deus autem intuetur cor. Et, ut minus dicam, magnum est, si in hac uita incipere possis, et si non  proficias. Nam et post mortem ignis quidam purgatorius dicitur, ubi purgantur et mundantur qui hic ceperunt et non perfecerunt. Qui autem in hac uita nec incipere uoluerunt, ibi consummare non possunt. Quibus autem hic correctionem suam datur incipere, etiam si perficere non datur, illic correctionis perfectio reseruatur. Tamen tutius omnino est, ut hic et incipere et perficere contendas, ut illic nichil faciendum tibi uel patiendum supersit. Durum est tormenta illa uel ad modicum sentire, propterea tutius omnino tibi est ut hic incipias et perficias quod facere debes. Quod si hic perficere non potueris, si tamen inchoaueris, noli desperare, »saluus eris, sic tamen quasi per ignem .« Ardebit quidem, donec consumptum fuerit quod criminale  portas. Tu autem saluus eris quoniam fundamentum in te permansit caritatis Dei.



DE INuIDIA.

Liuor alieni boni suum punit auctorem. Nam unde bonus proficit, inde malus contabescit. Homines praue uiuentes sicut de bonorum lapsibus gratulantur, ita de eorum recte factis bonique perseuerantia confunduntur. Inuidus membrum est diaboli, ob cuius inuidiam mors introiuit in orbem terrarum, sicut et superbus membrum est diaboli, de quo scriptum est: »Omne sublime uidet, et ipse est rex super omnes filios superbie .« Nulla est uirtus, que non habeat contrarium inuidie malum. Sola miseria caret inuidia, quia nemo  inuidet misero, cui reuera non liuor obiicitur, sed sola misericordia adhibetur. Multi et bonos imitari nolunt, et de bonorum perfectibus inuidie liuore contabescunt. Quo fit ut nec illi corrigantur a malo suo, sed per inuidiam deteriorentur, et bonos a recto studio quantum in ipsis est, si potuerint, deprauare conentur. Quando boni malos proficere uident, ne scandalizentur, sed quem sint finem habituri maxime cogitent. Hoc omnis inuidus alienis uirtutibus prestat: quod beato Iob Satan prestitit . Nam dum cumulatus prosperitatibus commouit aduersa, unum eum credidit diabolus posse prosterni, in eo aucta sunt merita, atque inde claruerunt probabiliora patientie documenta. Ita requirunt inuidi aditum male fame, per quam bonorum  uitam maculent, sicut querebant ostium Sodomite; ut Domum Lot nocituri introirent. Illi uero cecitate erroris parietes uidebant, ostium non inueniebant . Non aliter inuidi uidendo uelut pariete uirtutes dissimulant; uitia uero perquirunt, per que eorum conscientiam urant. Inuidie diabolicum malum, de superbia et uana gloria principaliter procreatum, et nonnunquam per auaritiam auctum, quod cor hominis de temporalibus siue spiritualibus proximi bonis tabescere et egrescere mortaliter facit: iuxta hoc: Iustius inuidia  nichil est, que primitus ipsum auctorem rodit, excrucians animum. Qua inuidia seui non inuenere tyranni maius tormentum, eique uel mala per se, seu per alios inferendo uel machinando, ipsique uel factis eius, siue bonis siue malis derogando, etiam ea peruertendo nocere cupit. Bone quorum uoluntatis dulcedinem amaro felle malitie penitus exstirpare uel inficere gestit caritatem proximorum, qua eorum uel bona uel mala nostra existimantes eis uel congaudere uel condolere debemus, una cum superioribus superbia scilicet et uana gloria prorsus expellit. Nam sine aliis hec omnino locum habere non poterit. Inuidia itaque exstinguitur caritas qua diligitur bonum, quod omnes possidere possumus, et singuli totum. Sed hoc a nemine possidetur,  nisi qui perfecte deserit huiusmodi cupiditatem, que est mater inuidie. Nam quidquid in hoc mundo concupiscimus, hoc procul dubio proximis inuidemus. uidetur enim quia nobis desit, quod alter assequitur. Et quia semper inuidia discordat a bona uoluntate, mox, ut mentem hec ceperit, illa discedit. Proximos autem diligimus sicut nos, si non propter aliquas utilitates nostras, non propter beneficia sperata uel accepta, sed propter hoc tantum, quod sunt nature nostre seu diuine gratie participes, uel ut fiant, diligimus.



DOMINICA QUARTA. Secundum Lucam.


 »Estote misericordes sicut et Pater uester misericors est .« Natura Dei impassibilis est. Sicut autem zelat sine aliquo liuore, irascitur sine aliqua perturbatione, penitet eum sine alicuius sue prauitatis correptione, ita est patiens sine ulla passione, et miseretur sine aliquo dolore. »Estote ergo et uos perfecti, sicut et Pater uester celestis perfectus est .« Sicut, similitudinis est, non quantitatis. Sensus ergo talis est: Prout potestis, perfecti estote, ut queatis prodesse etiam inimicis: quod Deum facere manifestum est.

»Nolite iudicare ut non iudicemini. In quo enim iudicio iudicaueritis, iudicabimini. Nolite condemnare, ut non condemnabimini.« De dubiis iudicare, et suspectos quasi reos condemnare, penitus  repellit a nobis. Dubia ergo in melius interpretemur, quia de manifestis, ut sunt stupra, blasphemie, furta, ebrietates, et his similia, nobis tantum iudicare permittitur. De dubiis scriptum est: »Nolite ante tempus iudicare, quoadusque ueniat Dominus, et illuminet abscondita tenebrarum .« Duo sunt in quibus temerarium iudicium cauere debemus, cum incertum quo animo fiant que bene et male fieri possunt, uel cum incertum est qualis futurus sit qui nunc uel malus uel bonus apparet. Nunquid si temere iudicauerimus, temere Deus de nobis iudicabit? Absit! Sed intelligendum  est quoniam temeritas, qua punis alium, te puniat necesse est. Hinc alibi ait: »Qui percusserit gladio, gladio peribit ,« uidelicet peccati, quod cum gladio ferreo committit.

»Dimittite et dimittemini, date et dabitur uobis.« Dimittite iniurias et date beneficia, ut peccata uestra uobis dimittantur, et uita detur eterna.

»Mensuram bonam et refertam et coagitatam et supereffluentem dabunt in sinum uestrum;« Huic simile est quod alibi dicitur: »Ut et ipsi recipiant uos in eterna tabernacula .« Illi quibus eleemosynas dabitis dabunt, id est causa erunt quare Dominus dabit in sinum uestrum, id est in magnam securitatem; mensuram bonam, uitam scilicet eternam, confertam, omnibus uidelicet sanctis collatam  et cum angelis coagitatam, id est coniunctam; et supereffluentem, hoc est super meritum nostrum abundantem. Sinus ideo accipitur pro securitate, quia ualde securi sumus de his que in sinu recondimus. uel per sinum intellige conscientiam siue cetum sanctorum.

»Et in qua mensura mensi fueritis, remetietur uobis.« Generaliter de omnibus que mente, manu, lingua gerimus accipi potest, quia Deus reddet singulis secundum opera eorum.

»Quid autem uides festucam in oculo fratris tui, et trabem in oculo tuo non uides. Aut quomodo  dicis fratri tuo:---Sine eiiciam festucam de oculo tuo,---et ecce trabes in oculo tuo?« Si quis ira peccat, tu non debes odio reprehendere. Tantum enim distat inter iram et odium, quantum inter festucam et trabem. Odium enim est ira inueterata.

»Hypocrita, eiice primum trabem de oculo tuo, et tunc uidebis eiicere festucam de oculo fratris tui,« id est primo abs te, scilicet ab intentione tua et de corde tuo expelle odium, ut, de lumine mentis trabe mortalis criminis eiecta, exemplo potius quam dictis docere ualeas minora excludi peccata, que in festuca significantur. Cum necessitas nos cogit aliquem reprehendere, primo cogitemus utrum tale uitium unquam habuimus, et si nunquam habuimus, cogitemus nos habere potuisse. Homines  enim sumus. Hinc est illud sapientis: »Nihil humani alienum a me puto.« Si uero habuimus, tangat memoriam communis infirmitas, ut reprehensionem illam non odium, sed misericordia precedat. Quod si nos idem uitium habemus in quo est ille quem reprehendere uolumus, non reprehendamus illum, sed congemiscamus, et non illum ad obtemperandum nobis, sed ad pariter curandum inuitemus. Multi uero criminibus preuenti odio uel liuore omnia accusare suscipiunt, et uolunt uideri consultores, sine exemplo sue emendationis leuiora peccata in fratribus uituperantes et damnantes.



De altercatione misericordie et ueritatis, hinc inde se accusantis ac defendentis.

Deus sursum erat, et homo deorsum. ueritas  erat in celo cum iudice Deo, et misericordia in terra cum homine iudicando. Ubi enim misericordia esset, si cum misero non esset: descenderat enim forte nesciente ueritate, quoniam illam ad hominem uenturam sciebat, et de illius aduentu metuebat. Descendit ergo prius misericordia, ne, si ueritas preueniret, accessum ad hominem ipsa postea non inueniret. Accepto igitur tempore assumpta ueritate descendit Deus, ut rationem poneret cum homine. Quod cum uidisset misericordia, non ignara diuini consilii, perrexit in obuiam illi, Deum cupiens mitigare, et placatum adducere. Cernens autem ueritatem obstinato uultu incedentem, primum occurrit illi rogans, ut gradum sisteret, nec  nimis properaret, donec ipsa funderet orationem suam ad Dominum. Ibi ergo misericordia et ueritas obuiauerunt sibi. Tunc misericordia clementi causatione querelam coram Deo deposuit, dicens egre se ferre quod ad hoc negotium socia aduocata non fuerit, presertim cum nunquam Deus sine utraque comite hac iter aliquod facere consueuit. Cum enim scriptum sit: »Uniuerse uie Domini misericordia et ueritas ,« quomodo ueritate sola contentus, misericordiam Dominus Deus non uocauit, precipue cum non solum equalem, sed priorem misericordiam esse debere Scriptura ubique commemorat? Neque enim scriptum est: ueritas et misericordia, sed misericordia et ueritas, uniuerse uie Domini. Quare ergo que prima esse debuit,  nunc postrema; et, quod magis me grauat, ad comitatum tuum non uocata accedo? Econtrario ueritas respondit, in hac uia tua misericordiam comitem nec esse posse, nec debere, ideo quia consilium uoluntati eius contrarium sit ordinatum, et idcirco in eius opere presens ipsa esse non possit: tum etiam quia cum ipso egressa non sit. Dixit etiam ipsa misericordiam magis oportere rationem reddere quare ipsa egredienti Domino non affuerit, et absentia eius magis esse  Iesum Dominum, in tantum ut uno comite iter carpere compulsus sit. Ad hec misericordia respondit se nec mala intentione egressam, nec malo opere occupatam, sed magis se honori et utilitati Domini sui consulere, que non perdere studeat et destruere, sicut ipsa ueritas, sed  saluare: illam autem esse notandam prius et accusandam, que famulos et ministros Domini uelit interimi, ut cum omnes abierint, nullum patiatur per indulgentiam aliquam leuari et reuocari. ueritas autem respondit non esse decens bonum Dominum et iustum malos seruos et iniustos habere. Misericordia dixit tantum Dominum sine ministris esse non debere. ueritas affirmauit nequam homines merito debere damnari. Misericordia respondit eos, ut boni fierent, spontanea etiam pietate debere reuocari. ueritas dixit, quia Deus malis omnino parcere non deberet. Misericordia dixit: Si nemini parceret Deus, nunquam bonos haberet. ueritas dixit se nolle nec posse tot scelera hominum tolerare. Misericordia respondit gratiam Domini ad  indulgendum superabundare. ueritas dixit: Unusquisque prout gessit in corpore accipiat. Misericordia dixit: Omnis homo magis conuertatur ad Dominum, et uiuat.

His ergo ita sibi obuiantibus, et ad diuersa uoluntatem Dei inclinare desiderantibus, uidens Deus tam diuersas sententias ad effectum simul non posse procedere, ait: Scriptum est: »Misericordiam et ueritatem diligit Deus .« Quas ergo uult sibi semper presto esse, et quia rursum dicitur de Deo: »In pace factus est locus eius ,« non potest illas discordes sustinere. Concordia autem esse non potest, ubi uoluntas tam diuersa est. ueritas enim uult ut totum imputetur;  misericordia uero, ut totum condonetur: que simul fieri non possunt. Propterea nec ego, qui amator pacis sum, compellar societatem uestram relinquere, necesse est ut uos studeatis utrinque uestras uoluntates ad unum consensum inclinare. Ad hoc ueritas respondit se minus laudabilem, si aliquid inultum relinquatur. Misericordia dixit se minus amabilem, si non totum gratuita pietate soluatur. Tunc Deus, si uellent ambe, interrogauit suas uoluntates in eius arbitrio ponere, et quod ipse inde discerneret sine contradictione annuere. Quod utraque inquantum fieri possit, sine diminutione nominis et dignitatis sue concedente, dixit Deus equum sibi uideri ut peccatum hominis et ex parte propter ueritatem puniatur, et ex parte propter misericordiam  dimittatur. In hoc ergo, ambabus consentientibus, ueritas adiecit dicens, iustum esse, ut sicut prius misericordia cum homine fuit, et ipsa in celo permansit, ita nunc ipsa in terra cum homine permaneat, et misericordia cum Deo celum conscendat. Scriptum est enim, ait: »Misericordia et ueritas precedent faciem tuam .« Si ergo misericordia precessit, et ueritas permansit, iustum esse ut nunc misericordia maneat, et ueritas precedat. Tunc misericordia rogans ueritatem memorem esse communis pacti, scilicet ne quidquam ultra concessum contra hominem moliatur, cum Domino ascendit. ueritas autem intrans cor hominis, inuenit ibi omnia mala, et digna penis, et clamare cepit de terra, hominem accusans.  Misericordia uero non desistebat in celo Dominum orare pro homine postulans. Homo in terra per ueritatem stimulatus, peccasse confitebatur, et Deus in celo per misericordiam flexus confitenti miserebatur. Homo confessionem ad salutem propriam ore faciebat, et misericordia precibus suis Dominum ad iustificationem hominis compellebat. ueritas de terra per confessionem hominis oriebatur, et iustitia de celo prospiciens, per misericordiam Dei ad terras mittebatur. ueritas dixit prius puniendum, qui prius malum fecerat; misericordia dixit postea iustificatum saluandum, qui et malum confitendo bene fecerat. Per ueritatem accusabatur, et per misericordiam propter ueritatem iustificabatur, quia ueritas de terra orta est, et iustitia de celo prospexit.  Quia ergo misericordia cum Deo pro homine erat, et iustitia et ueritas a Deo cum homine erat, iam inter Deum et hominem pro iustitia pax erat, et ascendit iustitia ad Deum ab homine, pacem postulans; et descendit pax a Deo ad hominem, iustitiam amplectens et osculans. Tunc ait iustitia ad pacem: Nunquid optimo satis est mala dimittere, nisi etiam studeat bona conferre? Laxauit peccata per indulgentiam, nunc conferat dona uirtutum per gratiam. Respondit pax, et dixit: Dominus dabit benignitatem, et terra nostra dabit fructum suum .« Nunc autem interim »iustitia ante eum ambulabit, et ponet in uia gressus suos .« Quod audiens iustitia precurrens reuersa  est ad hominem, ut ab eo non discedat, donec Dominus ponat in uia gressus suos, et ueniat.



De amatoribus misericordie.

Grauiter in Deum delinquunt, qui diuitias a Deo concessas, non in rebus salutaribus, sed in usibus prauis utuntur. Nesciunt enim impartire pauperibus, oppressis subuenire despiciunt, et inde magis augent delicta, unde redimere debuerant. Hoc tantum bonum habet possessio presentium rerum, si uitam reficiat miserorum. Propter hoc tentatio est mundi lucrum, tantoque maiora supplicia in futuro dabunt, quanto et ipsa maiora sunt. Potentes enim potenter tormenta patiuntur . Terrena omnia seruando amittimus, largiendo seruamus. Patrimonium  enim terrenum perit; manet ante erogatum. Diu enim cum rebus nostris durare non possumus, quia aut nos illas moriendo descrimus, aut ille nos uiuentes deserunt per diuersitate usus. Alii de rebus mundanis pereunt, quas cupidius rapiunt: alii uero saluantur, dum in earum pulchritudine Conditoris pulcherrimam prouidentiam laudantes mirantur, uel dum per misericordie opus ex eis celestia bona merentur. Misericordia a compatiendo aliene miserie uocabulum sortita est. Nullus autem in alieno misericors esse potest, quandiu praue uiuendo, in se misericors non est. Qui enim sibi nequam est, cui bonus est? Nulla scelera eleemosynis posse redimi, si in peccatis quisque permanserit. Tunc autem eleemosynarum fructu indulgentiam  conceditur, quando ab scelerum opere desinitur. uerum est quia peccata omnia misericordie operibus expurgentur, sed si iam caueat peccare qui misericordiam impertitur. Ceterum nulla est delictis uenia, quando sic procedit misericordia, ut eam sequantur peccata. Non est eleemosyna, que glorie magis causa, quam misericordie impertitur intuitu. Quali enim intentione ab unoquoque largitur taliter et apud Deum recipitur. Qui enim hic de bono opere laudem presentem appetit, spem perdit, et gloriam mercedis in futuro non recipit. Dum enim causa iactantie pauper pascitur, etiam ipsum misericordie opus in peccatum conuertit. Intantum eleemosynarum opera peccata exstinguunt, atque intantum ad regnum futuri seculi perficiunt, ut etiam  iudex celestis in iudicio futuro ueniens, in dextra consistentibus dicat: »Esuriui, et dedistis mihi manducare; sitiui, et dedistis mihi bibere; hospes eram, et collegistis me; nudus, et cooperuistis me .« Quibus etiam bene promittit dicens: »uenite, benedicti Patris mei, percipite paratum uobis regnum .« His autem quos nulla precedentia eleemosynarum facta sequuntur, eterni iudicis uoce sic dicitur: »Esuriui, et non dedistis mihi manducare, etc. « Quibus iuste dicit: »Discedite a me, maledicti, in ignem eternum, qui paratus est diabolo et angelis eius .« Non solum itaque qui esurienti et sitienti et nudo beneficium largitatis impendit, uel si quid aliud  indigenti largitur, sed et qui inimicum diligit: et qui lugenti affectum compassionis et consolationis impertit, aut in quibuslibet necessitatibus consilium adhibet, eleemosynam procul dubio facit. Nam et discipline, uel doctrine bonum eleemosyna est, et eleemosyne carnali eminentior est. Quicunque non egens poscit, cum se indigentem simulet, etiam toto corde illi commiserandum oportet. Et licet ille fortasse falsam indigentis speciem proferat, is tamen qui simpliciter impertit, fructum iustitie non amittit. Quamuis quisquam sit egens, nullus tamen unde tribuat indigenti, excusationem inopie potest obtendere, quando ex precepto Saluatoris etiam calicem aque frigide precipiamur indigenti prebere. Nam si aliud non habentes, idipsum benigne  tribuamus, mercedem procul dubio non amittamus. Ceterum si amplius possumus, et egestatem simulando minus largimur, non egentem sed Deum fallimus, cui conscientiam nostram abscondere non possumus. Due sunt eleemosyne, una corporalis, egenti dare quidquid potueris, altera spiritalis, dimittere a quo lesus exstiteris. Harum prima adhibenda miseris, secunda malis. Erit ergo quod semper impertias, etsi non pecuniam, uel salutem et gratiam. Nunc erit eleemosyna cum mora prebenda, ne, comitante tristitia, merces pereat dispensata. Tunc autem bene tribuitur, quando cum mentis hilaritate prebetur. Unde et Apostolus: »Hilarem, inquit, datorem diligit Deus .« Metuendum est itaque ne pauper aut cum tedio  accipiat oblata, aut ne omnino pretermissus, merens tristisque recedat. De rapinis alienis eleemosynam facere, non est officium miserationis, scilicet emolumentum sceleris. Unde et Salomon: »Qui offert, inquit, sacrificium de rapina pauperum, tanquam si quis uictimet filium in conspectu patris sui .« Qui enim iniuste tollit, iuste nunquam distribuit, nec bene alteri prebet quod ab alio male extorquet. Magnum scelus est res pauperum prestare diuitibus, et de sumptibus inopum acquirere fauores potentum; arentis terre aquam tollere, et flumina que non indigent irrigare. Nonnunquam largitas diuitum predica, non ad utilitatem, sed ad elationem effunditur. Comparantur hypocritis, qui non ad edificationem docent audientium,  sed ad sue glorie exaggerandum cumulum. Reprehensibilis est superflua effusio largitatis. Nam qui modum seruat, auarus nulli est, sed omnibus; largus dispensator non debet esse prodigus, sed discretus. Largiri enim debet quantum oportet, ut tenendo mensuram sufficiat plurimis.



De hypocritis.

Hypocrita uerba sanctorum habet, uitam non habet; et quos per sermonem doctrine genuerit non fouet exemplis, sed deserit, quia quos uerbis edificat, uita et moribus destruit. Hypocrite simulatores dicuntur, qui iusti esse non querunt, sed tantum uideri cupiunt. Hi mala agunt, et bona profitentur.  Per ostentationem quippe boni apparent, per actionem uero mali existunt. Omnia possunt ex simplicibus uitia perpetrari, simulatio et hypocrisis non committitur, nisi a male astutis, per calliditatem ualentibus uitia sub specie uirtutum celare, et non ueram sanctitatem obiicere. Sancti non solum gloriam supra modum suum omnino non appetunt, sed etiam hoc ipsum uideri refugiunt quod esse  meruerunt. Hypocrite autem malitiam suam occulte agentes, ante oculos hominum quadam innocentie sanctitate se uestiunt ut uenerentur. Quibus bene diuina uoce dicitur: »ue uobis, hypocrite, quia similes facti estis sepulcris dealbatis, qui foris quidem apparent hominibus speciosa, intus uero sunt plena ossibus mortuorum ,« ita et uos foris quidem apparetis hominibus iusti, intus uero pleni estis auaritia et iniquitate. Dupliciter damnantur hypocrite, siue pro occulta iniquitate, siue pro aperta simulatione. Ex illo enim condemnantur quia iniqui sunt, ex isto quia ostendunt quod non sunt. Non semper latent hypocrite, quia etsi in principio sui quidem non patent, prius tamen quam uita eorum finiatur, quam simulate uixerint deteguntur.  Omne enim sincerum permanet, sed que simulata sunt, diuturna esse non possunt. Non eorum desperanda est salus, qui adhuc aliquid terrenum sapiunt, dum possint et in occultis agere unde iustificentur. Hi meliores sunt hypocritis, eo quod mali sint in aperto, et in occulto boni. Hypocrite uero occulte mali sunt, et bonos se palam ostendunt. Hypocritam iustus arguere prohibetur, ne deterior castigatus existat, dicente Salomone: »Noli arguere derisorem, ne oderit te .« Sciendum quoque quod uitia, non homines, odio sunt habenda. Flebiliter autem deplorandi sunt qui odio in fratre tabescunt, et contra alios perniciosum odium animi seruant. A regno enim Dei se separant qui semetipsos a caritate dissociant. Sicut mater  Ecclesia graue hominibus hereticis premitur, sed tamen eos ad se uenientes benigna caritate amplectitur, ita et singuli nimirum quoscunque inimicos sustinemus, reuertentes materna imitatione amplecti statim debemus. Cito est ignoscendum cuique, dum ueniam postulat. Non enim possunt peccata dimitti ei, qui in se peccanti debita non dimittit. Formam enim nobis indulgentie Deus ex merito conditionis nostre imposuit, dum ita nos orare precepit: »Dimitte nobis debita nostra, sicut et nos dimittimus debitoribus nostris .« Iustum est enim Dei iudicium tantumque peccatori a se indulgeri ostendit, quantum alterutro unusquisque in se offenso indulget. Quidam de suis  confidentes meritis, pigre in se delinquentibus ueniam prestant. Sed nichil proficit illibatum esse a culpa qui non est paratus ad ueniam, dum potius hoc magna sit culpa, quando tardius relaxantur fraterna delicta. Qui fratrem sibi tardius reconciliat, Deum sibi tardius placat. Frustra enim propitiari sibi Deum querit, qui cito placare sibi proximum negligit.



DOMINICA QUINTA. Secundum Lucam.


 »Cum turbe irruerent ad Iesum, ut audirent uerbum  Dei, et ipse stabat secus stagnum Genesareth  .« Stagnum Genesareth idem dicunt esse quod mare Galilee, uel mare Tiberiadis. Sed mare Galilee adiacente prouincia est dictum mare Tiberiadis a proxima ciuitate. Porro Genesar Greco uocabulo quasi sibi auram dicitur a proprietate laci ipsius, qui a crispantibus aquis de se frequenter auras excitat. Aqua quidem dulcis est, sed Hebree lingue consuetudine omnis aquarum congregatio, siue dulcis siue salsa, mare nuncupatur. Qui lacus interfluente Iordane XL stadiis in longitudinem, et XL extenditur in latitudinem. Quia ergo stagnum siue mare presens seculum designat, Deus secus mare stat, postquam stabilitatem perpetue quietis adiit deuicta mortalitate labentis uite. Turbarum conuentus gentium in fidem concurrentium typus  est, de quibus ait: »Et fluent ad eum omnes gentes, et ibunt populi multi et dicent: uenite, ascendamus in montem Domini .«

»Et uidit duas naues stantes secus stagnum.« Due naues circumcisio sunt et preputium. Quas iehsu uidit, quia de utroque populo qui sint eius nouit , et misericorditer ad future uite tanquillitatem quasi ad littus prouehit.

»Piscatores autem descenderant et lauabant retia.« Piscatores sunt doctores, qui nos retibus fidei comprehensos, et de profundo ad lumen elatos terre uiuentium quasi littori aduehunt. Quasi enim retia sunt complexe dictiones predicantium retinentes eos in fide quos capiunt. Retia namque quasi retinentia sunt uocata. Hec retia modo laxantur in  capturam, modo lota plicantur, quia nunc exercenda est doctoris lingua, nunc suimet cura agenda.

»Ascendens autem in unam nauem que erat Simonis rogauit eum a terra reducere pusillum. Et sedens docebat de nauicula turbas.« Nauis Simonis est primitiua Ecclesia, de qua Paulus ait: »Qui operatus est Petro in apostolatu circumcisionis, operatus est et mihi inter gentes .« Una dicta quia »multitudinis credentium erat cor unum et anima una .« De qua docebat turbas, quia auctoritate ipsius Ecclesie docet usque hodie gentes.

»Ut cessauit autem loqui dixit ad Simonem: Duc in altum, et laxate retia uestra in capturam.«  Quod Simonem rogauit nauem a terra reducere pusillum, significat uel temperate utendum uerbo ad turbas, ne in profunda sacramentorum interim eatur, ut auditores non intelligant, uel in proximis regionibus predicandum, ut quod dicitur, duc in altum, ad remotiores gentes pertineat, quibus postea predicandum est. Ioannes Chrysostomus: Habemus pro naue Ecclesiam, pro gubernaculis crucem, pro gubernatore Christum, pro proreta Patrem, pro uento Spiritum sanctum, pro uelo gratiam, pro nautis apostolos, pro nauigantibus prophetas, pro mare uetus Testamentum, et Nouum. Committamus ergo nos pelagi huius profundo, ad perquirendam in Scripturis diuinis margaritam latentem.

»Et respondens Simon dixit: Preceptor, per  totam noctem laborantes, nichil cepimus, in uerbo autem tuo laxabo rete.« Nisi Dominus cor illustrauerit auditorum, doctor in nocte laborat; nisi in gratia superna laxate fuerint disputationes, frustra predicator iaculat uoces, quia fides non uerbi sapientia prouenit, sed munere diuino. Aliter: »Preceptor, per totam noctem laborauimus,« etc. Sanctus Petrus tota nocte in piscatione laborans nichil cepit, in uerbo autem Domini rete laxans, multitudinem piscium conclusit. Ita nos cum uitiis et peccatis contenebratis predicamus, quasi in nocte frustra laboramus, et ideo nichil capimus, sed uerba incassum fundimus, quia nimirum sermo Dei in hoc non capit, qui tantum terrena sapit. In hoc uerbo Domini rete laxamus, dum populo iustitia esurienti uerbum  uite administramus. Tunc multitudinem concludimus, quando plurimos rete sermonis captos de gurgite peccatorum ad littus penitentie producimus. Inde dicit Scriptura: »Loquere uerbum auri audienti .« Inaniter enim perstrepit uox loquentis: ubi auersa est mens audientis. Sequitur:

»Et cum hec fecissent, concluserunt piscium multitudinem copiosam. Rumpebatur autem rete eorum.« Rete rumpebatur, quia nunc ad confessionem fidei tot cum electis etiam reprobi intrant, ut heresibus Ecclesia scindatur. Rumpitur rete, sed non labitur piscis, quia suos Dominus etiam inter persequentium scandala seruat.

»Et annuerunt sociis qui erant in alia naui, ut  uenirent et adiuuarent eos.« Alia nauis est Ecclesia de gentibus, quia non sunt de Iudea tot credituri, quot ad uitam sunt predestinati. Rete enim rumpitur in Ecclesia circumcisionis, quoniam Iudas proditor et Simon Magus pisces nequissimi, et Ananias et Saphira, et multi alii abierunt retro antequam Barnabas et Paulus ad gentium apostolatum fuissent segregati.

»Et uenerunt et impleuerunt ambas nauiculas. ita ut pene mergerentur.« Hec impletio usque in in finem seculi crescit. Merguntur, hoc est in submersione premuntur. Non enim sunt submerse, sed periclitate. Unde Apostolus: »In nouissimis diebus erunt tempora periculosa, et homines seipsos  amantes .« Mergi ergo naues est homines in seculum relabi, quos Petrus adhuc in infirmitate positus demonstrat his uerbis:

»Quod cum uideret Simon Petrus, procidit ad genua Iesu dicens: Exi a me quia homo peccator sum, Domine. Stupor enim circumdederat eum, et omnes qui cum illo erant in captura piscium quam ceperant. Similiter autem Iacobum et Ioannem filios Zebedei qui erant socii Simonis.« Carnales in Ecclesia regimen spiritualium, in quibus maxime Christi persona eminet, a se quodammodo repellunt non lingua, sed moribus et actione, timentes non posse pati regimen eorum, et tamen eos maxime honorant, licet ab eis moribus et factis dissentiant. Honorificentiam significauit Petrus cadens ad pedes  Domini; mores autem dissimiles in eo quod ait: »Exi a me, quia homo peccator sum.« Dominus tamen non recessit ab eo, quod significat spirituales uiros non debere commoueri peccatis turbarum ut deserant munus ecclesiasticum.

»Et ait ad Simonem: Noli timere. Ex hoc iam homines eris capiens. Carnales confortandi sunt a spiritualibus ne de conscientia culpe sue timentes, et aliorum innocentia stupentes, sanctitatis iter formident aggredi. Quod autem sequitur: »Ex hoc iam homines eris capiens,« ad Petrum specialiter pertinet: cui Dominus exponit quod captura piscium significabat capturam hominum per eum.

»Et crediderunt in eum discipuli eius. Et subductis ad terram nauibus relictis omnibus secuti sunt  eum.« Multa reliquerunt qui in hoc seculo nil amare studuerunt. Multa reliquerunt qui desideria habendi dereliquerunt. In his docemur Christum sequi, et secularis uite sollicitudine, ac paterne domus consuetudine non teneri.

Nota quia uiso miraculo de captura piscium tanquam firmius credentes qui uocabantur, non solum retibus, sed, omnibus relictis, secuti sunt Iesum ad manendum cum illo. Naues autem idcirco subduxerunt ad terram, licet non postea redituri ad propria ut sic cautius seruarentur ad usum, quousque in alicuius possessionem transirent. Decebat enim apostolos quos Deus formam uere religionis toto mundo constituebat, non superbe, non minus caute  mundum contemnere: quod legimus philosophos fecisse. Crates enim Thebanus, ut ait Hieronymus ad Iouinianum, proiecto in mari non paruo auri pondere: »Abite, inquit, pessum male cupiditates. Ego uos mergam, ne ipse mergar a uobis.«



SERMO DE ECCLESIA.

Christus et Ecclesia, qua designatur in istis euangelicis nauibus, unum corpus constituunt. Christus itaque est caput, corpus uero Ecclesia. Nam sicut in capite uita et uegetatio totius corporis, ita in Christo uita et sustentamentum Ecclesie. Hec si uelit capiti conformari, et ei seruire, pro diuersitate personarum et officiorum fiet unum cum eo in eternum. Huius corporis oculi qui debent membris inferioribus prouidere, sunt episcopi, qui non solum  oculi, sed etiam pastores et subditi, non solum membrorum nomine, sed horum respectu dicuntur. Multum interest inter pastorem et ouem, prelatum et subditum. Ille regit, iste regitur; ille pascit, iste pascitur. Et sicut pastor preest ouibus dignitate creationis, quia rationalis et erectus ad celum, oues autem prone ad pascendum, ita episcopi debent dici rationales et discreti comparatione subditorum. Hi debent habere canem, funem ad tenendum illum, baculum ad arcendum tum lupum, tum etiam et canem, si opus fuerit. uirgam quoque ad regendas oues, que non possunt baculum pati, peram ubi portet panem suum. In Ecclesia Dei sunt predones, lupi scilicet, contra quos necessarius est canis, id est latratus aspere correptionis, et comminatio  de superponendo gladio materiali, si non sufficit spiritalis. Hic tamen canis fune tenendus est, ne impetuose discurrat, quia dande sunt inducie, faciende uocationes pro modo facti, et dignitate persone. Baculo excommunicationis arcendi sunt lupi. Si iterum quod debetur amori Dei, et utilitati proximi, et quod est iustitie canis, ut impendet amori uel odio, utendum est baculo, id est non est sibiipsi parcendum, quia iustus primo accusator est sui . uirga tenere correctionis tangende sunt oues, id est simplices, ne aberrent. In pera debet habere panem uerbi Dei reconditum, ut sit paratus rationem reddere omni poscenti. Nares itaque sunt archidiaconi, qui sagaci odoratu debent olfacere uitam subditorum, et ad episcopum referre.  Aures sunt diaconi, qui debent audire iudicia, ut et secundum quod audierint iudicent. Unde: Quod audio, non quod odi, non quod amo. Os et lingua sunt presbyteri, diacones, predicatores uerbi Dei. qui sic esse deberent, sed modo omnia conuersa sunt, et preposterata. Oculi non sunt erecti, imo inclinantur ad munera, ad odium, ad amorem. In eis est quod dicitur: »Tenebre erant super faciem abyssi .« In eis facies Lazari ligata sudario. In eis sunt oculi apostolorum somno grauati. In eis est Saulus squamus habens super oculos. Nares amiserunt odoratum, putantes bonum malum, et econuerso. Tuentur quos uolunt, grauant quos uolunt. Aures peruertunt iudicia, os et lingua silent.  Pectus, dorsum, brachia, et manus Ecclesie sunt milites. In pectore est cor, in quo est audacia. Hi audacter debent defendere ministros Ecclesie. Dorsum congruit oneribus portandis, brachia leuandis, manus contrectandis. Hi debent portare, sustollere, contrectare diligenter ecclesiastica onera. Sed hec omnia conuersa sunt. Quam inique manus que proprios tenebrant et eruunt oculos, quos deberent abstergere, obtruncant nares quos deberent emungere, amputant aures quas deberent purgare, claudunt os cui deberent ministrare! Hec autem est uita clericorum, qui litigant in conuiuiis, ac disceptationes habent in trufis. uenter autem, qui pro infirmitate sua uile habetur, et est receptaculum tantum ciborum, et nutritorium corporis, decoquit  cibos, porrigit uitales succos superioribus et inferioribus membris. Sunt monachi et eremite, quos mundus despicit, et manus, id est milites opprimunt. Hi recipiunt cibum spiritalis doctrine: hi sustentamentum Ecclesie, significati per Moysen orantem in monte, per Samuelem excubantem in templo, per Eliam morantem in deserto. Hi porrigunt spiritales succos superioribus et inferioribus membris. His conuenit quod dicitur humanum paucis uiuit genus, quia nisi hi essent, mundus periret, uel fulmine, uel hiatu terre. Pedes qui totum corpus portant, sunt rustici, de quorum labore uiuunt omnes predicti. Hos manus, id est milites persequuntur rapina, gladio, incendio, in carcerem mittunt, compedibus deputant, ad redemptiones cogunt.  Hec est concatenatio Ecclesie, si capiti suo uelit uniri.



Item de Ecclesia.

Ecclesia sancta corpus Christi est, uno spiritu uiuificata et unita fide una et sanctificata. Huius corporis membra singuli quique fidelium existunt, omnes corpus unum propter spiritum unum et fidem unam. Quemadmodum autem in corpore humano singula queque membra propria ac discreta officia habent, et tamen unumquodque non soli sibi agit quod solum agit, sic in corpore dona gratiarum distributa sunt et tamen, unusquisque non sibi soli habet etiam id quod solus habet. Soli enim oculi uident, et tamen sibi solummodo non uident, sed toti corpori. Sole aures audiunt, nec tamen solummodo  sibi audiunt, sed toti corpori. Soli pedes ambulant, et non sibi tamen solummodo ambulant, sed toti corpori, et ad hunc modum unumquodque habet solum in se, non solummodo habet per se quatenus secundum dispensationem optimi largitoris et distributoris sapientissimi singula sint omnium et omnia singulorum. Quisquis ergo donum gratie Dei percipere meruit, sciat non ad se solum pertinere quod habet etiam si solus habet. Hac itaque similitudine Ecclesia sancta, id est uniuersitas fidelium corpus Christi uocatur propter spiritum Christi quem accepit. Cuius participatio in nomine designatur, quando a Christo Christianus appellatur. Hoc itaque nomen signat membra Christi participantia spiritui Christi, ut ab uncto sit unctus,  qui a Christo dicitur Christianus. Christus quippe unctus in tempore illo uidelicet oleo letitie, quod pre ceteris participibus suis secundum plenitudinem accepit, et cunctis participibus suis quasi caput membris secundum participationem transfudit . Sicut unguentum in capite quod descendit a capite in barbam, et deinde usque in oram , hoc est extremitatem uestimenti defluxit, ut ad totum deflueret, et totum uiuificaret. Quando igitur Christianus efficeris, membrum Christi efficeris, membrum corporis Christi participans spiritui Christi. Quid est ergo Ecclesia, nisi multitudo fidelium, uniuersitas Christianorum. Uniuersitas hec duos ordines complectitur, laicos et clericos, quasi duo latera corporis unius. Quasi enim  ad sinistram sunt laici qui uite presentis necessitate seruiunt. Non ita dico ad sinistram quemadmodum illi ad sinistram statuentur, quibus dicetur: »Ite, maledicti, in ignem eternum .« Absit a me ut bonos laicos ibi statuere presumam! Nam qui boni erunt, siue laici siue clerici, ibi non erunt, et qui mali erunt, siue laici siue clerici, ibi erunt. Non ergo ad illam sinistram laicos Christianos, qui uere Christiani sunt, constituo, sed ad illam sinistram de qua dicitur: »In dextra eius longanimitas uite; in sinistra autem eius diuitie et gloria .« Qui enim ad sinistram in corpore est, de corpore est, et bonum est, quamuis optimum non sit. Laici ergo Christiani, qua terrena et terrene uite  necessaria tractant pars corporis Christi sinistra sunt: clerici uero quoniam ea que ad spiritalem uitam pertinent dispensant, quasi dextra pars sunt corporis Christi. Et constat ex his duabus partibus totum corpus Christi: quod est uniuersa ecclesia. Laicus interpretatur popularis. Grece enim laos latine dicitur populus. Unde et basileos rex dicitur, et dictus putatur quasi basilaos, id est sustentamentum populi. Clericus dicitur a Greco cleros quod interpretatum sonat sortem, siue quod ipse sorte electus sit a Deo, et ad seruitium Dei, siue quod ipse Deus sors illius sit, et quod portionem aliam in terra habere non debeat clericus nisi Deum, et ea que ad Dei partem spectant. Cui statutum est decimis et oblationibus que Deo offeruntur, sustentari.

 Laicis Christianis fidelibus terrena possidere conceditur, clericis uero spiritualia tantum committuntur, quemadmodum olim in illo populo priore cetere turbe, que typum laicorum preferebant, portiones in hereditate acceperunt, sola tribus Leui, que clericos figurabat decimis et oblationibus et sacrificiorum uictimis pascebatur. Gemina siquidem est Ecclesie pulchritudo, una quam hic bene uiuendo consequitur, altera per quam illuc ex tribulatione glorificabitur. Ecclesie propter Christum gemine tribulationes existunt, id est siue quos a paganis pertulit in martyribus, siue quos ab hereticis perfert in diuisis concertationibus. Utrosque autem per gratiam Dei exsuperat partim ferendo partim resistendo. Sancta Ecclesia Catholica sicut male  uiuentes in se tolerat patienter, ita male credentes a se repellit. Sancta Ecclesia contra gentilium atque hereticorum peruicaciam, summopere sapientie et patientie studet. Sed exercetur sapientia cum tentatur uerbis; exercetur patientia cum tentatur gladiis. Causa prauitatis heretice doctrinis propagata est Ecclesia. Nam antea simplici tantumdem fide uigebat. Hereticorum igitur occasione propagati sunt doctores in fide et per acumen heresium Ecclesie magistri creuerunt. Nam tunc clarius manifestatur ueritatis assertio quando patuerit quelibet dissensio. Sancta Ecclesia ideo dicitur Catholica, pro eo quod uniuersaliter per omnem sit mundum diffusa. Nam hereticorum Ecclesie in partibus mundi coarctantur; hic uero in toto orbe expanditur  diffusa. Hereses aut in aliquo angulo mundi aut in una gente inueniuntur uersari, Ecclesia uero Catholica, sicut per totum mundum extenditur, ita et omnium gentium societate construitur. Qui sunt heretici, nisi qui, relicta Dei Ecclesia, priuatas elegerunt societates. De quibus Dominus dicit: »Duo mala fecit populus meus: Me dereliquerunt fontem aque uiue, et foderunt sibi cisternas que continere non ualent aquas .« Causa heresis ob quam rem fit, ad exercitationem fidei. uis ergo per quam fit, obscuritas est diuinarum Scripturarum, in qua caligantes heretici, aliud quam se res habet intelligunt. Nec esse possunt hereses, quia ipsum quod existunt hereses, iam non sunt. Male enim sentiendo  essentiam non acquirunt; ad nichilum enim tendunt heretici, ingenti studio mendacia sua discunt, et labore uehementi, ne ad unitatem Ecclesie ueniant. decertant. De quibus per prophetam congrue dicitur: »Docuerunt linguam suam loqui mendacium, et ut inique agerent laborauerunt ,« dum uicissim heretici se mutuo lacerant quando alterutrum sese in proprias sectas inducunt. Sic tamen inuicem collidunt sese, ut contra Ecclesiam pari erroris spiritu decertent, et qui inuicem sunt diuisi in aduersitatem Ecclesie, simul existant uniti. Eis autem quibus, pro eo quod tantum ualeant hereses, uidentur habere ueritatem, hoc respondendum est: Num ideo saluti preponendi sunt morbi, quia plerumque ita generaliter mundum occupant,  ut paruum locum saluti relinquant?



De ecclesiasticis doctoribus, de doctrina et eorum exemplis.

Ecclesiasticus doctor tam doctrina quam uita clarere debet. Nam doctrina sine uita arrogantem reddit; uita sine doctrina inutilem facit. Sacerdotis predicatio operibus confirmanda est, ita ut quod docet uerbo, instruatur exemplo. uera est enim illa doctrina, quam uiuendi sequitur forma. Nam nichil turpius est quam si bonum quod quisquam predicat explere opere negligit. Tunc predicatio utiliter profertur, quando efficaciter adimpletur. Unusquisque doctor et bone actionis, et bone predicationis habere debet studium. Nam alterum sine altero non facit perfectum, sed precedet iustus  bene agere, ut sequenter possit bene docere. Sicut in numismate metallum, et pondus et figura inquiritur, ita in omni doctore ecclesiastico quid sequatur, quid doceat, quomodo uiuat. Per qualitatem igitur metalli doctrina, per figuram similitudo patrum, per pondus humilitas designatur. Qui uero ab his tribus discrepauerit, non metallum, sed terra erit.

Interdum doctoris uitio uerax ipsa doctrina uilescit, et qui non uiuit sicut docet, predicat ueritatem contemptibilem facit. Arcus peruersus est lingua magistrorum docentium bene et uiuentium male, et ideo quasi ex peruerso arcu sagittas emittunt, dum suam prauam uitam propere lingue arcu confodiunt. Qui bene docet, et male uiuit, quod dicit  bene uiuentibus proficit; quod uero male uiuit, seipsum occidit. Si sacerdos dignissime agit, ut sacerdotem decet, ministerium eius et ipsi et aliis utile est. Indigne autem uiuens, aliis quidem utilis est loquendo; se autem interficit male uiuendo: ac per hoc quod in illo mortuum est, proprium eius est; quod uero uiuit in eo, ideo sacrum ministerium alienum est. Qui bene docet et male uiuit, uidetur ut cereus, qui aliis bonum exponit, lucem prestare; se uero in malis suis consumere, atque exstinguere. Qui bene docet et male uiuit, bonum malo uidetur coniungere, lucem tenebris commiscere, ueritatem mendacio mutare.

Iracundi doctores per rabiem furoris discipline modum ad immanitatem conuertunt, et unde emendare  subditos poterant, inde potius uulnerant. Ideo sine mensura ulciscitur culpas prepositus iracundus, quia cor eius dispersum in rerum curis non colligitur in amorem unius deitatis. Mens enim soluta in diuersis non astringitur catena caritatis, sed male laxata male ad omnem occasionem mouetur. Bonus rector est qui in humilitate disciplinam, et per disciplinam non incurrit superbiam. Elati autem pastores plebes tyrannice premunt, non regunt quia non Dei sed suam gloriam a subditis exigunt. Multi sunt qui uerbo doctrine non humiles sed arrogantes existunt, quique ipsa recta que predicant, non studio correctionis, sed uitio elationis annuntiant. Multi sunt qui non ex consultu edificandi, sed ex tumore superbiendi docent: nec ut  prosint sapientes sunt, sed ut sapientes uideantur docere student. Aestimatio praua arrogantium sacerdotum per quam imitantur sanctos rigore discipline, et sequi negligunt caritatis affectionem, uideri appetunt rigidi seueritate, et formam humilitatis presentare nequeunt, ut magis terribiles quam mites uideantur. Superbi doctores uulnerare potius quam emendare norunt, Salomone attestante, qui ait: »In ore stulti uirga superbie ,« quia increpando rigide feriunt, et compati humiliter nesciunt. Bene alieni peccati curanda uitia suscipit qui hoc ex cordis dilectione et humili conscientia facit. Ceterum qui delinquentem superbo uel odioso animo corripit, non emendat, sed percutit. Quidquid enim proteruus uel indignatus animus protulerit  furor est obiurgantis; non dilectio corrigentis.



DIuISIO.

Non omnibus una eademque doctrina est adhibenda, sed pro qualitate morum diuersa exhortatio erit dictorum. Nam quosdam increpatio dura, quosdam uero exhortatio blanda corrigit. Sicut periti medici ad uarios corporis morbos diuerso medicamine seruiunt, ita ut, iuxta uulnerum uarietates, medicina diuersa sit, ita et doctor Ecclesie singulis quibusque congruum doctrine remedium adhibet, et quid cuique oporteat, pro etatis processu ac professione annuntiabit. Non omnibus ea que sunt clausa, aperienda sunt. Sunt enim multi, qui capere non possunt. Quibus si indiscrete manifestentur, statim aut detrahunt aut negligunt. Prima  quippe prudentie uirtus est eam quam docere oporteat estimare personam. Rudibus populis seu carnalibus plana atque communia, non summa atque ardua predicanda sunt, ne immensitate doctrine opprimantur potius quam erudiantur. Carnalibus quippe animis, nec alta nimis de celestibus, nec terrena conuenit predicare, sed mediocriter, ut uitia eorum moresque eorum desiderant edoceri. Coruus dum pullos suos uiderit albi coloris, nullis eos cibis alit, sed tantum attendit, donec paterno colore nigrescant, et sic illos frequenti cibo reficit. Ita et strenuus doctor Ecclesie, nisi eos quos docuerit uiderit ad suam similitudinem penitentia confessionis crescere, et, nitore seculari deposito,  lamentationis habitum de peccati recordatione induere, utputa exterioribus adhuc, id est carnalibus, non aperit intelligentie spiritalis profundiora mysteria, ne, dum audita non capiunt, plus incipiant contemnere, quam uenerari mandata celestia. Aliter agendum est erga eos qui nostro committuntur regimini, si offendunt, atque aliter cum his qui nobis commissi non sunt. Qui iusti sunt, uenerandi sunt; si uero delinquunt, pro sola caritate, ut locus est, corripiendi sunt; non tamen cum seueritate, sicut hi qui nobis regendi sunt commissi. Prius docendi sunt seniores plebis, ut per eos infra positi, facilius doceantur. Ingenium bonum doctoris est incipientis a laudibus eorum quos salubriter obiurgandos corrigere cupit, sicut Apostolus Corinthios  facit, quos a laudibus inchoat, sed increpationibus probat . Sed erant apud Corinthios qui et laudibus et increpationibus digni essent. Ille uero indiscrete sic eque omnibus loquitur, ut omnibus utraque conuenisse uideatur. Pro malo merito plebis, aufertur doctrina predicationis. Pro bono merito audientis, tribuitur sermo doctori. In potestate diuina consistit, cui uelit Deus  doctrine uerbum dare, uel cui auferre, et hoc, aut pro dicentis, aut pro audientis fit merito, ut modo pro culpa plebis auferatur sermo doctoris, modo uero pro utilibus meritis tribuatur. Nam et bonus docet bonum, et malus malum; quod tamen fit iuxta meritum populorum. Non omnia tempora congruunt doctrine, secundum Salomonis sententiam dicentis: »Tempus tacendi, et tempus loquendi .« Non quidem per timorem, sed per discretionem, propter malorum corruptibilem iniquitatem, nonnunquam electos oportet a doctrina cessare. Interdum doctores Ecclesie calore caritatis ardentes conticescunt, aut docendo, quia non est qui audiat, testante propheta: »Ciuitates austri clause sunt, et non est qui aperiat .«  Qui docendi accipit officium, interdum ad tempus facta proximi taceat; que statim corrigere potest et dissimulat, uerum est quod consensum erroris alieni habeat. Plerique sancti doctores pertinacia mali, quia iniquos emendare non possunt, his tacere disponunt. Sed calorem spiritus quo aguntur ferre non sustinentes, iterum in increpationem prosiliunt impiorum



DOMINICA SEXTA. Secundum Mattheum.


 »Amen dico uobis, nisi abundauerit iustitia uestra plusquam Scribarum et Phariseorum, non intrabitis in regnum celorum, etc. .« Tale est hoc ac si dicat: Studete mandata implere ac docere: ego enim, cuius uerba non mutantur, dico uobis quod, nisi superaueritis iniustitias Scribarum et Phariseorum, qui propter nouas traditiones iustiores reputantur, non regnabitis in celis. Nota, cum iustitia sit uirtus unicuique reddens quod suum est, plures sunt partes iustitie, quorum conuentu iustus efficitur: religio enim qua reddimus Deo quod suum est; et pietas, parentibus que sua sunt persoluens. Similiter uirtus, que reddit maioribus et minoribus que sua sunt, necnon uirtus que pauperibus quod suum est largitur. Hec, inquam, omnia ad iustitiam tanquam  integrales referuntur.

»Audistis quia dictum est antiquis: Non occides. Qui autem occiderit, reus erit iudicio. Ego autem dico uobis, quia omnis qui irascitur fratri suo reus erit iudicio.« Pulchro ingressu opus legis cepit excedere, non dissoluere. Aperit namque motum animi ad nocendum fratri in homicidio computari, cum prius non attenderent homicidium esse, nisi peremptionem corporis humani. Sensus est: iudicio legis Moysi reus est qui occidit actu; sed ego dico uobis, quia iudicio celestis legis, quam doceo, reus est omnis qui irascitur fratri suo. In quibusdam codicibus additur sine causa; sed radendum est, quia ira penitus tollitur, et quia inimicos nostros amare iubemur. Quod si contingat irasci,  non fratri, sed peccato irascendum est ut ait Psalmista: »Irascimini ,« uidelicet peccato. Unde sequitur: »Nolite peccare .« Sed notandum geminum esse diuinum iudicium: Unum, quo et hic iudicantur homines; in futuro alterum. Quod propterea hic iudicantur, ne illic iudicentur. Ideoque quibusdam ad purgationem temporalis proficit pena; quibusdam uero hic inchoat damnatio, et illic perfecta speratur perditio. In iudicio reprobi humanitatem Christi, in qua iudicatus est, uidebunt ut doleant; diuinitatem uero eius non uidebunt, ne gaudeant. Quibus enim diuinitas ostenditur, utique ad gaudium demonstratur. Pro diuersitate conscientiarum et mitis apparebit in iudicio Christus electis, et terribilis reprobis. Nam qualem quisque  conscientiam tulerit, talem iudicem habebit, ut, manente in sua tranquillitate Christo, illis terribilis solis appareat, quos conscientia in malis accusat. Due sunt differentie uel ordines hominum in iudicio, hoc est electorum et reproborum. Qui tamen diuiduntur in quatuor: Perfectorum ordo unus est, qui cum Domino iudicat, et alius qui iudicatur. Utrumque tamen cum Christo regnabunt. Similiter ordo reproborum partitur in duobus, dum hi qui intra Ecclesiam mali iudicandi sunt et damnandi.  Primus igitur ordo eorum qui iudicantur et pereunt opponitur illi ordini bonorum, de quo sunt qui iudicantur et regnant. Secundus ordo eorum qui non iudicantur et pereunt opponitur illi ordini perfectorum, in quo sunt hi qui non iudicantur et regnant.  Tertius ordo eorum qui iudicantur et regnant: illi ordini est contrarius, de quo sunt qui iudicantur et pereunt. Quartus ordo eorum qui non iudicantur et regnant opponitur illi contrario ordini, in quo illi sunt qui non iudicantur et pereunt. Gemina punitur sententia impius, dum aut hic prorsus pro suis meritis mentis cecitate percutitur, ne ueritatem uideat; aut dum in fine damnabitur ut debitas penas exsoluat.

»Qui autem dixerit fratri suo: raca, reus erit consilio. Qui autem dixerit: fatue, reus erit gehenne ignis.« Raca uerbum proprie est Hebreorum. Raca enim dicitur cenos, id est inanis aut uacuus, quem nos uulgata iniuria absque cerebro dicere possumus. Qui ergo uacuitatis opprobrium dicit fratri suo, Spiritum  pleno , nimirum reus fit consilio ac iudicio sanctorum, contumeliam sancti Spiritus luiturus. Raca interiectio est, affectum indignantis ostendens. Hoc enim audiui a quodam Hebreo. Cum id interrogassem, dixit esse uocem non significantem aliquid, sed indignantis animi motum exprimentem. Frater noster est qui in Christum credit. Qui uero credenti in Deum dicit: fatue, impius est in religione. Qui ergo, quem salem Deus nuncupat uel uitio infatuati sensus lassescent , prius huiusmodi maledicto eterni ignis pabulum erit, nisi inde satisfecerit. Iustitia Phariseorum est ut non occidatur; iustitia illorum qui intraturi sunt in regnum celorum, ut non irascantur. Qui non occidit continuo non est  magnus et idoneus regno celorum, sed tamen ascendit aliquem gradum. Perficietur autem si non irascatur. Leuius est irasci fratri quam dicere: raca; et leuius dicere raca quam fatue. Primo enim est ira sola; postea duo, ira et uox indignationis; postea tria, ira, et uox, et certa expressio. Iudicium est ire, in quo adhuc datur locus defensioni. Est autem distinctio inter iudicium et iustitiam in eo quod differt iustitia a iudicio. Solet enim iudicium prauum, quod iniustum est exercere; iustitia uero iniqua et iniusta esse non potest. In consilio non iam cum ipso reo agitur, sed iudices inter se conferunt de supplicio. Concilii autem nomen tractum est ex more Romanorum. Tempore enim quo cause agebantur, conueniebant omnes in unum, communique  intentione tractabant. Unde et concilium a communi intentione dictum quasi consilium. Nam cilia oculorum sunt. Unde et considium, consilium, d in littera l transeunte. In gehenna certa est damnatio. Exprimuntur itaque pro modo peccati diuerse mansiones in eterna damnatione. Nota quamuis irasci fratri minus sit, quam conuiciari, sepissime tamen a Deo accenditur ira, ut et nomen et reatum homicidii suscipiat. Unde Ioannes ait: »Qui odit fratrem suum homicida est .« Raca interiectio est indignantis animi motum significans. Sed quod interiectiones in aliam non facile transferuntur, cegit tam Grecum quam Latinum interpretem ipsam ponere uocem Hebraicam. Nomen gehenne in ueteriribus libris non inuenitur, sed primum a Saluatore  ponitur, ut inferni cruciatus designet. Tractum est itaque a nomine loci ex cede hominum ibi interfectorum horribilis ac fetidissimi, qui dicitur gehenna, id est uallis filiorum Ennom, et significat futura supplicia. In hac ualle lucus erat consecratus idolo Baal, cui dementia Isrel immolabat, et filios suos demoniis incendebat. Est autem locus ipse iuxta Hierusalem ad radicem montis Moria, ubi Siloa fluit. Hoc Regum uolumen et Paralipomenon et Ieremias scribunt plenissime, et comminatur Deus se locum ipsum impleturum cadaueribus mortuorum, ut nequaquam uocetur Topheth et Baal, sed uocetur Poyandrum, id est tumulus mortuorum. Quoniam reus erit gehenne ignis qui dixerit fatue fratri suo, ergo reconciliatio querenda  est a fratre leso. Et hoc est quod sequitur:

»Si ergo offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum.« Absurdum est transmarinum fratrem, si ita acciderit, credere querendum. Ergo ad spiritalia refugere cogimur, ut quod dictum est: »uade prius reconciliari fratri tuo,« sine absurditate possit intelligi. Nos sumus templum, altare est fides interior. Cum ergo in corde nostro Domino uolumus offerre orationem, si in aliquo lesimus fratrem, pergendum est non pedibus corporis, sed motibus animi ad reconciliationem.  Si autem presens sit, reuocandus est in gratiam, postulando ueniam, si prius hic coram Deo feceris.



De ira.

Ira nichilominus est multimodis furiosa: ipsaque a superbia et inuidia nata, nunc intrinsecus exardescens, nunc in uocem factumue prorumpens, nunc etiam inueterata se in odium uertens omne iudicium et rationem mentis perturbat atque peruertit. Inter alia mala in patientiam, clamores, rixas, conuicia, contentiones, indignationes, maledicta, sepe etiam plurimas proximi lesiones, sanguis effusiones, et homicidia parit. Contra hanc quoque ipsa caritas et humilitas atque patientia non solum amicos  et bona nobis facientes, seu nichil mali inferentes: uerumetiam persecutores et ipsos inimicos nostros diligi, et pro eis benignas preces effundi, bonaque eis pro malis rependi poscentes, ipsum Dominum hec precipientem, et hec inimicis facientem, sibi proponunt. Et non solum hoc a nobis fieri oportere demonstrauit, sed etiam mala que patimur pro peccatis et meritis nostris minora estimantes pro purgatione, seu probatione nostra ad toleranda adhuc maiora damna, molestias et iniurias, paratum et promptum animum adhibere, et ex nostra uoluntate aliquid etiam boni persequentibus super impendere exposcunt, Domino sic precipiente: »Qui te percusserit in dextram maxillam, prebe ei et alteram .« Et iterum: »Qui tibi abstulerit tunicam, da ei similiter  et pallium. Et qui te angariauerit mille passus: uade cum illo alia duo .« Postulant etiam ut »passiones huius temporis ad futuram gloriam, que reuelabitur in nobis ,« nequaquam condignas esse scientes, non solum eas equanimiter toleremus, sed etiam spe certioris premii in tribulationibus gloriemur, et potius gaudeamus quam aut irascamur aut doleamus. Docent etiam omnia esse spernenda, ut ira uitetur, et omnia toleranda, ut dilectionis et pacis tranquillitas seruetur. Sicut autem carnales adhuc pro terrena substantia disiungit inimicus citata bile  , ita inter spiritales gignit discordiam pro intellectuum diuersitate. Unde Salomon: »Odium suscitat contentio, uniuersos autem qui non contendunt protegit amicitia .«---»Ergo  seruum Dei non oportet litigare, sed esse mansuetum ad omnes, et cum modestia corripientem eos qui resistunt ueritati .« Stultas ergo et sine disciplina questiones, et in quibus non est profectus scientie deuitet, sciens quia generant lites non edificationem, errantes autem non cesset corrigere, si quando det illis Deus cognoscere ueritatem, et resipiscant a laqueis diaboli, a quo captiui tenentur, ad explendam eius uoluntatem . Non solum autem nulli nos irasci conuenit, sed etiam alios suo commotos uitio nostra lenitate uincere, iuxta illud: Noli uinci a malo sed uince in bono malum. Talibus remediis qui contra iram curatus fuerit, euadet illud euangelicum quod Dominus ait; »Qui irascitur fratri suo, reus erit gehenne ignis .«

 Qualia autem tormenta gehennalia sint, dignum uidetur inquirere. Nam ualde dignum inquisitioni uidetur, utrum scilicet solus ignis cruciatibus damnatorum impositus sit, propterea quod illum solum ueritas commemorat dicens: »Ite, maledicti, in ignem eternum, qui paratus est diabolo et angelis eius .« Cum enim in hac uita, non solum ab igne, sed ab aliis quoque elementis pene ac cruciatus proueniant, quare illic non etiam in aliis elementis sicut et in igne pene damnatorum consistant. De tormentis quippe impiorum scriptum est: »Transeunt a frigoribus niuium ad calores ignium .« Et iterum alibi: »uermis eorum non morietur, et ignis eorum non exstinguetur .«  Nam si uermem quis ad solam compunctionem conscientie peccatricis referre uelit, et ob ignem quidem corporalem uermem aut non corporalem, sed spiritalem putet, quid est quod alibi scriptum est: »uindicta carnis impii ignis et uermis .« Si enim propterea ignis corporalis creditur, quia uindicta carnis est, quare non similiter uermis corporaliter dicitur, quia in uindictam carnis paratus commemoratur. Propter huiusmodi non leuiter unum aliquid diffiniri potest. Tamen quod dixerit propterea carnis impii uindictam in uerme futuram esse et igne, quia impius pro eo quod carnem maledixit, in carne cruciabitur per ignem, et in spiritu per  conscientie uermem, sane intelliget, et uermem non moriturum in eterno cruciatu conscientie, et ignem non exstinguendum in carne. Sed quomodo illa frigora niuium et calores ignium interpretamur, ad que cruciandi impii alternatim transire dicuntur, an forte de illa tantum pena intelligendum est qua nunc in spiritu ante ultimi iudicii diem cruciantur, ut uidelicet per uarietatem tormentorum ad illam unam et summam penam transeant, in qua sicut interminabiliter, ita etiam inuariabiliter subsistant. Ultima quippe damnandorum pena, sicut cunctis penis maior esse non inconuenienter creditur, ita quoque in eo quod ceteris omnibus acrius est, et uehementius excrucians, tormento non irrationabiliter putatur. Quod propterea fortassis solum erit, ut semper  summum esse possit, quia quidquid pro illo mitteretur, de illo minueretur.

Quidam tamen fuerunt qui, sicut dictum est, tormenta gehenne spiritualiter tantum, et non corporaliter intelligenda putauerit, propterea quod quedam uerba Scripturarum quasi idem asserentia inuenerunt. Dicunt enim quedam Scripture quia substantia inferiorum spiritualis est, non corporalis, etsi stridores dentium et fletus spiritaliter animarum intelligi oportet , flammas quoque et tormenta non corporalia, sed spiritualia cogitanda eiusmodi ambiguitatibus uerborum fluctuant qui non sunt radicati in fide. Quid enim necesse fuit propterea tormenta gehenne spiritualia tantum credere, quia substantia inferiorum spiritalis et non corporalis  dicta est. Qui enim sunt inferi, nisi spiritus maligni, qui a summis ad infima, et per culpam lapsi sunt, et per penam depressi. Quorum nimirum substantia et post culpam non corporalis, sed spiritalis esse creditur, quia licet in eis uoluntas per malitiam ad aliud mutata sit, natura tamen etiam post eadem permansit. Animarum quoque nunc in inferis damnatarum substantia non corporalis, sed spiritualis recte perhibetur, quia nunc a corporibus solute, in sola spirituali natura illic in tormentis detinentur et idcirco quod de ipsis in Scriptura sacra secundum naturam rerum corporalium commemoratur, merito non corporaliter sed spiritaliter intelligendum creditur. Nam si id quod ipse sunt, non corpus sed spiritus,  quod in ipsis est non corporale, sed spirituale intelligendum est. In hunc ergo modum ueraciter inferiorum substantia spiritualis et non corporalis estimatur. Sed et aliud quoque quod dicitur quia, si fletus et stridores dentium spiritualiter accipimus, flammas quoque tormentorum in ipsis non corporales, sed spirituales credere debemus, sic sane intelligi potest, si cruciatus animarum, qui ex flammis corporalibus generari creduntur, non corporaliter, id est mediantibus corporibus, in ipsis fieri non intelligantur. Multa sunt alia, que uel ambigue dicta sunt, uel ambigue dici possunt. Sed aliud est rerum ueritas, aliud uerborum uarietas, neque nos oportet propter  multitudinem dicendi a simplicitate credendi deuiare. Dicit Augustinus, in Enchiridion, quia tempus, quod inter hominis mortem et ultimam resurrectionem positum est, animas abditis continet receptaculis, sicut unaqueque digna est uel requie uel erumna. Ergo abdita sunt receptacula animarum, nec potest ab homine diffiniri quod non potest ab homine sciri.



De gehenna.

Quod corporeus ignis gehenne non tantum corpora cruciabit, sed et spiritus.

Qualis intelligendus sit ille ignis gehenne, et quemadmodum igne corporali incorporei spiritus, siue anime corporibus solute cruciari possunt, non solum fidei Christiane sed sacri eloquii auctoritas commendat. Gehenna quid est? stagnum ignis et  sulphuris dictum est . Corporeus ignis erit, et cruciabit corpora damnatorum et hominum, et demonum. Solida hominum, eria demonum. Aut tantum hominum corpora cum spiritibus, demones autem spiritus sine corporibus habentes, sumendo penam, non impertiendo uitam corporalibus ignibus.  Cur enim non dicamus, quamuis miris tamen ueris modis, etiam spiritus incorporeos posse pena corporali affligi, si spiritus hominum etiam ipsi profecto incorporei nunc potuerunt concludi in corporalibus membris, et tunc poterunt suorum corporum uinculis insolubiliter alligari. Si uiuentis hominis incorporeus spiritus tenetur in corpore, cur non post mortem, cum incorporeus sit, spiritus etiam corporeo igne teneatur.  Et per ignem spiritum teneri dicimus, ut cum in tormento ignis sit uidendo atque sentiendo. Ignem namque eo ipso patitur quo uidet, et quia cremari se conspicit crematur. Sicque fit ut res corporea incorpoream exurat, dum ex igne uisibili ardor ac dolor inuisibilis trahitur, ut per ignem corporeum mens incorporea etiam corporea flamma crucietur. Et post pauca: Dum ergo peccatorem diuitem damnatum ueritas in ignem perhibet , quisnam sapiens animas reproborum teneri ignibus neget. Illa ultrix flamma uitiorum cremationem habet, et lumen non habet. Ille ignis ad consolationem non lucet; et tamen ut magis torqueat ad aliquid lucet. Nam sequaces quoque suos secum in tormento reprobi flamma illustrante uisuri sunt, quorum amore deliquerunt,  quatenus uitam carnaliter contra precepta Conditoris amauerunt, ipsorum quoque intuitus eos in augmento sue damnationis affliget. Sicut electis ignis ardere nouit ad solatium, et tamen ad supplicium ardere nescit, ita econuerso gehenne flamma reprobis et nequaquam lucet ad consolationis gratiam et tamen lucet ad penam, ut damnatorum oculis ignis supplicii et nulla claritate candeat, et ad doloris cumulum delictis qualiter crucientur ostendat.

Omnipotentis iustitia futurorum prescia ab ipsa mundi origine gehenne ignem creauit: qui in pena reproborum semel esse inciperet, sed ardorem suum etiam sine lignis nunquam finiret. Ignis namque  corporeus, ut esse ignis ualeat, corporeis indiget fomentis: qui cum necesse est ut seruetur per congesta ligna, procul dubio nutritur, nec ualet nisi succensus esse, et nisi refotus subsistere. At contra gehenne ignis cum sit corporeus, et immissos reprobos corporaliter exurat, nec studio humano succenditur, nec lignis nutritur; sed creatus semel durat inexstinguibilis, et succensione non indiget, et ardore non caret. Bene ergo de iniquo dicitur. »Deuorabit eum ignis qui non succenditur .« Igitur ne ad hunc ignem, si fratri quandoque irascamur, ueniamus, benigne his uerbis nos imbuit Dominus: »Si, inquiens, offers munus tuum ad altare,« etc.

Sed nunc uideamus diuersas causas munerum. Siquidem ille qui recta iudicat, et premium inde remunerationis  exspectat, fraudem in Dominum perpetrat, quia iustitiam, quam gratis impertire debuit, acceptione pecunie uendit. Bona male utuntur, qui iuste pro temporali lucro iudicant. Tales quippe non defensio, sed amor prouocat ad ueritatem. Quibus si spes nummi subtrahitur, confestim a iustitie defensione recedunt. Acceptio munerum, preuaricatio ueritatis est. Unde et pro iusto dicitur: »Qui excutit manus suas ab omni munere, in excelsis habitat .« Diues muneribus cito corrumpit iudicem, pauper autem, dum non habet quod offerat, non solum audiri contemnitur, sed etiam contra ueritatem opprimitur. Cito uiolatur ab auaritia iustitia, nullamque reus pertimescit culpam, quam redimere nummis existimat. Plus enim obtinet  mentem censoris amor lucri quam equitas iudicii. Tres sunt munerum acceptiones quibus iustitiam humana uanitas mutat, id est fauor amicitiarum, adulatio laudis, et corporalis acceptio muneris. Facilius enim peruertitur animus iudicis rei corporali munere quam gratie laudisque fauore. Quatuor modis humanum iudicium peruertitur, timore, cupiditate, odio, amore. Timore, dum metu alicuius potestatis ueritatem loqui pauescimus; cupiditate, dum premio alicuius muneris corrumpimur; odio, cum contra quemlibet aduersari molimur; amore, dum amico uel propinquis prestare contendimus. His enim quatuor causis sepe equitas uiolatur, sepe innocentia leditur. Hec de muneribus quibus iustitia uiolatur. De muneribus  autem quibus cor mundatur, Gregorius sic ait: »Respexit Dominus ad Abel et ad munera eius; ad Cain uero et ad munera eius non respexit . Ab omnipotente Deo munus ex manu non accipitur, quod corde obligato in malitia profertur. Mundari etenim prius debet animus qui munus offerre uult Deo; quia omne quod datur ex dantis mente pensatur. Cuncta itaque malitie macula ab interiori nostro homine cogitationis mundatione tergenda est, quia iram iudicis placare nescit, nisi ex munditia placeat offerentis. Unde scriptum est: »Respexit Dominus ad Abel et ad munera eius, ad Cain autem et ad munera eius non respexit.« Neque etenim sacrum eloquium dicit, respexit  ad munera Abel, et ad Cain munera non respexit; sed prius ait: quia respexit ad Abel; ac deinde subdidit: et ad munera eius, et rursum dicit quia non respexit ad Cain, ac deinde subdidit et ad munera eius. Ex dantis quippe corde id quod datur accipitur. Idcirco non Abel ex muneribus, sed ex Abel munera placuerunt oblata. Prius namque ad eum legitur Dominus respexisse qui dabat quam ad illa que dabat, ut audito scilicet narrationis huius ordine discamus quia exteriora munera ex interna cordis munditia condiuntur, et discretionis uirtus lectorem doceat qualis apud se esse debeat, cum exteriora bona, non solum Deo, sed etiam proximo  subministrat. Hanc itaque cordis munditiam et equanimitatem habere nos hortatur Dominus in reconciliatione fratris, cum ad altare munus offerre uoluerimus . De quo munere et in officio misse dicitur: Hec dona, hec munera. Solemus illos munerare a quibus aliquid molimur obtinere. Unde Domino in oblatione nostra dicimus, quando illam sibi in munditia cordis offerimus: Quia te pane terreno muneramus, fac ut inde celestem obtineamus. Quia te corporali cibo muneramus, fac ut inde alimentum spiritale consequamur. Quia te muneramus in substantia panis et uini, fac ut inde percipiamus corpus et sanguinem Christi.



DOMINICA SEPTIMA. Secundum Marcum.


 »Cum multa turba esset cum Iesu, conuocatis discipulis suis dixit: Misereor turbe, quia ecce triduo iam perseuerant mecum, et non habent quod manducent, et dimittere eos ieiunos nolo ne deficiant in uia, etc.«  Quia infidelitatis error insolentium animos obtinebat, potius reliquisse eos quam dimisisse scribitur. Conuocat autem discipulos ut doceant magistros cum minoribus communicare consilia sua, uel ideo, ut et collocutione intelligant signi magnitudinem. Turba triduo Dominum sustinet sanationem infirmorum, et electi in fide Trinitatis supplicant Domino pro languoribus animarum sui uel suorum. uel triduo turba sustinet Dominum, quando multitudo fidelium peccata que perpetrauit, per penitentiam declinans ad  Dominum se in opere, in locutione atque in cogitatione conuertit. Quos dimittere ieiunos in domum suam Dominus non uult ne deficiant in uia, quia uidelicet conuersi peccatores in presentis uite uia deficiunt, si in sua conscientia sine doctrine sancte pabulo dimittuntur. Ne ergo lassentur huius peregrinationis itinere, pascendi sunt sacra admonitione. ualde autem pensanda est pia sententia, que processit ex ore ueritatis: quod Marcus ait: »Quidam ex eis de longe uenerunt .« Est enim qui nichil fraudis et nichil carnalis corruptionis expertus, ad omnipotentis Dei seruitium festinauit. Iste de longinquo non uenit, quia per incorruptionem et innocentiam proximus fuit. Alius nulla impudicitia, nullis flagitiis inquinatus, sola autem coniugia  expertus ad ministerium spirituale conuersus. Neque iste uenit de longinquo, quia usus coniunctione concessa per illicita non errauit. Alii uero per carnis flagitia, alii post falsa testimonia, alii post facta furta, alii post illicitas uiolentias, alii post perpetrata homicidia ad penitentiam redeunt atque ad omnipotentis Dei seruitium conuertuntur. Hi uidelicet ad Deum de longinquo ueniunt. Quanto etenim plus quisque in prauo opere errauit, tanto  ab omnipotente Deo longius recessit. Nam et prodigus filius qui patrem deseruit, abiit in regionem longinquam, in qua porcos pauit, quia uitia nutriuit. Dentur igitur alimenta eis etiam qui de longinquo ueniunt, quia conuersis peccatoribus doctrine sancte cibi prebendi sunt, ut in Deum uires reparent, quas in flagitiis amiserunt. Qui sepe a doctoribus tanto necesse est ut largioribus cibis doctrine satientur quanto fessi maioribus uitiis uenerunt.

»Et dicunt ei discipuli: Unde ergo nobis in deserto panes tantos, ut saturemus turbam tantam? Ait illis iehsu: Quot panes habetis? Et illi dixerunt: Septem et paucos pisciculos. Et precepit turbe, ut discumberet super terram.« Non otiosis,  non in ciuitate Synagoge uel seculari dignitate residentibus, sed inter deserta Christum querentibus celestis gratie alimonia impertitur. Qui enim non fastidiunt a Christo suscipiuntur, et spiritualiter, et corporaliter etiam, si indigent, curantur. Mystice predicatores profectum mirantes Ecclesie dicunt: Unde nobis tanta facundia, ut tot millibus tamque auidis auditoribus sufficere possimus in huius mundi deserto. At uero septem panes, id est septem dona Spiritus sancti sufficiunt omnibus adiuncta apostolica auctoritate, quasi paucorum piscium sapore, qui nos exemplo sue uite uel mortis reficiant. Qui uero ad septem panes pertinent, iam non supra fenum sedere, sed terram premere iubentur. In Nouo Testamento, ipsam quoque terram  et facultates temporales, ut perfecti simus, relinquere precipimur.

»Et accipiens septem panes et pisces, gratias agens fregit, et dedit discipulis suis, et discipuli dederunt populo.« Dominus dedit panes discipulis ad diuidendum turbe doctrinam spiritualem.

Fregit panes, id est aperuit sacramenta, seipsum scilicet qui panis est uite. »Gratias egit,« ut ostenderet quantum gaudeat de salute hominum,  ut nos informaret ad agendas semper Deo gratias, cum uel in carne reficimur uel in anima. Si enim in septem panibus qui non leguntur fuisse hordeacei septiformis gratia Noui Testamenti signatur, quid in pisciculis, nisi sanctos conditores illius Scripture accipimus, uel illos quorum fidem et uitam et passiones ipsa Scriptura continet, qui de turbulentis huius seculi fluctibus erepti et consecrati, refectionem nobis internam exemplo sue uite uel mortis prebuere, ne in huius mundi excursu deficiamus.

»Et comederunt omnes et saturati sunt.« Comedimus attente audiendo, et exempla intuendo; saturamur, memorie recondendo et operando. Huic operationi congruit illud Psalmiste: »Edent pauperes  et saturabuntur, et laudabunt Dominum qui requirunt eum . Quod enim manducans populus satiatur significat famem in perpetuum ab electis repellendam, quando non esuriet qui acceperit cibum Christi.

Et quod superfuit de fragmentis tulerunt septem sportas plenas. Septem sporte que superant sunt altiora precepta uel consilia. Que multitudo non potest attingere seruando, sed tantum illi qui maiori gratia pleni sunt. Quibus dicitur: »Si uis perfectus esse, uende omnia que habes et da pauperibus .« Et quia sporte iunco et palmarum foliis solent contexi, merito in sanctorum significationem ponuntur. Iuncus quippe super aquam nascitur, et electi radicem cordis ne ab  amore eternitatis arescant, in ipso uite fonte collocant. Palma uictricem ornat manum, et electi mundi uictores memoriam eterne retributionis in corde retinent. Cur autem quinque millibus hominum plus redundant, et quatuor millibus minus?  Quia quatuor millia triduo cum Christo fuerunt, et ideo amplius celestis pabuli receperunt.

»Erant autem qui manducauerunt quatuor millia hominum extra paruulos et mulieres, et dimisit eos.« In superiori signo quinque millia fuerunt iuxta numerum panum, quia uicini erant u sensuum. Isti qui de septem panibus hoc est sacrato aluntur numero, quatuor millia sunt. Qui numerus  semper in laude ponitur. Et quadrangulus lapis non est instabilis, et in eo numero euangeliste sunt. Numerus itaque refectorum docet eos pastos euangelicis cibariis; simulque insinuat innumerabilem multitudinem de quatuor orbis partibus ad celestis cibi donum concursuram. Hoc igitur typice inter hec refectionem distat, quod ibi littera uetus plena esse signata est gratia spiritali. Hic gratia Noui Testamenti monstrata est ministrando fidelibus quatuor ornata uirtutibus, quarum prima est cognitio rerum appetendarum et uitandarum, secunda refrenatio cupiditatis ab his que temporaliter delectantur, tertia firmitas contra molesta seculi, quarta que per omnes diffunditur dilectio Domini et proximi. Et ibi et hic mulieres atque paruuli  excepti sunt, qui tam in ueteri quam in Nouo Testamento non admittuntur ad numerum, quia non perdurant occurrere in uirum perfectum, uel in firmitate uirium uel leuitate mentis. Utraque refectio celebrata est in monte, quia utrumque Testamentum altitudinem mandatorum Dei, et illius montis altitudinem, qui est mons domus Dei in uertice montium, consona uoce nobis predicat.



Item expositio de eodem.

Narrat Euangelium turbam multam Dominum triduo sustinuisse, eique uictum defuisse, et quosdam ex eis de longe uenisse. Unde Dominus misertus dixit si eos ieiunos dimitteret, in uia deficerent. Septem ergo panes cum paucis pisciculis inter eos diuisit et plene saturatos dimisit: erant autem  quatuor millia qui manducauerunt, et discipuli septem sportas de fragmentis tulerunt . Turba que Dominum triduo sustinet est populus fidelium qui signaculum fidei in tribus personis retinet. Hic uictum non habet, dum uerbo Dei caret. Sicut corpus pane pascitur, ita anima uerbo Dei reficitur. Qui de longe uenerunt, hi sunt qui post multa flagitia ad Dominum redibunt. Nam hi de prope ueniunt qui a pueritia in sanctitate uiuunt. De longe uenientes, ne in uia deficiant, reficiuntur, quia penitentes ne desperent sacre Scripture consolatione pascuntur. Turba super terram discumbit, quia populus fidelium se puluerem attendit. Quem Dominus septem panibus reficit, dum ei septem dona Spiritus sancti distribuit. Uno pane eum  satiat, dum ad diuina sapienda cor eius spiritu sapientie illuminat. Altero pane eum pascit, dum ei mysteria Scripture spiritum intellectus aperit. Tertio pane eum reficit, dum utile eligere, nociuum respuere, spiritum consilii tribuit. Quarto pane eum saturat, dum eum in bonis spiritu fortitudinis roborat. Quinto pane eum recreat, dum eum spiritu scientie illustrat. Sexto pane eum refocillat, dum eum ad sectandam iustitiam spiritu pietatis informat. Septimo pane cor eius confirmat, dum eum a malo spiritu timoris auocat. Pauci pisciculi adduntur, dum ei exempla fidelium proponuntur. Quatuor millia saturantur, quia quatuor mundi partes, per quatuor euangelia, ad septem dona Spiritus  sancti uocantur. Septem sporte de fragmentis superauerunt, quia septem libri Hagiographie de septem donis Spiritus sancti redundant; de quibus adhuc doctores refectionem, quasi de sportis, fidelibus ministrant. Prima siquidem sporta est liber Ioannis per quem spiritus sapientie maximam sapientiam Ecclesie inuexit. Secunda sporta est Psalterium, per quod spiritus intellectus quam maxime ad intelligenda spiritualia sensum Ecclesie aperit. Tertia sporta sunt Prouerbia, per quem spiritus consilii per plura uite consilia Ecclesie donauit. Quarta sporta est Ecclesiastes, per quem spiritus fortitudinis Ecclesiam abunde contra uitia fortitudine cinxit. Quinta sporta est Cantica, in quibus spiritus scientie plurimam scientiam Ecclesie reserauit.  Sexta sporta est liber Sapientie, in quo spiritus pietatis summa pietate Ecclesiam erudiuit. Septima est liber Ecclesiastes, de qua sporta spiritus timoris Domini magis quam in ullo libro timorem Domini Ecclesiam instruxit. Ex his septem sportis per septiformem Spiritum egregii doctores Augustinus et Gregorius, alii quoque et alii sua expositione sanctam Ecclesiam quasi ad satietatem refecerunt.

Pisce quoque turba pascitur, dum Christi corpore uescitur. Ipse namque piscis dicitur, sicut in Euangelio legitur. Dum homines ab illo exigerent censum, sui angeli deuotum impendunt obsequium, iussum Petrum hamum in mare mittere, et de ore piscis qui primus ascenderet aureum didrachma  tollere, pro se et pro semetipso censum soluere . Piscis hic erat Christus, qui in huius seculi undis latuit. Qui didrachma in ore habuit, quia geminam legem diuinis factis splendentem protulit. Hic hamo diuini consilii captus est, in igne passionis nobis ad esum assus. Didrachma pro Christo, et Petro census datur, dum utraque lex uel gemina dilectio ad Christi et Ecclesie honorem a fidelibus completur. Populus Dei septem panibus reficitur, et decem preceptis instituitur, populus autem Pharaonis septem capitibus draconis, id est septem principalibus uitiis captiuatur, et decem plagis deuastatur . Prima plaga dum conuertitur in sanguinem aqua. Aqua in sanguinem commutatur, dum baptisma uel sacra Scriptura illis in peccatum  reputatur, qui baptisma per immunditie opera coinquinant, ac sacram Scripturam ad suos errores corroborantes deprauant. Secunda plaga cum operuit terram rana. Ranarum loquacitas est petarum garrulitas, per quorum fabulas miseri decipiuntur, dum eas in desideriis suis sequuntur. Tertia plaga sciniphes, qui ignitis stimulis terebrabant corpora. Hoc sunt heretici, qui nociuis argumentis simplices circumueniunt mentes eorum perfidia terebrantes, et ad ignis eterni stimulos deducunt. Quarta plaga uenit muscarum molestia. Et sunt importuni in seculari eloquentia qui carnes alterutrum per auaritiam lacerant, et importune callidis uerbis alios impetunt, ut bona eorum auferant. Quinta plaga est  pestilentia perimens animalia. Est autem feda libido irrationabiliter uiuentes interimens, at in turpitudine putrefactos demonibus quasi canibus lacerandos exponens. Sexta plaga producuntur uesice feruentes et ulcera. Ulcera sunt dolositates malitiosorum uesice inflationes superborum. Hi malos excruciant, et moribus suis fedantes quasi peste deturpant. Septima plaga sunt grando, ignis et tonitrua. Tonitrua sunt terrores principum, grando et ignis, seuitia predonum. Hi impios exterminant, dum eos cum rebus uiolenter dissipant. Octaua plaga est bruchus et locusta. Bruchi sunt uoraces, locuste discordes, uoluptatibus salientes. Hi flores arborum et segetum deuorando corrodunt, quia tales bona desideria per praua exempla et mala colloquia  corrumpunt. Nona plaga erat chaos tenebrarum palpabile, et murmur quoddam formidabile. Sunt autem infideles, qui futura non credunt, et a luce fidei retrahunt, et se tenebris eterne mortis inserunt, ubi terribile est murmur, scilicet fletus et stridor dentium. Decima plaga sunt primogenita exstincta. Primogenita Aegypti sunt principes mundi, secularesque dignitates, que a demonibus bellis et uariis modis exterminantur, ut potentes potenter tormenta patiantur. Charissimi, nitamur bonis actibus ab his decem plagis liberari, et septem panibus saturari, a septem capitibus draconis erui, et decem preceptis legalibus instrui. Imitemur illos qui nos precesserunt, et per multas tribulationes gaudia uite intrauerunt.



De quinque septenis.


Quinque septena sunt in sacra Scriptura, que prius singillatim distinguantur: postea uero quam inter se habeant conuenientiam, eadem per singula sibi conferendo libeat demonstrare. Primo loco septem ponuntur uitia, id est superbia, secundo loco inuidia, tertio ira, quarto tristitia, quinto auaritia, sexto gula, septimo luxuria. Contra hec secundo loco constituuntur septem petitiones, que in Dominica Oratione continentur. Postea tertio loco septem dona Spiritus sancti. Deinde quarto loco succedunt uirtutes. Primo scilicet loco, paupertas spiritus, id est humilitas; secundo mansuetudo, tertio compunctio siue dolor, quarto esuries iustitie siue desiderium bonum, quinto misericordia, sexto cordis munditia,  septimo pax. Nouissimo uero loco septem beatitudines . Prima regnum celorum, secunda possessio terre uiuentium, tertia consolatio, quarta iustitie satietas, quinta misericordia, sexta uisio Dei, septima filiatio Dei. Hec ita primo loco distinguantur ut intelligantur ipsa uitia quidam anime languores siue uulnera hominis interioris, ipsum uero hominem quasi egrotum, medicum autem Deum; dona quoque sancti Spiritus antidotum, uirtutes uero sanitatem, beatitudines autem felicitatis gaudium. Sunt ergo uitia capitalia septem, ex quibus uniuersa mala oriuntur. Hi sunt fontes abyssi tenebrarum, de quibus flumina Babylonis exeunt, et in omnem terram deducta, stillicidia iniquitates  diffundunt. De quibus fluminibus Psalmista in persona populi fidelis cecinit dicens: »Super flumina Babylonis,« etc. 

De his septem uitiis uastatoribus humani generis et uniuersam integritatem nature corrumpentibus simulque malorum omnium germina producentibus quantum ad presens negotium explicandum sufficere putamus loquamur. Septem ergo sunt, et ex his tria hominem despoliant, quartum exspoliatum flagellat, quintum flagellatum eiicit, sextum eiectum seducit, septimum seductum subiicit. Superbia aufert homini Deum, inuidia aufert ei proximum, ira aufert ei seipsum. Tristitia spoliatum flagellat, auaritia flagellatum eiicit, gula eiectum seducit, luxuria seductum seruituti subiicit. Nunc reuertentes, singula  per ordinem explicemus. Superbia namque est amor proprie excellentie, quando mens bonum quod habet singulariter diligit, id est sine eo a quo bonum accepit. O superbia pestifera, quid agis? Cur suades riuulo ut se a fonte diuidat? Cur suades radio ut se a sole uertat? Cur? nisi ut ille, dum infundi desinit, arescat, et iste, dum ab illuminante se auertit, tenebrosus fiat; uterque uero, dum accipere cessat id quod necdum habet, continuo illud etiam quod habet amittat. Hoc profecto tutum agis, cum doces donum extra datorem diligere, ad hoc tendis ut qui partem boni quod ab alio datum est, peruerse sibi uindicat, totum bonum quod in illo est amittat, sicque fiat ut nec id quod habet utiliter habere possit, dum illud in eo a quo habet non diligit.  Sicut enim bonum ueraciter a Deo est, ita nullum extra Deum bonum utiliter haberi potest, imo uero per hoc id ipsum quod habetur amittitur, quando in eo et cum eo a quo habetur non amatur. Nam quicunque non nouit nisi hoc bonum quod habet, in semetipso diligere necesse est, ut, dum in altero bonum quod non habet aspexerit, tanto amarius sua eum imperfectio torqueat, quanto eum in quo omne bonum consistit, non amat. Et idcirco superbiam semper sequitur inuidia, quia qui illic amorem non figit ubi bonum est, quantum de suo peruerse extollitur, tantum grauius de bono alieno torquetur. Sue igitur elationi iustissime pena deputata est ipsa, quam de se superbia gignit inuidia. Quia quo commune omnium bonum diligere noluit, recte  nunc boni alieni liuore tabescit. Quam profecto aliene felicitatis successus non ureret, si illum in quo omne bonum est, per amorem possideret. Nec enim alienum a se iudicaret bonum alterius, si suum ibi diligeret, ubi et suum et alterius bonum similiter possideret. Nunc ergo quantum se per elationem contra Creatorem extollit, tantum per liuorem sub proximo cadit, et quantum ibi fallaciter erigitur, tantum hic ueraciter precipitatur. Sed neque desistere potest semel cepta corruptio. Mox enim ut de inuidia superbia nata fuerit, iram ipsam de se parit, quia miser auis  . Propterea iam sibi ipsi de sua imperfectione irascitur, quia de bono alterius per caritatem non letatur, atque ideo id  etiam quod habet sibi displicere incipit, quem in alio id quod habere non potest agnoscit. Qui ergo per caritatem in Deo totum habere potuit, id etiam quod per elationem extra Deum habere conabatur, per inuidiam et iram amittit, quia, postquam per superbiam Deum amittit, per inuidiam perdit proximum, et per iram semetipsum. Quia ergo omnibus amissis nichil superest unde gaudeat, infelix conscientia per tristitiam in semetipsis colliditur, et quia de alieno bono pie letari noluit, de suo malo cruciatur.

Post superbiam ergo, et inuidiam, et iram, que hominem spoliant, continuo tristitia sequitur, que nudatum flagellat. Cui deinde succedit auaritia,  que flagellatum eiicit, quia interno gaudio amisso, foris consolationem querere compellit. Postea accedit gula, que eiectum seducit, quia animum exterioribus inhiantem, hoc uitium in primis quasi uicino tentans per ipsum naturalem appetitum ad excelsum illicit. Postremo superueniens luxuria, que seductum uiolenter seruituti subiicit, quia, postquam caro per crapulam inflammata est, ardorem libidinis superuenientem emollitur atque eneruiter resolutus animus uincere non potest. Seruit igitur seuissime damnationi mens turpiter subacta, et nisi exorta subueniat Saluatoris pietas, non erit iam unde captiuo seruienti amissa restituatur libertas.



De septem petitionibus.

Sequuntur septem petitiones contra septem uitia,  quibus oratur ut subueniat qui nos et orare docuit , et quod orantibus Spiritum bonum ad sananda uulnera nostra, et ad soluendum iugum captiuitatis nostre daturus esset repromisit. Sed nos antequam ad explanationem harum ueniamus, prius alia adhuc similitudine demonstremus quantam in nobis corruptionem supra dicta generent, ut quanto periculosior languor ostenditur, tanto magis necessaria medicina comprobetur. Per superbiam igitur cor inflatur, per inuidiam arescit, per iram crepat, per tristitiam conteritur et quasi in puluerem redigitur, per auaritiam dispergitur, per gulam inficitur et quasi humectatur, per luxuriam conculcatur et in lutum redigitur, ita ut iam miser dicere possit: »Infixus sum in  limo profundi, et non est substantia. ueni in altitudinem maris, et tempestas demersit me .« Cumque huic limo profundi animus fuerit infixus, et luto coinquinationis et immunditie obuolutus, euelli nequaquam potest, nisi ad illum clamet et eius auxilium postulet. De quo Psalmista loquitur dicens: »Exspectans exspectaui Dominum, et intendit mihi; et exaudiuit preces meas, reduxit me de lacu miserie et de luto fecis .« Propterea ergo ipse nos orare docuit ut totum bonum nostrum ab ipso sit, ut et quod petimus, et quod petentes accipimus, eius donum non nostrum meritum esse intelligamus.

Prima ergo petitio contra superbiam est, qua  Domino dicimus: »Sanctificetur nomen tuum .« Hoc enim petimus, ut det nobis timere et uenerari nomen suum, quatenus ei per humilitatem subiecti simus, qui per superbiam rebelles et contumaces exstitimus. Huic petitioni datur donum Spiritus timoris Domini, ut ille ad cor ueniens uirtutem in eo exerceat humilitatis, que superbie morbum sanet, quatenus ad regnum celorum quod angelus superbus per elationem perdididit, homo humilis peruenire possit.

Secunda petitio est contra inuidiam, qua dicitur: »Adueniat regnum tuum.« Regnum siquidem Dei salus est hominum, quia tunc Deus in hominibus regnare dicitur, quando ipsi homines Domino subiiciuntur,  et modo ei adherendo per fidem, et post inherendo per speciem. Qui ergo petit ut regnum Dei adueniat, ille profecto salutem hominum querit. Ac per hoc dum pro communi omnium salute postulat, liuoris uitium se reprobare demonstrat. Huic petitioni datur Spiritus pietatis, ut ipse ad cor ueniens ad benignitatem illud accendat, quatenus ad eamdem homo eterne hereditatis possessionem, ad quam alios peruenire cupit, ipse perueniat.

Tertia petitio est contra iram, qua dicitur. »Fiat uoluntas tua sicut in celo et in terra.« Non enim uult contendere qui dicit: »Fiat uoluntas tua,« sed sibi placere indicat quidquid uoluntatis Dei fuerit, siue in se seu in aliis secundum arbitrium sue dignationis dispensat. Huic ergo  petitioni datur Spiritus scientie, ut ipse ad cor ueniens erudiat illud, et salubriter compungat, ut sciat homo malum quod patitur ex sua culpa prouenire, si quid autem boni habuerit, ex misericordia Domini procedere, ac per hoc discat, siue in malis que sustinet, siue in bonis que non habet, contra Creatorem non irasci, sed per omnia patientiam exhibere. Optime ergo per compunctionem cordis que Spiritu scientie operante interius ex humilitate nascitur, ira et indignatio animi mitigatur, quia econuerso stultum ira interficit, quando in aduersis per impatientie uitium agitatus, atque cecatus, uel malum quod patitur se meruisse, uel bonum quod habet, per gratiam accepisse non  agnoscit. Hanc autem uirtutem, id est compunctionem siue dolorem premium consolationis sequitur, ut qui hic sponte coram Deo per lamenta affligitur, illic uerum gaudium et letitiam inuenire mereatur.

Quarta petitio est contra tristitiam, qua dicitur: »Panem nostrum quotidianum da nobis hodie.« Tristitia namque tedium est animi cum merore, quando mens, quodammodo tabefacta et uitio suo amaricata, interna bona non appetit, atque omni uigore est mortua, nullo spiritualis refectionis desiderio hilarescit. Propterea ad sanandum hoc uitium deprecari nos oportet misericordiam Dei, ut ipsa solita pietate anime tedio suo languenti interne refectionis pabulum admoueat, ut quod ipsa  absens nescit appetere, gustu misericordie presentis admonita incipiat amare. Datur ergo huic petitioni Spiritus fortitudinis, ut fatiscentem animam exigat, quatenus illa pristini uigoris uirtute recepta, a defectu sui tedii ad desiderium interni amoris conualescat. Creat ergo Spiritus fortitudinis in corde famem iustitie, ut, dum hic per desiderium pietatis fortiter accenditur, illic pro premio plenam beatitudinis satietatem consequatur.

Quinta petitio est contra auaritiam, qua dicitur: »Dimitte nobis debita nostra, sicut et nos dimittimus debitoribus nostris.« Iustum enim est ut in reddendo debito non debeat esse anxius, qui in exigendo noluerit esse auarus. Et ideo cum a nobis per Dei gratiam uitium auaritie tollitur, qualiter a  nostro debito absolui debeamus, ex proposita salutis conditione donatur. Huic ergo petitioni datur Spiritus consilii, qui doceat nos in hoc seculo libenter peccantibus in nos misericordiam impendere, quatenus in futuro cum pro peccatis nostris rationem reddituri sumus, mereamur misericordiam inuenire.

Sexta petitio est contra gulam, qua dicitur: »Ne nos inducas in tentationem,« id est induci permittas in tentationem. Hec est tentatio qua nos illecebra carnis sepe per naturalem appetitum ad excelsum trahere nititur, et latenter uoluptatem subiicit, dum manifeste nobis de necessitate blanditur. In quam profecto tentationem tunc nequaquam inducimur, si sic studemus secundum mensuram necessitatis  nature subsidium impendere, ut tamen semper meminerimus appetitum ab illecebra uoluptatis cercere. Quod ut impleri ualeamus, datur nobis petentibus Spiritus intelligentie, ut interna refectio uerbi Dei appetitum exteriorem cohibeat, et mentem spiritali cibo roboratam, nec ualeat corporalis egestas frangere, nec carnis uoluptas superare Propterea namque Dominus ipse tentatori suo, dum esurienti sibi fraudulentam de exterioris panis refectione suggestionem faceret, respondit dicens: »Non in solo pane uiuit homo, sed in omni uerbo Dei ,« ut aperte demonstraret quia, cum mens illo pane intus reficitur, non magnopere curat si foris ad tempus famem carnis patiatur. Datur  ergo contra gulam Spiritus intelligentie, sed ille ad cor ueniens, emundat illud atque purificat, et illum interiorem oculum ex ratione uerbi Dei quasi quodam collyrio sanans, eo usque luminosum atque serenum efficit, ut ad ipsam etiam deitatis claritatem contemplandam perspicax fiat. Contra uitium igitur gule remedium opponitur, scilicet Spiritus intelligentie. Ex Spiritu autem intelligentie munditia cordis nascitur. Munditia uero cordis uisionem Dei promeretur; sicut scriptum est: »Beati munde corde, quoniam ipsi Deum uidebunt .«

Septima petitio est contra luxuriam, qua dicitur. »Libera nos a malo.« Conuenienter sane seruus libertatem petit, et idcirco huic petitioni datur Spiritus sapientie, qui amissam captiuo libertatem  restituat, et iugum inique dominationis quod suis uiribus non ualuit, per gratiam adiutus euadat. Sapientia namque a sapore dicitur, cum mens gustu interne dulcedinis tacta, totam se per desiderium intus colligit, nec foris iam eneruata in carnis uoluptate dissoluitur, quia totum intus possidet in quo delectatur. Congrue igitur contra exteriorem uoluptatem interior dulcedo opponitur, ut quanto plus illa sapere et placere inceperit, tanto liberius atque libentius ista condemnat, tandemque in semetipsa mens pacificata, dum nichil est foris quod appetat, tota per amorem intus requiescat. Spiritus ergo sapienter cor sua dulcedine tangens, et foris concupiscentie ardorem temperat, et sopita concupiscentia intus pacem creat, quatenus dum mens tota  ad internum gaudium colligitur, plene ac perfecte homo ad imaginem Dei reformetur, sicut scriptum est: »Beati pacifici, quoniam filii Dei uocabuntur .«



De petitionibus que conueniant presentibus et futuris.

Igitur sicut Ecclesia bipartita est, in parte scilicet triumphante, et in parte militante, ita iste numerus septenarius petitionum diuiditur in quatuor et tria. Quatuor namque conueniunt parti militanti, tria uero triumphanti. Pars namque militans quandiu uiuit, in lubrico est, et ideo necessaria est quidem ei quadrata forma petitionum que firma est, ne labatur. Hec ergo quatuor petitiones, scilicet »panem nostrum  quotidianum da nobis, ,« et cetera que sequuntur, presenti uite conueniunt, in qua inchoantur et perficiuntur. In hac enim uita pane uerbi Dei et pane corporis Christi reficimur, sed ea finita, nec pane Scripturarum, nec pane corporis Christi reficimur eo modo quo nunc reficimur. uerum quod modo quasi panem cum labore sumimus, tunc quasi potum facile percipiemus. In hac etiam uita dum quasi offendimus, dimitti et dimittere necesse habemus, sed in futuro, sicut nulla erit offensa, ita nulla erit necessario indulgentia. Hic etiam tentamur, et timendum est ne tentationi succumbamus. Ibi enim nulla prorsus erit tentatio. In presenti quoque innumerabilia mala occurrunt, hostes sunt uisibiles et inuisibiles, non possumus  penitus carere peccatis, quia semper macula est in luna ; nec »iustificabitur in conspectu Dei omnis homo uiuens .« Quia in angelis suis reperit prauitatem, et »inebriatus est in celo gladius meus ,« et astra non sunt munda in conspectu eius, et ideo liberari a malo necesse esse habemus. In futuro namque nulla erit mala incussio, nec ulla necessaria liberatio. Alie autem tres petitiones, scilicet »sanctificetur nomen tuum, adueniat regnum tuum, fiat uoluntas tua,« etc., future uite conueniunt, quia et si hic sanctificatione mentis incipiat et regnum et uoluntas Dei, tamen omnia proficientur in futuro, ubi ex toto sanctificatis anima et corpore cum Christo regnabimus, et Dei uoluntatem complebimus. Notandum uero quia tres petitiones,  quamuis in futuro perficiantur, et ordine temporis sint posteriores, tamen in oratione sunt priores, uel pro ternario commendando, in quo Trinitatis mysterium fulget, uel quia digniores sunt.

Preterea septenarius iste numerus petitionum congruere potest precedenti septenario donorum, uirtutum et beatitudinum, de quo totus sermo in monte est habitus, ut singulis petitionibus singula dona appetantur, que singulas uirtutes efficiant, quibus singule beatitudines aptantur. Petitiones ergo sunt, quas supra diximus, scilicet: »Sanctificetur nomen,« etc.; dona uero sunt, spiritus timoris,  pietatis, scientie, fortitudinis, consilii, intellectus, sapientie. uirtutes autem sunt: Paupertas spiritus, mansuetudo, luctus, esuries, et sitis iustitie; misericordia, munditia cordis, et pax. Beatitudines autem, regnum celorum, terre possessio, consolatio, satietas, misericordie consecutio, uisio Dei, et qui filii Dei uocabuntur. uidendum est autem qualiter et que petitiones, aut que dona petant, et quod faciant, et quare fieri postulentur. Accedat igitur iste fidelis orator gemine dilectionis uirtute, celum et mansio Dei factus, et dicat: »Sanctificetur nomen tuum.« Quasi diceret: Da nobis, Domine, Spiritum sancti timoris, qui in nobis faciat paupertatem spiritus, ut omnia temporalia postponamus, et sanctificationem in baptismo acceptam consequamur, ut  tandem plene sanctificati regnum celorum possideamus. »Adueniat regnum tuum,« id est da nobis et Spiritum pietatis, quo mites, mansueti, et humiles facti, contra inimicos nocentes nulla iniquitate moueamur, ut interim nos ipsos regentes, et a te regi cupientes, tandem in terra uiuentium firmam possessionem obtineamus. »Fiat uoluntas tua sicut in celo et in terra,« hoc est da et Spiritum scientie, qui doceat nos lugere pro peccatis nostris cum Petro et Maria, pro alienis quoque cum Apostolo qui dicit: »Quis scandalizatur, et ego non uror?« etc.  Pro desiderio quoque patrie cum Ioanne qui dicit: »Et ego flebam multum ,« et cum Dauid dicente: »Heu mihi quia incolatus meus prolongatus est!«  Ut per luctum istum  uoluntas Dei tantum in nobis perficiatur, et consolationem lugentibus promissam mereamur. »Panem nostrum quotidianum da nobis hodie.« Quasi dicatur: Da nobis, Domine, Spiritum fortitudinis, quo contra omnia mala fortes pane uerbi Dei et cibo corporis Christi reficiamur, ut esurientes et sitientes iustitiam, tandem in beatitudine saturari mereamur: »Et dimitte nobis debita nostra,« id est, da nobis Spiritum consilii, ut si in presenti offensas uitare non possumus, saltem hoc consilium habeamus, ut misericordes simus, et peccantibus ignoscamus, ut in futuro misericordiam consequamur. »Et ne nos inducas in tentationem,« id est da et Spiritum intelligentie, quo tentationibus circumplicati, que facienda sunt intelligamus, et corda  nostra mundantes, aliquatenus Deum uideamus, ut in futuro plena uisione ipsum contueamur. »Sed libera nos a malo,« hoc est, da et Spiritum sapientie, quo ab omni malo liberemur, ut in arca cordis animalia domita simul et indomita requiescant, ut prauis motibus sedatis, et imagine Patris restituta, filii Dei et esse mereamur. Hec hactenus de congruentia petitionum donorum uirtutum et beatitudinum dicta sufficiant; quorum alia postulant, id est petitiones; alia postulantur ut faciant, ut dona; alia fiunt ut uirtutes, alia perficiunt ut beatitudines



DOMINICA OCTAuA. Secundum Mattheum


 Attendite a falsis prophetis qui ueniunt ad uos in uestimentis ouium, intrinsecus autem sunt lupi rapaces. A fructibus eorum cognoscetis eos .« Quia paucorum est angustam uiam inuenire, fraudulentiam eorum qui eam querere mentiuntur exponit. »Attendite,« id est cauete. De omnibus hypocritis hic potest intelligi, sed specialiter de hereticis fructus animarum rapientibus. Unde et lupis comparantur. Precipue cauendi sunt heretici, cognitionem ueritatis quam non habent promittentes. uestimenta ouium sunt blanda uerba innocentium, ceteraque religionis signa. Non autem ideo debent oues odisse uestimentum suum, quod plerumque illo se occultant lupi, dum aliud ad decipiendum, aliud excipiunt ad depredandum. uerum per temporalis  commodi tentationem, siue persecutionis tempore, aperitur quid sint. Fructus sunt mala opera eorum.

»Nunquid colligunt de spinis uuas, aut de tribulis ficus?« Sapientes non colligent uuas de spinis, id est dulcia uerba de hereticis, qui ideo dicuntur spine et tribuli, quia sauciant animas per uerborum blanditias. Tribulus est genus herbe spinose. »Neque de spinis colligunt fructus, neque de rubo uindemiant uuam .« Spine et rubi sunt cure seculi, et punctiones uitiorum, de quibus peccatori dictum est: »Terra tua spinas et tribulos germinabit tibi .« Ficus uero et uua dulcedo noue conuersationis est, quam Christus in nobis esurit, et feruor dilectionis qui letificat cor  hominis. Hinc scriptum est: »Ficus protulit grossos suos, uinee florentes odorem dederunt .« Non ficus de spinis, non uua de rubo colligitur, quia mens adhuc ueteris hominis consuetudine depressa simulare potest, et fructus noui hominis ferre non potest. Quod si aliquando facta uel dicta malorum prosunt bonis, non hoc faciunt mali, sed consilium Dei; sic de illis operatur.

»Sic omnis arbor bona fructus bonos facit. Mala autem arbor fructus malos facit. Non potest arbor bona fructus malos facere; neque arbor mala fructus bonos facere.« Sicut uerum est quod de tribulis non colliguntur ficus, sic uerum est quod arbor bona fructus bonos facit. Arbor bona uel mala est  homo, non ex natura, que a Deo in omnibus bona creata est, sed ex uoluntate bona uel mala. Fructus sunt opera, que nec bona male uoluntatis possunt esse, nec mala bone uoluntatis. Tandiu ergo bona arbor, id est bonus homo, fructus malos non facit quandiu bonus est, et tandiu arbor mala, id est malus homo, manet in fructibus peccatorum, quandiu ad penitentiam non conuertitur. Non potest esse calida nix. Nam cum incipit esse calida, non iam niuem sed aquam uocamus. Potest ergo mutari,  non calefieri. Sic etiam potest fieri ut malus non sit qui malus fuit, non tamen potest fieri ut malus bene faciat. Nam et si aliquando utilis, non hoc ipse facit, sed diuina prouidentia fit. Non quod Pharisei utiliter audiebantur illorum erat, sed Dei. De quibus dicit propheta: »Seminatis triticum, sed spinas metitis .« Non ergo auditores eorum de spinis legebant uuas, sed per spinas de uite, ut si quis per spineam sepem ad se traheret uuam, uua illa non esset spinarum, sed uitis.

»Bonus homo de bono thesauro cordis sui profert bona, et malus homo de malo thesauro profert mala. Ex abundantia enim cordis os loquitur.« Idem est thesaurus cordis quod radix est arboris, et quod de corde profertur, idem est quod arboris fructus.  Qui ergo in corde thesaurum patientie perfectique huius amoris optimos fructus effundens, diligit inimicum, bene facit odienti se, benedicit maledicenti se. Omni petenti tribuit sua, errantem patienter corrigit. Atqui neque thesaurum in corde seruat, odit amicum, diligenti malefacit, benedicenti maledicit. Sic quoque nec diabolus bona, nec Christus mala opera potest facere. Per oris locutionem uniuersa que actu uel cogitatu de corde proferuntur, Dominus significat; nam moris Scripturarum est uerba pro rebus ponere, ut in Isaia dicitur de Ezechia: »Non fuit uerbum quod non ostenderet eis .« Rerum utique non uerborum reuelauit arcana. »Omnis arbor,« id est omnis  homo, siue rex, siue princeps, siue senior, siue iuuenis, nulli parcetur, sed omnis arbor »non ferens fructum bonum excidetur« a secantibus angelis, »et in ignem mittetur eternum.« Si ille qui non facit fructum bonum separandus est a iustis, sicut hedi ab agnis, et in ignem mittendus est uoce illa: »Ite, maledicti, in ignem eternum ;« quid erit de illo qui agit quidquid mali potest? Quia arbor mala fructus bonos facere non potest, igitur »ex fructibus eorum,« id est falsorum prophetarum »cognoscetis eos« falsos.

»Non omnis qui dicit mihi, Domine, Domine, intrabit regnum, sed qui facit uoluntatem Patris mei, qui in celis est, ipse intrabit in regnum celorum.« Sicut  propter dogma iustitie cauendi sunt falsi prophete, habentes spem bone uite, sic et hi econtrario, qui cum integre fidei et doctrine sint, tamen turpiter uiuunt. Utrumque enim necesse est, ut opus sermone, et sermo operibus comprobetur. »Quid uocatis me, Domine, Domine; et non facitis que dico?«  Ac si aliis uerbis diceret: Quid folia recte confessionis iactatis, qui bonos fructus non ostenditis? Hinc Apostolus secreturus perfectum discipulum ab hypocrita, dixit: »ueniam  ad uos et cognoscam non sermonem eorum qui inflati sunt, sed uirtutem .« Ille ergo proprie dicit, Domine, Domine, qui uoluntatem sono uocis enuntiat. Secundum hoc quod ait Apostolus: »Nemo dicit Dominus iehsu, nisi in Spiritu sancto .« uere enim dicere Dominus iehsu, est corde credere, ore confiteri, operibus attestari. Nam unum sine alio negare est. Item: »Non omnis qui dicit mihi Domine, Domine,« etc. »Non in sermone est regnum Dei, sed in uirtute .« Non te iuuat hoc quod dicis, Domine, Domine, nisi in timore seruieris Domino, nisi alacriter mandata eius impleueris, nisi omnem eius feceris uoluntatem, nisi ab omni te immunditia abstinueris, omnemque iniquitatem deposueris. Gratis clamas, uociferas gratis,  exaltas uocem tuam, dicens: Domine, Domine, testem inobedientie tue uocas, eum Dominum nominans, non timens sicut Dominum neque in tremore ei seruiens. Non omnis qui sine facto, sed tantum ore me Dominum appellat, introibit in regnum celorum, sed quia opera digna meo nomine facit, et conuersationem dignam mee sanctificationi adimplet.



De mendacio.

Mendacium est falsa significatio cum uoluntate fallendi. Non est autem falsa significatio, ubi etsi aliud ex alio significatur, uerum est tamen quod significatur, si recte intelligatur.  Est autem quoddam genus mentiendi, in quod omnes consentiunt, de quo inquirendum erit utrum aliquando sit utile falsum aliquod enuntiare, cum uoluntate  fallendi. Nam qui hoc sentiunt, adhibent testimonium sententie sue, commemorantes Saram, cum risisset, angelis negasse quia riserit ; Iacob quoque a patre interrogatum respondisse quod ipse esset Esau maior filius eius ; Aegyptias etiam obstetrices, ne infantes Hebrei nascentes interficerentur, etiam Deo approbante et remunerante, mentitas . Et multa eiusmodi exempla eligentes, eorum hominum mendacia commemorant quos culpare non audeant, atque ita fatearis aliquando esse posse non solum reprehensione non dignum, sed etiam dignum laude mendacium. Addunt etiam, quo non solos premant diuinis libris deditos, sed etiam omnes homines sensumque  communem, dicentes: Si quis ad te confugiat, qui mendacio tuo possit a morte liberari, non es mentiturus. Si aliquid egrotus interroget quod ei scire non expedit, qui etiam possit te non respondente grauius affligi, audebisne aut uerum dicere in perniciem hominis aut silere, potius quam honesto et misericordi mendacio ualetudini eius opitulari? His itaque talibus copiosissime se arbitrantur urgere, ut si consulendi causa exigit aliquando mentiamur. Contra illi quibus placet nunquam sic mentiendum multo fortius agunt, utentes primo auctoritate diuina, quoniam in ipso Decalogo scriptum est: »Falsum testimonium ne dicas .« Quo genere complectimur omne mendacium. Quisquis enim aliquid enuntiat, testimonium perhibet  animo suo. Sed ne quis contendat non omne mendacium falsum testimonium esse appellandum, quid dicturus est ad id quod scriptum est: »Os quod mentitur occidit animam?«  Quod ne quis arbitretur exceptis aliquibus mentientibus posse intelligi, alio loco legat: »Perdes omnes qui loquuntur mendacium .« Etenim ore suo ipse Dominus dicit: »Sit, inquit, in ore uestro, Est, est, Non, non: quod autem amplius est, a malo est .« Ex his et aliis huiusmodi argumentis probatur in ulla causa non licere mentiri.

Mentiendi autem octo genera sunt. Primum itaque est capitale mendacium: quod longe est fugiendum, quia fit in doctrina religionis ac pietatis, ad quod mendacium nulla conditione quisque debet adduci,  quia magnum scelus est, et primum genus detestabilis mendacii. Secundum autem, quod tale est ut et nulli prosit et obsit alicui, quia nulli facienda est iniuria, et in hoc genere non debet mentiri. Tertium, quod ita prodest uni ut obsit alteri, quamuis non ad immunditiam obsit corporalem, et in hoc genere nulli cum alterius iniuria consulendum est. Quartum, quod fit sola mentiendi libidine fallendique, quod merum mendacium est, quia libido mentiendi per se ipsam uitiosa est. Quintum, quod fit placendi cupiditate de suauiloquio: in quo genere nec est mentiendum; quia si ipsa ueritas fine placendi hominibus enuntianda non est, quanto minus mendacium per seipsum, quia mendacium est, utique turpe est. His omnibus penitus euitatis atque reiectis,  est sextum genus? Quod et nulli obest et prodest alicui interroganti. Sed et in hoc genere non est mentiendum, quia nec recte corrumpitur etiam testimonii ueritas, pro cuiusquam temporali commodo ac salute. Ad sempiternam uero salutem nullus ducendus est opitulante mendacio: non enim malis conuertentium moribus ad bonos mores conuertendus est. Quoniam erga illum salus facienda est, debet etiam ipse conuersus facere erga alios; atque ita non ad bonos, sed ad malos mores conuertitur, cum hoc ei prebetur imitandum conuerso quod ei prestitum est conuertendo. Septimum est quod et nulli obest et prodest alicui, excepto si iudex interroget. Nec in hoc quoque genere mentiendum  erit. Non enim cuiusquam commoditas aut salus temporalis perficiende fidei preferenda est: nec si quisquam in recte factis nostris tam male mouetur, ut fiat etiam animo deterior, longeque a pietate remotior. Propterea recte facta deferenda sunt, cum id nobis precipue tenendum sit, quo uocare atque inuitare debemus quos sicut nosmetipsos diligimus; fortissimoque animo bibenda est illa apostolica sententia: »Aliis quidem sumus odor uite in uitam; aliis odor mortis in mortem .« Et ad hoc quis idoneus? Octauum genus est, quod et nulli obest, et ad hoc prodest, ut ab immunditia corporali aliquem tueamur, duntaxat ea ratione qua superius commemorauimus. Nec in hoc genere erit mentiendum, quia et in bonis castitas  animi pudicitia corporis, et in malis id quod ipsi facimus eo quod fieri sinimus maius est.

In his ergo octo generibus tanto quisque minus peccat, cum mentitur, quanto emergit ad octauum, tantoque amplius quanto emergit ad primum. Quisquis autem esse aliquod genus mendacii quod peccatum non sit putauerit, decipiet seipsum turpiter, cum honestum se deceptorem arbitratur aliorum. Mendaces itaque faciunt ut nec uera dicentibus credatur; reddit enim sepe hominem multa falsitas etiam in ueritate suspectum. Sepe uera promittit qui falsa dicturus est, ut, cum primum acquisierit fidem, ad reliqua mendacia audientes credulos faciat. Multis uidentur uera esse que falsa sunt, et ideo non ex Deo, sed ex suo mendacio loquuntur.  Nonnunquam falsitas ueriloquio adiungitur, et plerumque a ueritate incipit qui falsa confingit; latent sepe uera circumlinita melle uerborum, et tandiu deceptor ueritatem simulat, quousque fallendo decipiat. Nonnunquam peius est mendacium meditari quam loqui. Nam interdum quisque incautus solet ex precipitatione loqui mendacium, meditari autem non potest nisi per studium. Grauius ergo ille ex studio mentiri perhibetur, quam is qui ex precipitatione sola mentitur. Summopere cauendum est omne mendacium, quamuis nonnunquam sit aliquod mendacii genus culpe leuioris, si quisquam pro salute hominum mentiatur. Sed quia scriptum est: »Os quod mentitur occidit animam ,« et: »Perdes eos qui loquuntur mendacium ,«  hoc quoque mendacii genus perfecti uiri summopere fugiunt, ut nec uitia cuiuslibet per eorum fallaciam defendantur, nec sue anime noceant, dum prestare nituntur aliene carni, quanquam hoc ipsum peccati genus facillime credamus relaxari. Nam si quelibet culpa sequenti mercede purgatur, quanto magis hoc facile abstergitur quam merces ipsa concomitatur. Multa mentiuntur, multa fingunt homines, propter hominum laudem: sicque fit ut et isti mentiendo pereant, et eos quos laudant ad uane glorie ruinam perducant. Sicut bene sibi conscius non metuit aliene lingue conuicium, ita et qui laudatur ab alio, non debet errorem aliene laudis attendere, sed magis unusquisque testimonium conscientie  sue querat: cui ipse plus presens quiam ille qui laudat. »Opus enim suum unusquisque probet,« ut ait Apostolus , »et tunc in seipso quisque gloriam habebit,« occulte in sua conscientia, non palam in aliena lingua. Perfecti, qui alta radice fundati sunt, et si flamine laudis ac uituperationis, utcunque quasi uentorum interdum curuentur impulsu, funditus tamen non deiiciuntur, sed protinus firmitate radicis ad se redeunt. Bona mens ad malum nec premiis nec terroribus uincitur; nam iniqui terrorem blanditiis miscent, ut aut oblectatione quemquam decipiant, aut terroribus frangant.



De falsis prophetis.

Orare nichil aliud est quam uerum putare quod  falsum est, uel certum habere pro incerto, incertumue pro certo, siue falsum sit siue uerum. Unde et heretici uel falsi prophete pseudoprophete dicuntur. quia Scripturas non sano sensu sapiunt, sed eas ad errorem praue intelligentie ducunt; neque semetipsos earum sensibus subdunt, sed eas peruerse ad errorem proprium trahunt. Doctores errorum, scilicet heretici, prauis persuasionibus ita per argumenta fraudulentie suos illigant auditores, ut eos quasi labyrintho implicent, a quo exire non ualeant. Tanta est hereticorum calliditas, ut falsa ueris malaque bonis permisceant, salutaribusque rebus plerumque errorum uirus interserant, quo facilius possint prauitatem peruersi dogmatis sub specie persuadere ueritatis. Plerumque sub nomine  catholicorum doctorum heretici sua dicta conscribunt, ut indubitanter lecta credantur. Nonnunquam blasphemias suas latenti dolo in libris nostrorum interserunt, doctrinamque ueram adulterando corrumpunt, scilicet uel adiiciendo que impia sunt, uel auferendo que pia sunt. Caute meditanda, cautoque sensu probanda sunt que leguntur, ut iuxta apostolica monita, et teneamus que recta sunt , et refutemus que contraria ueritati existunt; sicque bonis instruamur, ut a malis illesi permaneamus.

Quod autem Ioannes de talibus prophetis in Apocalypsi sua dicat uideamus. »uidi,« inquiens, »de ore draconis, et de ore bestie, et de ore pseudoprophete  spiritus tres immundos in modum ranarum exisse .« Quid est draco? hoc est et bestia et pseudopropheta, id est diabolus cum omni corpore suo. Tamen propter instantiam personarum et potestatum illa commemorat que maiorem habent potestatem in ipso malorum corpore, draconem scilicet, id est diabolum; bestiam, Antichristum; pseudoprophetam, id est, doctores eiusdem Antichristi cum subiectis plebibus. De ore omnium horum egrediuntur tres spiritus, qui nichil sunt aliud nisi unus spiritus. Tanta quippe malitia est unitas in omnibus demonibus, ut, cum multi sint potestate et malitia, in unum tamen redigantur consensu, licet diuerso modo, eadem potestate scilicet et malitia homines impugnent. Unde unus dicitur  spiritus mendax, alius spiritus fornicationis, tertius spiritus immundus. Bene autem spiritus immundus dicitur propter peccata grauia quibus sordidatus est, et alios coinquinare non cessat. Ipsi quoque immundi spiritus, draco, bestia et pseudopropheta dicuntur, quia diabolus et omnes iniqui unum caput et membra sunt. De quorum ore rane dicuntur exisse, quia sicut huiusmodi animalia molestiam inferunt hominibus, faciendo strepitum et in ceno uersando, ita ministri Antichristi in ceno peccatorum uersantes, electos Dei sua garrulitate, id est heresi et blasphemia, persequuntur contra Christum, et inquietant. Ipsi quoque demones, per eos quos inhabitabunt, facient signa, aut uera Dei permissu, aut falsa quibus reprobi decipiantur:  sicut olim fecerant magi, qui homines resuscitare uidebantur, sicut Simon fecit in conspectu Neronis. Quapropter septem tube, de quibus alibi in Apocalypsi dicitur, ad interitum ipsorum sonabunt super eos. Dicit enim: »uidi septem angelos stantes ante conspectum Domini; et date sunt illis septem tube .« Ecclesia septenario numero sepe commendata predicationis officio mancipatur. Cuius predicationis prima tuba designat impiorum interitum in igne et grandine; secunda tuba diabolum de Ecclesia propulsum, mare seculi ardentius incendentem; tertia, hereticos ab Ecclesia decidentes, et sancte Scripture flumina corrumpentes; quarta, falsorum fratrum defectum in obscuratione siderum; quinta, maiorem hereticorum infestationem  tempus Antichristi precurrentium; sexta Antichristi apertum et suorum contra Ecclesiam bellum. Septima tuba sonat diem iudicii, quo mercedem Dominus suis redditurus, et exterminaturus est eos qui corruperunt terram.

Et ideo heretici, qui sacre Scripture flumina corrumpunt, et super quos tuba condemnationis ecclesiastice insonat, non possunt habere ueniam, nisi per Ecclesiam catholicam: sicut et amici Iob non per se placare Deum sibi potuerunt, nisi pro eis Iob sacrificium obtulisset . Opera bona, que heretici faciunt, et iustitia, nichil eis prodest, testante Domino per Ieremiam [Isaiam]: »Quia mei oblitus es, ecce ego annuntiabo iustitiam  tuam, et opera tua non proderunt tibi .« Heretici, quamuis legem aut prophetas adimpleant, ex eo tamen quod catholici non sunt, non est Deus in eorum conuentibus, ipso Domino testante: »Si steterit Moyses et Samuel coram me, non est anima mea ad populum istum. Eiice eos a facie mea, et egrediantur .« Per Moysen quippe et Samuel legem accipe et prophetas. Quos quamuis heretici opere implere contendant, propter erroris tamen impietatem a uultu Dei proiiciuntur, et a iustorum cetibus separantur paganus et hereticus. Ille quia nunquam fuit cum Dei populo; iste autem quia recessit a Dei populo. Uterque recedentes a Christo ad diaboli pertinent corpus, qui ab idololatria ad Iudaismum uel heresim transeunt, iuxta  prophetam: »De malo labuntur ad malum .« Et Dominum non cognouerunt, quia de infidelitatis errore in errorem alium transierunt. Cuius doctrinam quisque sequitur, huius et filius nuncupatur, sicut et per prophetam, Amorrheum patrem, Cetheam matrem esse Isrel Dominus dicit , non utique nascendo sed imitando. Sic et in meliorem partem filii Dei nuncupantur qui precepta Dei custodiunt. Unde et nos non natura, sed adoptione clamamus Deo dicentes: »Pater noster, qui es in celis ,« non solum tantum natiuitate, sed etiam imitatione filios posse alicuius uocari; nam Iudei secundum carnem filii Abrahe, secundum conuersationem autem filii diaboli nuncupantur: ac per hoc illi sunt semen Abrahe qui  eius imitantur fidem, non qui ex eius generati sunt carne. De errore quoque auctoris a quibusdam et nomen et culpa trahitur, ut ipsius uocabulo censeatur cuius errorem et sequitur, sicut Ecclesie Pergami et Thyatire dicitur: »Habentes et tenentes doctrinam Balaam et Iezabel .« Doctrinam igitur Balaam et Iezabel in Apocalypsi dicuntur habere propter imitationem, non propter presentiam corporalem.



SERMO DE BONO ET MALO.

Deus facit bona opera sola sua bonitate, quoniam ipse creat uoluntatem cum libero arbitrio et dat illi iustitiam per quam operatur. Mala uero facit sola culpa hominis, quia non ea faceret, si homo illa facere non uellet. Deus igitur habet in bonis  quidem quod bona sunt per essentiam, et quod bona sunt per iustitiam; in malis uero solummodo quod bona sunt per essentiam, non quod mala sunt per absentiam debite iustitie: que non est aliquid. Homo autem habet in bonis quod mala non sunt, quia, cum posset deserere iustitiam et mala facere, non deseruit, sed seruauit per liberum arbitrium, dante et subsequente gratia. In malis uero hoc solum quod mala sunt, quia ea sola propria, id est iniusta uoluntate facit. Iniustitia autem nichil est omnino, sicut cecitas; non enim est aliud cecitas quam absentia uisus ubi debet esse: que non est magis in oculo ubi debet esse uisus quam in ligno ubi non debet esse. Non enim est talis res iniustitia  qua inficiatur et corrumpatur anima, uelut corpus ueneno, et que faciat aliquid, sicut uidetur quando malus homo facit mala opera. Nam quemadmodum cum indomita fera ruptis uinculis discurrendo seuit, et cum nauis si gubernator dimisso gubernaculo dimittit eam, uentis uagatur et uehitur in quelibet pericula: dicimus quia hoc facit absentia catene aut gubernaculi; non quod absentia eorum aliquid sit aut quidquam faciat, sed quoniam, si adessent, facerent ne fera seuiret aut nauis periret. Ita quoque cum malus homo seuit et in quelibet anime sue pericula, que sunt mala opera, impellitur, clamamus quia hic operatur iniustitia, non quod ipsa ulla essentia sit aut faciat aliquid, sed quod uoluntas cui subditi sunt omnes uoluntarii  motus totius hominis, absente iustitia sine qua utitur homo uoluntate diuersis appetitibus impulsa, se et omnia sibi subdita in multimoda mala leuis et effrenata et sine rectore precipitat, quod totum si iustitia adesset, prohiberet ne fieret.

Ex his ergo facile cognoscitur, quia iniustitia nullam habet essentiam, quamuis iniuste uoluntatis affectus et actus, qui per se considerati aliquid sunt, usus iniustitiam uocet. Hac ipsa ratione intelligimus malum nichil esse. Malum namque non est aliud quam absentia debiti boni. Nulla autem essentia quamuis mala dicatur est nichil, nec mala esse est illi aliquid esse. Nulli enim essentie est aliud mala esse quam bonum illi deesse quod debet habere. Quare mala esse, non est ulli essentie  aliquid esse. Hoc de malo quod semper est nichil dictum sit. Sicut enim duo sunt bona, scilicet iustitia et commodum, ita sunt duo mala eorum contraria, id est iniustitia et incommodum. Hoc scilicet incommodum aliquando nichil est ut cecitas, aliquando est aliquid ut dolor et tristitia. Sed hoc malum cum aliquid est Deum facere non negamus, »quia ipse est faciens pacem et creans malum .« Item: »Non est malum in ciuitate, quod non faciat Dominus .« Ipse namque creat incommoda quibus exercet et purgat iustos et punit iniustos. Illud uero malum quod dicitur iniustitia nunquam est aliquid, nec alicui rei est aliquid esse iniusta esse. uel sic creans malum et faciens bonum intelligitur: Creare est disponere et aptare  aliquid. Unde dicitur: Creantur consules, id est ordinantur et aptantur ad hoc, ut postea formentur et fiant consules. Creat ergo Deus malum, id est peccatum, quando aptat et ordinat aliquem sic, ut habeat potentiam peccandi. Quod fit cum ei per liberum arbitrium dat potentiam et aptitudinem bene uiuendi, sed ipsum affectum, id est bene uiuere non dat, sicut facit cecum dando potentiam uidendi, et ipsum habitum, id est uisum uel uisionem negando. Facit uero bonum, id est format iustum cui largitur non solum potentiam iustitie, sed etiam ipsam iustitiam, scilicet formam eius potentie. Hinc dicitur: »Ipse dixit, et facta sunt; mandauit et creata sunt .« Mandamus his  qui longe sunt remoti, dicimus his qui prope sunt. Dum uero nichil est longe, nisi quod ei est dissimile, prope quod est simile. Sed summe essentie, id est Deo, quid est dissimilius, quam id quod nichil est? Quid similius quam id quod non solum est, sed etiam formatum est? Mandauit igitur Deus his que non exstiterunt, et imo procul ab eo fuerunt, et creata sunt, id est aptata et disposita ad hoc ut formas suas reciperent. Dixit autem his que iam creata erant, et imo accesserant ei per potentiam recipiendi formam, et facta sunt, id est formata. Quod autem Deus omnia faciat, id est formet, inde probatur quia creat omnia. Qui enim initium dat creatis rebus, ipse quoque perficit eas.



Item de bono et malo.

 Cum bona et mala sint contraria, contraria uero nulli rei simul inesse possunt, mala tamen et bona non solum esse possunt simul, sed mala omnino sine bonis, et nisi in bonis esse non possunt, quia si bonum non esset, prorsus nec malum esse potuisset, quia non modo ubi consisteret, sed et unde oriretur malum, id est corruptio nature, scilicet exterminatio boni, uel minui bono non haberet, nisi esset quod corrumperetur bonum: malum quippe, id est corruptio, priuat semper naturam qualicunque bono. Nam minuit eius speciem, uel modum, uel ordinem, sicut uitia animorum sunt priuationes naturalium bonorum et morbi, et uulnera priuant corpora sanitate. Hec namque tria, ordo, modus, species, generalia sunt bona in rebus a Deo factis,  siue in spiritu siue in corpore. Omnia quippe que a Deo facta sunt, et unitatem quamdam in se ostendunt, et speciem, et ordinem. Quidquid enim horum est, et unum aliquid est sicut nature corporum et ingenia animarum; et aliqua specie formatur, sicut sunt figure uel qualitates corporum, ac doctrine uel artes animarum; et ordinem aliquem petit aut tenet, sicut sunt pondera uel collocationes corporum, atque amores atque delectationes animarum. Hec tria, ubi magna sunt, magne nature sunt; ubi parua, parue nature sunt; ubi nulla sunt, nulla natura est. Malum quippe, id est corruptio seu amissio, uel modi, uel speciei, uel ordinis naturalis, si omnem modum, speciem, ordinem auferat, nulla remanebit natura: ac per hoc  que corrumpi potest, etiam ipsa aliquod bonum est: non enim ei nocere potest corruptio, nisi adimendo et minuendo bonum. Malum quoque bene ordinatum et loco suo positum, eminentius commendat bona ut magis placeant et laudabiliora sint, dum comparantur malis. Sicut autem contraria contrariis opposita sermonis pulchritudinem reddunt, ita quadam non uerborum, sed rerum eloquentia contrariorum oppositione seculi pulchritudo opponitur, atque ordo seculorum tanquam pulcherrimum carmen etiam quibusdam antithetis honestatur. Unde scriptum est: »Contra malum bonum est, et contra mortem uita, sicut contra pium peccator. Et sic intuere omnia Altissimi. Bina bina,  unum contra unum .«

Ex bonis autem, id est ex libero arbitrio uoluntatis orta sunt mala. Neque hoc Domini refragatur sententia qua dixit: »Non potest arbor bona fructus malos facere ,« id est bona uoluntas non potest facere mala opera, scilicet tandiu mala arbor manet in peccatorum fructibus, quandiu ad penitentiam non conuertitur, et tandiu bona arbor non facit malos fructus, quandiu in studio bonitatis perseuerat; sed ex bona hominis natura oriri uoluntas et bona potest et mala. Nunquam uero malum potest esse, ubi nullum est bonum. Unde mira res conficitur ut, quia omnis natura bona est, nichil aliud dici uideatur. cum uitiosa natura mala dicitur: uerbi gratia, malus homo quoniam malum bonum.  Homo enim est natura, et bonum est, et uitium est malum. Non est tamen malum bonum, neque bonum malum: ideo quod homo malus non est nisi bonum malum. Homo nempe bonum est, malum iniquum. Et cauenda est illa prophetica sententia: »ue his qui dicunt quod bonum est malum, et quod malum est bonum .« Opus enim Dei culpant quod est homo, et uitium hominis laudant quod est iniquitas. Omnis uero natura etsi uitiosa est, in quantum natura est bona est, in quantum uitiosa est mala est. Natura quoque sentiens, etiam cum dolet, melior est quam lapis que non potest dolere; rationalis uero prestantior est etiam misera, quam illa que rationis uel sensus est expers. Maledicti ergo sunt qui maledicunt diabolum, blasphemantes  in eo opus Dei pro malo ipsius. Primum sane malum, id est prima priuatio boni rationalis nature, et causa malorum fuit uoluntas mutabilis boni, ab immutabili bono deficiens. Porro male uoluntatis initium non potuit esse nisi superbia, id est amor proprie excellentie. »Initium enim omnis peccati superbia .« Deinde etiam nolentibus  subintrauit ignorantia rerum agendarum et concupiscentia noxiarum, quibus comites subinferuntur error et dolor. Que duo mala, quando imminentia sentiuntur, ea fugitantis animi motus uocatur metus. Porro cum adipiscitur auaris concupiscentia, letitia uentilatur. Ex his morborum fontibus omnis miseria emanat.



DOMINICA NONA Secundum Lucam.


 »Homo quidam erat diues, qui habebat uillicum. Et hic diffamatus est apud illum quasi dissipasset bona ipsius,« etc.  Nunc ad auaros superbosque Phariseos; nunc ad discipulos illis audientibus loquitur Dominus, ut resipiscant. uillicus proprie gubernator et custos uille est. Unde et a uilla nomine accepit. Hic uero ponitur pro economo, id est dispensatore, qui scilicet uniuersam domum dispensat. Oeconomus enim tam pecunie quam frugum et omnium, que dominus possidet, dispensatorem significat. uillicus ergo est cui Deus aliquas pecunias ad erogandum commisit. Dissipat igitur cum male congregat, uel quando non bene expendit. »Et uocauit illum, et ait illi: Quid hoc audio de te? Redde rationem uillicationis tue. Iam enim  non poteris uillicare.« uocat Deus quando incutit timorem eterne damnationis. Reddit homo rationem, si, cogitans uillicationem cum ista uita finiendam, magis de acquirendis amicis quam de congregandis diuitiis tractat.

»Ait autem uillicus intra se: Quid faciam quia dominus meus aufert a me uillicationem? Fodere non ualeo, mendicare erubesco. Scio quid faciam, ut, cum amotus fuero a uillicatione, recipiant me in domos suas.« Ablata uillicatione fodere non ualemus, quia post hanc uitam non licet nobis inquirere fructum bone conuersationis ligone deuote compunctionis. Mendicare confusionis est, eo modo quo fatue uirgines mendicabunt. Domus sanctorum,  quibus tempore huius uillicationis misericordiam impendimus, celestes mansiones sunt in domo Patris.

»Conuocatis itaque singulis debitoribus domini sui, dicebat primo: Quantum debes domino meo? At ille dixit: Centum cados olei. Dixitque illi: Accipe cautionem tuam, et scribe quinquaginta. Deinde alii dixit: Tu uero quantum debes? Centum coros tritici. Ait illi: Accipe litteras tuas, et scribe octoginta.« Accipe litteras, subaudis in quibus debitum scripseras. Cautio est undecunque cauetur contra iniuriam ut iustitia teneatur. Cados [] Grece amphora est continens urnas tres; Coros [] uero modiis triginta completur. Quod autem uni medietas-alteri quinta pars dimittitur simpliciter acceptum docet, quia omnis qui indigentiam cuiuslibet pauperis sanctorum uel ex dimidia uel ex quinta parte releuauerit,  certa misericordie sue mercede donandus sit. uel sic accipiatur, ut cum Iudei decimas dicant debere dari sacerdotibus et leuitis, nos super iustitiam eorum abundantes iustitia Christi demus medietatem bonorum, sicut et Zacheus fecit non solum de fructibus, sed et de omnibus bonis suis. Aut certe duplicemus illorum decimas Ecclesie dando quintas »Et laudauit Dominus uillicum iniquitatis, quia prudenter fecisset, quia filii huius seculi prudentiores sunt filiis lucis in generatione sua.« Cuius quisque opera facit eius et filius dicitur. Unde et boni sunt filii lucis eterne; mali uero filii seculi, id est tenebrarum. De quibus Salomon [Isaias] ait: »ue qui sapientes estis in oculis uestris, et coram uobismetipsis prudentes .« In hoc dispensatore  non debemus ad imitandum sumere, ut uel domino fraudem, uel de fraude eleemosynam faciamos, sed interdum similitudines econtrario ducuntur. Ut hic et de iudice iniquo: unde Lucas in XuIII capitulo. Si ergo Dominus dispendium passus tantum laudat prudentiam dispensatoris, non quod aduersus eum fraudulenter, sed pro se prudenter egerit, multo magis Christus, qui nullum sustinere potest, et pronus est ad clementiam, laudabit discipulos, si ad eius preceptum misericordes fuerint. Unde sequitur: »Et ego uobis dico: Facite uobis amicos de mammona iniquitatis, ut cum defeceritis recipiant uos in eterna tabernacula.« Mammona Syrorum lingua diuitie nuncupatur, et iniquitatis  additum est, quod de iniquitate collecte sunt. Unde uulgata sententia dicitur: Quia diues aut est iniquus, aut heres iniqui. Docet ergo de diuitiis iniquitatis amicos facere, non quoslibet pauperes, sed eos qui nos possent recipere in celestes mansiones. uel ita: Faciamus amicos de iniqua mammona, ut largiendo pauperibus angelorum nobis ceterorumque sanctorum gratiam comparemus. Hec quidem male intelligendo rapiunt, ut quasi bene dispensent, sed grauantur potius quam adiuuentur. Hostie enim impiorum abominabiles. Hinc et per Salomonem dicitur: »Qui offert sacrificium de superbia pauperis, ac si uictimet filium in conspectu patris .«---»Qui fidelis est in minimo, et in maiori fidelis est. Et qui in modico iniquus, et in maiori iniquus est.« In minimo est fidelis qui habet uiscera pietatis et opera misericordie, dando eleemosynas,  et diligendo proximos. In maiori est fidelis qui omnino adheret Creatori, et unus spiritus cum eo desiderat effici. Qui enim fratrem non diligit, quem uidet, nec miseretur egeni, quomodo diligit Deum quem non uidet; et quomodo seipsum Deo tribuet? Theophilus Antiochenus, qui quatuor euangelistarum in unum opus dicta compinxit, hec super hanc parabolam in suis commentariis est locutus: »Diues habens uillicum uel dispensatorem Deus omnipotens est, cuius dispensator fuit Paulus legem Dei discens a Gamaliele. Qui cum cepisset Christianos persequi, et domini sui superbiam dissipare, correctus est a Domino, audiens: »Durum est tibi contra stimulum calcitrare .« Dixitque in corde suo: Quid faciam quia magister fui et  uillicus, nunc cogor esse discipulus et operarius? Fodere non ualeo, id est mandata enim legis terre incumbentia destructa sunt. Mendicare erubesco, ut qui doctor fueram Iudeorum, nunc incipiam doctrinam salutis mendicare ab Anania. Faciam igitur ut me recipiant Christiani, cum eiectus fuero de uillicatione mea. Cepitque eis, qui prius uersabantur in lege, et sic crediderant ut arbitrarentur se in lege iustificandos, dicere legem abolitam, prophetas preterisse, et que ante pro lucro fuerant reputari ut stercora. uocauit itaque duos de plurimis debitoribus. Primus qui debebat centum cados olei, congregatos uidelicet ex gentibus Dei misericordia indigentes. Et de centenario numero, qui plenus est atque perfectus, fecit scribi quinquagenarium,  qui proprie penitentium est iuxta iubileum annum, et illam parabolam in LXXIu luce, in qua alteri quingenti, alteri debitori L denarii dimittuntur. Secundum autem uocauit populum, scilicet Iudeorum, qui tritico mandatorum Dei nutritus erat, et debebat ei centenarium numerum, et cegit eum, quod de centum faceret LXXX, id est crederet in Domini resurrectionem octaua die factam. Octoginta enim complentur de uIII Decadibus, et ut de Sabbato transiret ad primam Sabbati. Ob hanc causam a Domino predicatur bene fecisse, quod de legis austeritate mutatus sit in Euangelii clementiam. Quod si quesieris quare uocetur uillicus qui bene quidem offerebat, sed non bene diuidebat credens in Patrem,  sed Filium persequens, habens Deum omnipotentem, sed Spiritum sanctum negans. Prudentior itaque fuit Paulus in transgressione legis filiis quondam lucis, qui in lege uersati Christum, qui Dei Patris uerum lumen est, prodiderunt. Si autem de mammona iniquitatis bene dispensata recipiuntur in eterna tabernacula, quanto magis sermo diuinus in quo nulla est iniquitas, qui apostolis creditus est bonos dispensatores leuabit in celum? Quamobrem qui fidelis est in minimo, id est in carnalibus, et in maiori fidelis erit, id est in spiritalibus. Qui autem in paruo iniquus est, ut non det fratribus ad utendum quod a Deo pro omnibus est creatum, iste et in spirituali pecunia diuidenda iniquus erit, ut non pro necessitate, sed pro personis doctrinam  Domini diuidat. In minimo fidelem esse magnum est. Nam sicut ratio rotunditatis, id est ut a puncto medio omnes linee pares in extrema ducantur, eadem est in magno disco quam in numero exiguo, ita ubi parua iuste geruntur, non minuitur iustitie magnitudo.



De quatuor debitoribus.

Quatuor debitores sunt: Deus, spiritus, caro, mundus. Deus debet spiritui, ut eum et cognitione ueritatis illuminet et amore uirtutis inflammet; spiritus debet Deo in omnibus que agenda sunt ab ipso erudiri et secundum ipsum operari; spiritus debet carni, ut eam et a malis cohibeat, et in bonis exerceat; caro debet spiritui in bono agendo ministerium et in commodo appetendo modum; caro debet mundo,  ex eius abundantia quod necessitatis est sumere, quod uirtutis est exercere; mundus debet carni in necessitate subsidium, in exercitatione incitamentum. Sed spiritus Creatori debitum non persoluit, quia per superbiam elatus contemnit ab eo scientiam ueritatis querere uel per pigritiam ligatus acceptam intelligentiam fastidit opere exercere. Propterea et ipse Creator spiritui debitum iuste negat, ut eum nec ad cognoscendum uerum illuminet, nec ad bonum amandum inflammet. Nam superbum intus a cognitione ueritatis abiicit, pigrum autem in opere foris affligit. Rursus quia idem spiritus carni debitum non persoluit, ut eam uidelicet uel a malo cohibeat, uel in bono exerceat, fit ut et ipsa caro iusta Dei dispensatione non ea exhibeat spiritui que  debet, hoc est uel in bono agendo ministerium, uel in appetendo commodo modum. Item quia caro per negligentiam spiritus laxata mundo debitum non exhibet, sed eis affluentiam ad luxum uoluptatis intorquet, et ad exercitationem uirtutis eius administrationem non obtinet, ipse quoque mundus iusta recompensatione ad miseriam spiritus multiplicandam, eam et frangit aduersis et prosperis dissoluit. Huius autem discordie quia solus spiritus auctor est, necesse est ut ipse etiam prior ad pacem redeat, et cetera post se subsequenter ad pacem componat. Si enim ipse et Creatori debitam subiectionem, et carni iustum regimen exhibere studuerit, perfecta et consummata iustitia subsequitur, et reformata iustitia  concordia quoque et pax perfecta reparatur. Sicut enim ex eius iniustitia pax et concordia cunctorum soluitur, ita per eius iniustitiam uniuersa reconciliantur. Hanc autem iustitiam spiritus habitam perdere potuit; amissam uero per se recuperare non potest, quia, ne debitum Creatori persoluat, ignorantia fallitur; ne uero debitum carni persoluat, concupiscentia prepeditur: et si forte ex parte illuminatus uerum agnoscere ceperit, et ex parte confirmatus bonum adimplere non potest, tamen hic quod perfectum est adipisci, sed, sicut scriptum est, ut de gustatam pro parte iustitiam esurire et sitire incipiat, et non adepta plenitudine ad satietatem pertingat.



De misericordia.

»Misericordias Domini,« ait Psalmista, »in  eternum cantabo .« Cantabo in me, et cantabiles aliis faciam misericordias Domini, misericordias dico in eternum mansuras. Misericordias ideo pluraliter ponit, quia quot sunt miserati, id est per misericordiam reparati, totidem sunt et misericordie. In eternum autem ideo ponit, ut ostendat per hoc: sic ira per Adam fuit temporalis, sic et misericordia per Christum concessa est eternalis. Ideoque, bone Iesu, »in generationem et generationem annuntiabo ueritatem tuam in ore meo .« In generationem, inquam, et generationem, cantabo misericordias, et annuntiabo ueritatem tuam, non falsitatem meam, in ore iam meo, id est cordi consono, quia quod tuum est annuntio.  Obsequantur itaque membra mea Domino meo, loquar sed tua loquar, quia ueritatem tuam annuntiabo in ore meo. Si enim non obsequor, seruus non sum; et si mea loquor, mendax sum. Ideoque ut ego loquar, et tua loquar, duo quedam sunt: unum meum, alterum tuum; ueritas quidem tua, os meum, et ideo ueritatem tuam annuntiabo in ore meo, ueritatem dico pertingentem in generationem et generationem, id est in eternum, sicut et misericordia. Quas autem misericordias cantet, et quam ueritatem annuntiet uideamus. »Quoniam dixisti in eternum, misericordia edificabitur in celis, preparabitur ueritas tua in eis .« Ideoque secure cantabo misericordias tuas, et annuntiabo ueritatem tuam, quoniam tu qui nec fallis nec falleris dixisti, id est  permisisti misericordiam et ueritatem, dicens ita in dispositione tua. Misericordia, id est reparatio futura, edificabitur per gratiam, id est perficietur pertingens in eternum, hoc est: Sic edifico ut non destruam. Et uere ita erit, quia in illis per misericordiam reparatis factis celum preparabitur, hoc est exhibebitur aliis ut non desperent, sed sperent quod ueritas tua, id est completio promissorum tuorum euidenter appareat in eis. Erit enim in alio scientia linguarum, in alio gratia sanitatum, in aliis discretio spirituum; et cetera spiritualia dona, sicut tu promisisti. Quod uidentes alii non desperabunt de completione promissorum tuorum, quia replesti in bonis desiderium eorum, qui per misericordiam reparati facti sunt celi. Igitur quisquis per misericordiam  reparatus, ac per hoc celum factus, hunc pius Dominus coronabit post repletionem bonorum suorum, et hoc modo coronabit, quia perducit eum ad illud bonum quod est summum omnium bonorum.

Itaque non in his bonis, ubi quocunque te uertas uilescit habitum, quod accendit desideratum. Nam quando non habeo, cupio; postquam uero habuero, contemno: et per illa bona quibus replesti desiderium meum renouabitur iuuentus mea ut iuuentus aquile . Pre senectute supercrescit aquile superius rostrum inferiori in tantum ut nec os aperire, nec se reficere possit, et sic penuria cibi deficit. In tali angustia acutum lapidem querit, et tandiu rostri incrementum contundit, donec se reficere possit, et tunc recipit et nitorem pennarum et  uigorem uirium. Sic anima nostra non erat idonea, ut pane illo quo uescuntur angeli reficeretur, quia os nostrum uetustate clausum tenebatur, sed data est nobis petra, id est Christus, ad quam, uetustate attrita, os nostrum nouitate apertum idoneum factum est ad uescendum pane illo angelorum, qui de se dixit: »Ego sum panis uiuus qui de celo descendit .« Hic panis ab anima cuiusque renouati hic etiam comeditur: tunc uero plenarie illo reficiemur, quando in angelicum habitum commutabimur, et ipse erit omnia in omnibus . Interim in hac peregrinatione quid? Utique non derelinquimur, quia Dominus faciens est misericordias: uerumtamen non nisi facientibus misericordias. »Beati enim misericordes, quoniam ipsi misericordiam  consequentur .« Quem autem modum misericordie exigit? Hunc scilicet, dilige inimicum tuum, et omni petenti te tribue. uidetur autem repugnare quod dicitur, scilicet »iniquum ne suscipias ;« et illud: tandiu desudet eleemosyna in manu tua donec iustum inuenias cui des eam. Sed uult Dominus ut misericordiam facias etiam iniquo, non tanquam iniquo. Occurrit tibi homo iniquus, in quo homo opus est Dei; iniquus uero opus est hominis. Da operi Dei, ita ut non attendas opus hominis, id est ut quod iniquus est non placeat tibi, quia, si recipis iniquum in nomine iniqui, mercedem iniqui recipies: sic qui recipit iustum in nomine iusti, mercedem iusti accipiet  . Sed aliquis peruerse et nimis large misericordiam accipiens dicit: Nunquid non corrigam filium luxuriosum, nec seruum sceleratum? Is sciat quia regula Domini non reprehendit hec, si fiant: imo reprehendit, si non fiant. Debes enim corrigere omnes ad correctionem tuam pertinentes: si autem qui ad te attinent tibi inferunt iniuriam, patienter sustineas eam, quia sicut misericors erit, si tu misertus fueris, ita etiam misericors erit, ut non remaneat inultum quidquid pro iustitia pateris. uere Dominus est faciens misericordias, quia est miserator et misericors. Misericors quidem affectione, miserator exhibitione, quia undique nos uocat ad conuersionem, undique ad penitentiam, sicut Apostolus ait: »An ignoras diuitias gratie  Domini? An nescis quia patientia Dei ad penitentiam te adducit?«  uocat nos creature beneficiis, uocat nos spiritalibus donis, et ideo est miserator et misericors. Sed ita intelligatur misericors, ut et uideatur iustus. Sicut enim nunc est misericors, ita tandem erit uerax. Et ideo timendum est ne tandem experiamur iustum, quoniam nunc contemnimus benignum. Siquidem ipse pius Dominus longanimis est et multum misericors. Longanimis est, quia non statim punit peccata nostra, sed longanimitate querit bona opera. Si enim puniret peccatorem, quem haberet laudatorem? Nec tamen uult in coruina uoce dilectationem, sed in columbino gemitu confessionem. Multum autem misericors est, quia remunerat in nobis non nostra merita, sed sua  dona. Dominus itaque miserator et misericors, longanimis et multum misericors . Ipse fecit notas uias suas, misericordiam scilicet et iudicium, per quas ipse ad nos uenit, et nos ad eum, Moysi. Per Moysen intelligendi sunt omnes perfecti, sed ideo eum potius ponit, quia per eum legem dedit, in qua lege data magnum mysterium est. Ad hoc enim lex data est, ut, crescente peccato, superbi humiliarentur, humiliati confiterentur, confessi sanarentur. Has occultas uias suas notas fecit Moysi, per quem lex data est, que superabundauit delictum, ut superabundaret et gratia. Nec hoc crudeliter a Deo factum est, sed salubriter. Multi enim et non sentiunt, nec medicum querunt. Augetur morbus, crescit molestia, queritur medicus, et sanatur  egrotus. Ecce quomodo pertinet ad legem misericordia. Iudicium quoque per contrarium, scilicet quantum ad non attendentes hoc pertinere  intelligas. Et non solum Moysi et aliis fecit uias suas notas; sed et etiam filiis Isrel, id est quibuscunque minoribus nunc uidentibus Deum fide, tandem uisuris specie. Fecit notas uoluntates suas. Hoc est autem uoluntas sua, ut nos attendamus multiplicem nostram miseriam, et queramus medicinam, et sic in perpetuum non irascetur. Hoc infert ad consolationem nostram. Non enim satagere debemus, ut futuram iram euadamus, sed etiam ut presentem deponamus, de qua Apostolus: »Fuimus enim aliquando et nos natura filii ire .« Et ideo consolando nos dicit, quia non irascetur in perpetuum. Iam enim spe iram in qua adhuc sumus, id est penas peccati euasimus, tandem penitus euademus, et sicut non in perpetuum irascetur, ita nec in eternum comminabitur.  Hec enim presens ira comminatio est eterne. A qua nos misericorditer Dominus iehsu Christus liberare dignetur. Qui uiuit et regnat Deus.



DOMINICA DECIMA.


 »Cum appropinquaret Dominus Hierusalem, uidens ciuitatem fleuit super illam, dicens: Quia si cognouisses et tu, et quidem in hac die tua que ad pacem tibi nunc autem abscondita sunt ab oculis tuis. Quia uenient dies in te, et circumdabunt te inimici tui uallo et coangustabunt te undique, et ad terram prosternent te, et filios tuos qui in te sunt,« etc.   Litteram sic lege: Si cognouisses quia uenient dies in te, et circumdabunt te inimici, etc., etiam tu subaudis fleres. Que modo quia nescis quod imminent, exsultas, dum carnem uoluptatibus das. Equidem in hac tua die, id est in hac tua prosperitatis claritate, que ad pacem tibi est temporalem, subaudis fleres, si cognouisses hec superuentura mala; sed nunc abscondita sunt ab oculis cordis tui. uel potest a principio capituli sub uno uersu legi usque ad pacem tibi, hoc modo: Fleuit dicens: Quia si cognouisses etiam tu mecum, subaudis ruinam que imminet, fleres. Equidem hoc est etiam certe in hac die tua, que ad pacem tibi est, subaudis fleres. Nunc autem abscondita sunt, erit alius  uersus usque ad finem capituli. Et non relinquent in te lapidem super lapidem eo quod non cognoueris tempus uisitationis tue. Euersionem Hierusalem factam esse a Romanis principibus uespasiano et Tito non ignoramus. Etiam ipsa transmigratio ciuitatis nunc constructe extra portam ubi Dominus crucifixus fuit testatur, quod prior illa Hierusalem funditus euersa sit. Hec est causa destructionis illius, quia non cognouit Dominum quando uisitauit eam. Unde illud propheticum: »Miluus in celo cognouit tempus suum, turtur et hirundo et ciconia custodierunt tempus aduentus sui, populus autem meus non cognouit iudicium Domini .« Turtur est genus uolatilis, et nescit inane amare. Nam semel uni nupta marito, semper abibit  simul cum ipso. Nocte dieque iuncta manebit sibi. Absque marito nemo uidebit eam. Sed uiduata, si caret ipso, non tamen ultra nubet amico, sola uolabit, sola sedebit, et quasi corde tenebit amicum operiensque casta manebit. Sic anima queque fidelis facta uirili federe felix, namque maritus est sibi Christus. Cum sua de se pectora replet,  et bene uiuit, semper adheret. Non alienum querit amicum. Quomodolibet orcus sumpserit illum, quem superesse credit in ethere, inde futurum spectat eumdem, ut microcosmum iudicet omnem. Hirundo autem est uolatile simili modo, et generat semel. Sic et Saluator meus natus est semel, in utero baiulatus semel, crucifixus est semel, et surrexit a mortuis semel. Unus Deus, una fides, unum baptisma. Ciconie aues uocate a sono quo crepitant quasi cicanie. Quem sonum oris potius esse dicunt quam uocis, quia cum quatiente rostro faciunt. He ueris nuntie, societatis comites, serpentium hostes maria transuolant, in Asiam collecto agmine pergunt; cornices duces eas precedunt, et  ipse quasi exercitus eis obsequuntur aduersus inimicas aues. Eximia illis circa filios pietas. Nam adeo impensius fouent in nidis filios, ut assiduo incubitu eis plume exeant. Quantum autem temporis impenderint fetibus educando tantum et ipse inuicem a pullis suis aluntur, hoc est moralis denotatio clementie et compassionis. Semel itaque Dominus fleuit super ciuitatem, cum perituram nuntiaret, sed quotidie per electos suos in Ecclesia plangit reprobos, qui nesciunt cur plangantur, quia, iuxta Salomonem, »letantur cum malefecerint et exsultant in rebus pessimis .« Qui si damnationem suam preuiderent, seipsos cum electorum lacrymis plangerent. Suam igitur habet diem anima peruersa, que transitorio gaudet in tempore.  Cui ea que assunt ad pacem sunt, quia dum ex rebus temporalibus letatur, dum honoribus extollitur, dum in carnis uoluptate resoluitur, dum nulla uenture pene formidine terretur, pacem habet in die sua, sed graue scandalum damnationis habebit in die extrema. Inimici sunt maligni spiritus, qui animam a corpore exeuntem obsident, quam in carne positam deceptoriis delectationibus fouent. uallo eam circumdant, quia reductis iniquitatibus, quas perpetrauit ante oculos eius, ad societatem sue damnationis eam coarctant. Undique coangustant, quando ei non solum operis, uerum etiam locutionis iniquitates replicant. Tunc anima per cognitionem reatus sui ad terram prosternitur, cum caro ad puluerem redigitur. Tunc in mortem filii eius cadunt,  cum cogitationes illicite ex illa prodeuntes in extrema ultione dissipantur, sicut scriptum est: »In illa die peribunt omnes cogitationes eorum .« Lapis super lapidem intelligitur dura cogitatio super duram cogitationem. Peruersam animam uisitat Deus quotidie precepto, aliquando flagello, aliquando miraculo, ut qui nescit audiat; aut dolore compuncta redeat, aut beneficiis deuicta malum quod fecit erubescat. Preterea notandum quod quondam spiritualem naturam in nobis habemus, ubi corporalium rerum formantur similitudines. Prima, cum aliquod corpus sensu corporis tangimus; secunda, siue cum absentia corpora iam nota cogitamus; tertia, siue cum eorum corporum que non nouimus, sed tamen esse non dubitamus  intuemur; quarta, siue cum aliqua que non sunt uel esse nesciuntur, pro arbitrio uel opinatione cogitamus; quinta, siue cum neque id agentibus neque uolentibus nobis uarie forme corporalium similitudinum uersantur in animo; sexta, siue cum aliqua corporaliter acturi, ea ipsa disponimus; septima quoque, cum iam in ipso actu, uel cum loquimur, uel cum facimus omnes corporales motus, ut exerceri possint, preueniuntur similitudinibus suis intus in spiritu; octaua, siue cum a dormientibus somnia uidentur, uel nichil uel aliqua significantia; nona, siue cum ualetudine corporali turbatis intrinsecus itineribus sentiendi imagines corporum, spiritus ueris corporibus ita miscet, ut  internosci uel uix possint uel omnino non possint, aut significent aliquid, aut sine significatione ulla oboriantur; decima, cum prorsus inualescente aliquo morbo uel dolore corporis, et intercludente intus uias quibus anima ut per carnem sentiret exercebatur, ac nitebatur intentio altius quam somno absentato spiritu corporalium rerum existunt aut monstrantur imagines uel significantes aliquid uel sine ulla significatione apparentes. Undecima cum nulla ex corpore causa existente, sed assumente atque rapiente aliquo spiritu, tollitur anima in huiusmodi uidendas similitudines corporum, miscens ei uisa corporalia cum similiter etiam corporeis sensibus utitur. Duodecima cum ita, spiritu assumente, alienatur ab omni corporis sensu et auertitur,  ut solis similitudinibus corporum spiritali uisione teneatur, ubi nescio utrum possint aliqua nichil significantia uideri. Hec igitur natura spiritalis, in qua non corpora, sed corporum similitudines exprimuntur, inferioris generis uisiones habet quam illud mentis ac intelligentie lumen quo et ista inferiora diiudicantur et ea cernuntur, que neque sunt corpora, neque gerunt formas similes corporum, uelut ipsa mens.



Item expositio de eodem.

»uie Sion lugent eo quod non sit qui ueniat ad solemnitatem .« Sion quod sonat specula, est Ecclesia, que regem glorie in decore suo est speculatura. Huius uie sanctorum uite et doctrine accipiuntur, per quos fideles ad menia celestis  urbis perducuntur. He uie lugent paucos uenire ad solemnitatem, quia iusti grauiter deflent raros frequentare Dominici sacramenti celebritatem. Nam qui se hic alienant ab Ecclesie festiuitate, utique in futuro excluduntur ab angelorum solemnitate. Unde legitur hodie quod Dominus uidens ciuitatem Hierusalem fleuit, eamque ab hostibus obsidendam, circumfodiendam, cum omnibus filiis suis destruendam predixit . Ciuitas hec super quam Deus flet, est quelibet anima, que non plangit sua crimina. Quam inimici circumdabunt, dum imminente morte caterue demonum eam uallabunt. In circuitu uallum fodiunt, dum transacta mala ante oculos eius ducentes, eam in foueam desperationis ducunt. Undique coangustabunt, dum  horribili uultu et gestu eam ad penas exire compellunt. Ad terram autem prosternunt, dum corpus morte interimunt. Filios eius trucidant, dum eam ad tartara perducentes pro malis operibus in supplicio cruciant. Lapidem super lapidem non relinquens, quia nullam duri cordis cogitationem impunitam dimittent. Et hoc totum ideo contingit, quia tempus uisitationis sue non agnoscit. Anima uisitatur, quando cum hominibus a Deo flagellatur. Sed ipsa uisitationem non agnoscit, quia disciplinam recipere renuit. Dominus autem de templo suo uendentes et ementes eiicit, quia culpas homines diabolo uendentes, et penas ementes, flagello penitentie a conuersis expellit. Hoc prefigurauit Hierosulymorum  subuersio, que contigit hoc modo: Hierusalem uisitatio, erat Christi incarnatio. Hanc quippe oriens ex alto uisitauit, dum in medio eius regnum celorum predicauit, signis et miraculis illustrauit. Sed ipsa tempus sue uisitationis non cognouit, dum hunc a lege et prophetis promissum Deum credere noluit. Insuper dum terrenam gloriam perdere timuit, regem glorie crucifixit, et ideo celestem gloriam amisit. Ipse autem alas crucis expandit, atque sub umbra alarum misericordie sue congregare uoluit, quemadmodum gallina pullos suos sub alis a miluo protegit. At illi calce Dominum abiecerunt, uocantem audire noluerunt, manus post eos extendenti, dorsa in faciem dederunt. Deus autem patiens et multum misericors, qui uineam de  Aegypto transplantauit, et eam agricolis locauit; cuius prophetas ipsi ad se missos contumelia affectos peremerunt; insuper et unicum Filium suum de uinea eiectum occiderunt, dedit eis quadraginta duo annos in penitentiam, quo possent reatus sui consequi indulgentiam. Ipsi uero tempore gratie abusi sunt in superbiam, et irritauerunt Deum iugiter augentes culpam; ideo ira Dei ascendit super eos et disperdidit eos.

Postquam enim prophetas sapientes et scribas ad eos missos a se repulerunt, insuper quosdam lapidauerunt; quosdam diuisis penis interfecerunt, alios de finibus suis propulerunt; Dominus ultionum, Dominus sanguinem eorum requirere est recordatus. uenitque super eos ac filios eorum sanguis Christi, omniumque iustorum, quem a sanguine  Abel effuderunt usquequo apostolos Christi occiderunt. Et quia Patrem et Filium offenderunt, pater uespasianus, et filius Titus hoc uindicauerunt, ac uineam summi patrisfamilias, quam in uineam Sodomorum conuerterant, de qua uinum Gomorrhe biberant, exterminauit aper de silua, et singularis ferus depastus est eam . Silua erat gentilitas, de qua aper uespasianus exercitum ducitauit, et uineam, scilicet Iudeam, ferro et igne exterminauit. Singularis ferus erat Titus, qui longa obsidione Hierosolymam est depastus. Sed antequam ciuitas euerteretur, toto illo anno stella instar gladii super eam pendere uidetur. uitula etiam sacrificiis admota, agnum est enixa, et continuis XL noctibus ignee acies in  ere cernuntur, templi ianue media nocte ultro aperiuntur, maximaque luce intus coruscante uoces huiusmodi audiuntur: »Transeamus de sedibus istis.« Igitur transactis post passionem Domini quadraginta duobus annis, uespasianus et Titus, duces Romanorum, cum maximo exercitu Iudeam intrantes, uniuersam regionem incendio deuastauerunt. Populus autem ex cunctis urbibus ob paschalem festiuitatem in Hierosolymam confluxerat: quem exercitus in paschali tempore obsidebat, sicut ipse Dominum in paschali die crucifixerat. Itaque secundum uerba Domini, ciuitas uallo circumdatur, machinis undique exstructis fortiter ab hostibus impugnatur: sed et  summa ui a ciuibus defensatur. Sed quia in Domino Deo scutum protectionis non habuerunt, in manu hostili corruerunt. Quosdam namque fames, quosdam consumpsit tabes; quidam ab ipsis ciuibus crudeliter trucidati, quidam mortuorum fetore sunt prefocati. Nam pessimi quique ut canes ciuitatem circuibant, escam de manu mulierum, de ore infantium etiam rapiebant; ciues in platea iacentes, extremum spiritum pre fame trahentes, impio ferro cruciabant; uolentesque mori non ex toto exstinguebant, sed miseros uulneribus torquebant. Postquam uero asinos uel equos ceteraque animalia ad esum illicita in cibos consumpserunt, ipse matres filios suos ad edendum mactauerunt. Unde magno clamore in  ciuitate exorto milites propugnacula relinquunt, sed hostes undique muros irrumpunt. Ciuitatem uiolenter inuadunt, uniuersa uoraci flamme tradunt, cunctum populum diuersis suppliciis exstinguunt, cunctas turres et ipsum templum, murumque in circuitu a fundamentis destruunt. Omnibus autem subuersis, fertur quod in loco, quo ciuitas pridem fuerat, aratrum duxerint, salem pro semine sparserint.

In hac itaque obsidione legitur quod undecies centena millia fame perierint, totidemque gladio perempti sint, eiusdem numeri in captiuitatem distracti, trecenti in ultionem Dominice necis crucifixi sunt. Traditur etiam quod XXX pro denario uenditi sint, sicut ipsi Dominum pro XXX  denariis tradiderunt; sic, karissimi, reddidit Dominus septuplum in sinu eorum, qui effuderunt sanguinem sanctorum . Sic relicta est domus deserta, quam ipsi speluncam latronum fecerunt: sicque Romani et locum et gentem illorum tulerunt. En, dilectissimi, audistis captiuitatem Iudeorum, cauendum est nobis a captione demoniorum. Illa enim scripta est ad correctionem nostram, ne nos incautos circumcludant castra hostis maligni. Etenim ut nos essemus captiuitate liberi, summi regis filius datus est obses pro redemptione nostri. Atque ut hoc tenaciter nostre memorie imprimatur, panis Christi in modum denarii formatur, quia profecto ille pro XXX denariis traditus est in manus impiorum:  qui uerus denarius dabitur in uinea usque ad uesperam laborantibus premium omnium iustorum. Hec captiuitas precessit in figura sicut nobis refert sacra Scriptura: Cum Elias igneo curru in celum transferretur, et Eliseus pallio Elie Iordane diuiso, ad Iericho reuerteretur, eo inde ad Bethel ascendente pueri ei illuserunt. »:Ascende, calue, ascende calue« clamauerunt . Quibus dum ille malediceret, duo ursi de silua egressi sunt, qui XLII pueros lacerauerunt. Elias erat in figura Christus; hic ad Bethel ascendit, dum de Hierusalem ad crucem tetendit. Huic pueri illuserunt: »Ascende, calue,« clamauerunt, dum Iudei puerili sensu Domino pro nobis flagellato,  decaluato in Caluarie loco in cruce illuserunt. Mos quippe apud antiquos erat crucifigendos prius flagellari ac decaluari, sic potest etiam in sacra Scriptura notari: »Deuorabit, inquit, gladius carnes de cruore occisorum, et de captiuitate nudati capitis inimicorum .« Nam et captiui decaluabantur, qui uendebantur. Hoc uidetur nostra tonsura exprimere, qui censemur Christ figuram gerere. Pueris autem ab Eliseo maledicitur, dum maledictio sanguinis eius super nos et super filios nostros Iudeos inducitur; duo ursi de silua egressi quadraginta duos pueros lacerauerunt, dum post XLII annos duo imperatores de gentilitate egressi, armis Iudeos atrociter strangulauerunt. Nos ergo, karissimi, nitamur  manus hostium effugere, captiuitatem animarum effugere, ad uerum regem nostrum prouenire, ueram libertatem obtinere.



De Elia et Iezabel.

»Elias timuit Iezabel, et fugit a conspectu mulieris fornicarie, et surgens abiit quocunque eum ferebat uoluntas, uenitque in Bersabee Iuda, et dimisit ibi puerum suum, et abiit in desertum uia unius diei .« Primo iacenda sunt fundamenta historie, ut post quasi de pariete uel petra historie oleum moralitatis eliciatur. Iezabel interpretatur fluxus sanguinis, et significat carnalem concupiscentiam que occidit prophetas, id est uidentes. Unde dicitur: »Ubi est domus uidentis ?« id est prophete. Hec enim  uidelicet concupiscentia prophetas et sapientes exstinguit, dum uoluptati blandissime quidem, sed turpissime et perniciosissime, et consimilibus uitiis se subiiciunt, de quibus scribitur: »Fluxus eorum, ut fluxus equorum .«  Unde Elias, id est solitarius quilibet, quem Sol iustitie illuminauit, timens sibi de regione eius, fugit in Bersabee, quod interpretatur septimus puteus, id est Ecclesiam, redundantem septiformi gratia Spiritus sancti; Iuda, id est confessionis, uel puteus satietatis, quia habet Ecclesia doctrinalia precepta uel fluenta ad satietatem, in quibus, ut ait quidam, agnus potest ambulare, et elephans natare. Inde initialis et lactea doctrina proponitur rudibus, perfectis autem solidus  cibus. Reliquit ibi puerum suum, id est pueriles actus et peccata quibus pueri nutant, tetendit quocunque eum uoluntas ferret. Quod uniuscuiusque qui peccata sua uult redimere, significat deliberationem, ut hoc genus uiuendi aggrediatur, sed tandem uadit in desertum, id est deserit mundum: uia unius diei. Tres sunt  diete, quas ibunt qui Domino sacrificaturi sunt, quia omne quod Domino offerimus, in nomine sancte Trinitatis debet fieri. Prima dieta est incipere, secunda facere, tertia perficere uel perseuerare. uel prima declinare a malo, secunda facere bonum, tertia inhabitare uel permanere in seculum seculi, ut dicatur de prima: »Quiescite  agere peruerse ;« et: »Qui furabatur, iam non furetur .« De secunda: »Discite bene agere «; et »Induite nouum hominem .« Tertia uero dieta est bonum consummare, de qua dicitur: »Ascensiones in corde suo disposuit ;« et in Canticis: »Que est ista que ascendit per desertum?«  De his tribus diebus dicitur in Euangelio: »Petite et accipietis, querite et inuenietis, pulsate et aperietur uobis .« Elias qui habet formam penitentis, unam dietam tantum processit. Unde et consedit quasi meditans.

Notandum quod tres sunt recordationes peccati: prima afficiens et delectans, que mala est; secunda exasperans, que pungitiua seu coniunctiua  dicitur: hec utilis est; tertia gloriosa, que perfectorum est. Affectuosa id est afficiens peccati recordatio est, quando homo afficitur desiderio et delectatione peccandi, quando recogitat ad ollas carnium Aegyptiarum, quam deliciose et suauiter uixerit, et quam arduum sit iter quod aggressus uel cursurus sit. Recordatio pungitiua uel compunctiua dicitur, quando reminiscitur quam sordide et uagitiose uixit, non ut ad priora redeat, sed ut digne ea defleat, et semper coram se statuat. Unde dicitur: »Peccatum meum coram me est semper ,« ad modum alicuius qui nouellat agrum, arbusta quidem resecat, sed de agro non aufert, imo reponit et sternit super agrum, et incendit ut ager habilior sit ad deferendum  et fructificandum, secundum illud: »Concaluit cor meum intra me, et in meditatione mea exardescet ignis .« Tertia recordatio peccati gloriosa est, quando homo remeditans quis fuerit, qua gratia de lacu miserie et de luto fecis liberatus sit gratias agit Deo, dicens: »Non nobis, Domine, non nobis, sed nomini tuo da gloriam ,« et cum Isrelitis de Aegyptia seruitute liberatis gratulabunde decantat: »Cantemus Domino: gloriose enim magnificatus est «: et cum Zacaria: »Benedictus Dominus Deus Isrel, quia uisitauit et fecit remptionem plebis sue . »Elias igitur uiam unius diei processerat compunctiua recordatione preterita reminiscens, et sub umbra iuniperi sedens , que est arbustula humilis et spinosa, significans conpunctionem et amaritudinem penitentie. Unde ex lassitudine et tristitia obdormiuit, quia insensibilis mundo, et tanquam mortuus fieri debet, quem prioris uite tedet. Unde et Elias ait: »Sufficit mihi, Domine, tolle animam meam , id est animalem uitam. Qui sic obdormierit, Angelus magni consilii excitat eum dicens: Exsurge a mortuis, et illuminabit tibi Christus .« Unde scribitur: »Ecce angelus Domini tetigit eum dicens: Surge, comede .« Tactus iste est animi non corporis, spiritus non carnis, rationis non sensualitatis, interioris hominis non exterioris. Iste angelus dormientes  discipulos excitauit dicens: »Quid dormitis? Non potuistis una hora uigilare mecum?«  Et ecce ad caput eius subcinericius panis et uas aque. De interioris hominis capite est sermo, id est de mente. Panis subcinericius, qui exsufflandus est et tergendus, significat asperitatem uictus, quo utuntur penitentes: de quo Dauid ait: »Cinerem tanquam panem manducabam ;« uas aque, lacrymosam compunctionem, que est aqua abluens et reficiens.

Cuius compunctionis mensura per uas significatur, quia iuxta modum culpe erit mensura pene sicut dicitur: »Potum dabis nobis in lacrymis: in mensura ;« et »Exitus aquarum deduxerunt oculi mei .«  Comedit ergo et bibit, et rursum obdormiuit, scilicet in pace et quieta mentis tranquillitate. Et denuo reuersus angelus Domini tetigit eum, dixitque illi: »Surge ,« id est ad superna te subleua, qui et ad discipulos: »Dormite iam, et requiescite: sufficit .« Comede, id est preliba et gusta de interna dulcedine. Non determinatur quid comederint, quia gustus illius dulcedinis indicibilis est, imo inexcogitabilis; acquiri potest, estimari non potest. Huic grandis uia restat, id est caritas, que in mensa est, adeo quod Deum ad hanc uallem lacrymarum inclinauit ut se exinaniret. Grandis perfectio, que hominem usque ad Dei dexteram sublimauit. Qui in hac uia pede inoffenso incesserit potest dicere: »Transiuimus per ignem ,  qui consumit solida, constringit et dissilire facit, id est aduersa, et per aquam que mollit, id est prospera. Notandum quod tribus modis dicitur panis: Panis purgatorius cum amaritudine, quem comedunt initiantes, quem significat panis subcinericius quo refectus est Elias. Panis consolatorius cum dulcedine: unde dicitur: Secundum multitudinem dolorum meorum in corde meo consolationes tue letificauerunt animam meam .« Hoc uescuntur proficientes, quod significatur per hoc quod denuo comedit Elias. Panis solitarius cum fortitudine est caritas robusta et perfecta in cuius fortitudine ambulauit, XL diebus et XL noctibus, id est per impletionem decalogorum et quatuor Euangeliorum ad montem Dei Horeb. Horeb, solitudo uel conuersus  in uitam monasticam uel in eremum significatur, secundum illud »: Quis dabit mihi pennas sicut columbe, et uolabo et requiescam? «



De uerbis Sapientie: »Transite ad me.«

»Transite ad me, omnes qui concupiscitis me, et a generationibus meis implemini,« ait Sapientia . Fidelis sermo et exhortatorius, alacri deuotione suscipiendus. Due sunt uie maxime inter se distantes: una que separat et seducit a Deo, altera que reuocat et reducit ad Deum. In illa mundi amatores spatiantur, et errantes per deuia exspatiantur; per hanc Christo duce et comite contemptores seculi, de luto Aegypti ad quietem et repromissam  terram uiuentium feliciter ingrediuntur. Sunt etiam due concupiscentie: una culpabilis, altera laudabilis. Culpabilis est que nos immergit secularibus et carnalibus desideriis. Laudabilis duplex est. Una est ex priuilegio nature; altera ex talento gratie. Naturalis est concupiscentia qua unusquisque amat et appetit, quamuis diuersa uia omnes ad idem tendant, alii per diuitias, alii per honores, alii per magnificentiam et amplitudinem nominis, alii per uoluptates, sicut dicit Betius. At illi falluntur et errant. Ista affectio est amor extraneus de longe olfaciens bonum, sed non contemplans e uicino suauitatem illius. Bonum enim nature est, non reparatio gratie. Illa altera quam gratia confert est qua etiam  uera et eterna bona affectantur, quando fidelis omnibus transitoriis calcatis in solum Deum suspirat, hunc sitit, hunc esurit, hunc cogitat. Est ergo transeundum de amore temporalium ad amorem eternorum, sicut transiit Moyses, qui uidit rubum ardere, nec comburi . Obstupuit quidem primo qui prius sensit alium ignem, scilicet amorem Aethiopisse sue, id est prius flagrabat ardore concupiscentie, qui offuscat amatores suos; sed uiso quod rubus ardebat nec consumebatur, ait: »Transibo et uidebo uisionem hanc magnam , sicque transiuit ad ignem diuini amoris. Hic transitus non fit nisi gratia Dei. Que una secundum affectus suos triplex esse dicitur: Prima initiat ut uocemur et simus initium creature eius; secunda prouehit ut  iustificemur; tertia consummat ut glorificemur. Prima dicitur beneplacitum, secunda meritum, tertia premium. De prima dicitur: De plenitudine eius omnes accepimus ;« de duabus reliquis: »Gratiam pro gratia ,« id est pro merito temporalis militie, premium eterne glorie. Felix hic transitus quo transitur ad sapientiam. Quisquis sic transire inceperit, caueat summopere, ne ad modum uxoris Loth retro aspiciat; qui iam manus misit ad aratrum, uideat ne ad naufragium redeat, de quo nudus euasit; nec ad ignem de quo semiustus exiuit, nec ad latrones quibus semiuiuus relictus miserante Samaritano reductus est; ne miles Christi iam rapto celo ab ipso introitu reuocetur, uelut canis ad uomitum, sus ad uolutabrum.

 »Transite ad me, omnes qui concupiscitis me, et a generationibus meis implemini.« Tres sunt generationes, carnalis, secularis, spiritualis. Carnalis generatio est quam homo ex se genuit, opera scilicet immunda ac scurrilia, et cetera, que sunt fructus male arboris. Secularis generatio est in acquisitione prediorum, in celsitudine potentie et extensione nominis, sicut dicitur: »uocauerunt nomina sua in terris suis .« Iste generationes, ut dicit Origenes, non sunt ex Isrelitica nobilitate. Hi sunt laquei diaboli, retia Christiane anime, machine aduersarii, que uirtutum muros concutiunt. Spiritalis uero generatio est, de qua dicit Apostolus: »Fructus spiritus est caritas, pax, gaudium in  Spiritu sancto, etc. .« Que sunt fructus bone arboris. Hoc semine hereditamus terram uiuentium. Hi sunt masculi nostri, quos superstes Pharao usque in hodiernum diem nititur exstinguere affligens nos luto, id est immundis operibus et paleis, id est leuitate cogitationum, quibus quasi uento circumferimur. Unde Psalmista plangit dicens: »Quandiu ponam consilia in anima mea, dolorem in corde meo per diem .« Transite, inquit. Duo sunt que faciunt muros inter nos et Deum: Superfluus amor nostri, et uanus amor seculi. De hoc muro dicit Propheta: »In Deo meo transgrediar murum .« Transiliri potest murus hic in presenti, destrui non potest penitus. Tribus modis destruitur peccatum ut non regnet, ut non  sit, aut esse non possit. At non regnet, potest hic esse. Unde Apostolus dicit: »Non regnet peccatum  in uestro mortali corpore ,« duo alia scilicet ut non sit nec esse possit, erunt in futuro.



DOMINICA UNDECIMA. Secundum Lucam.


 »Dixit Dominus iehsu ad quosdam, qui in se confidebant tanquam iusti, et aspernabantur ceteros, parabolam istam: Duo homines ascenderunt in templum ut orarent, unus Phariseus et alter publicanus, etc. .« Ascenderunt, inquit, quia ascensus templi Xu graduum erat. Diligenter ostendit non ex operibus esse gloriandum, sed humiliter  in gratia confidendum. Publicanus pertinet ad humilitatem Ecclesie, Phariseus ad nequitiam superbie.

»Phariseus stans hoc apud se orabat: Deus, gratias tibi ago quia non sum sicut ceteri hominum, raptores, iniusti, adulteri, uelut et hic publicanus.« Quatuor sunt species quibus omnis tumor arrogantium demonstratur. Cum autem bonum a semetipsis habere existimant, aut si desuper datum credant pro meritis suis datum sibi, aut cum iactant habere quod non habent, aut despectis ceteris singulariter uolunt uideri habere quod habent, ut iste Phariseus. Unde absque bona actione de templo discessit, quia publicano se iactanter pretulit.

»Ieiunio bis in Sabbato; decimas do omnium que  possideo.« Ezechiel dicit animalia sibi ostensa fuisse oculis plena , quia sanctorum actio undique debet esse circumspecta. Sed nos sepe, dum aliis rebus intendimus, alias negligimus. Phariseus ad abstinentiam, ad misericordiam oculum habuerat, sed ad humilitatis custodiam non habebat. Et quid prodest ciuitatem custodiri, si unum foramen relinquatur, unde ab hostibus intretur.

»Et publicanus a longe stans nolebat nec oculos ad celum leuare, sed percutiebat pectus suum dicens: Deus, propitius esto mihi peccatori.« Dico uobis, descendit hic iustificatus in domum suam ab illo, id est ad comparationem illius, uel plusquam ille, quia ille apud se de operibus, hic uero apud Deum  ex fide iustificatus est. A longe stare nec oculos leuare indicia sunt humilitatis quam Deus de prope aspicit. Iste conscientiam premit, sed spem subleuat; pectus percutit penas de se exigens, ut Deus parcat; confitetur ut Deus ignoscat; ignorat Deus quod iste agnoscit. Fundere autem pectus quid est, nisi arguere quod latet in pectore, et euidente pulsu occultum castigare peccatum? Typice Phariseus Iudeorum est populus, qui ex iustificationibus legis extollit merita sua, et superbiendo recedit. Publicanus uero gentilis, qui humiliter peccata sua confessus, appropinquat Deo et exaltatur.

»Quia omnis qui se exaltat humiliabitur, et qui se humiliat exaltabitur.« Et de utroque populo prefato et de omni superbo uel humili recte potest intelligi,  sicut et illud quod alibi legimus: »Ante ruinam exaltabitur cor, et ante gloriam humiliabitur .« Quapropter et de uerbis elati Pharisei quibus humiliari meruit, possumus ex diuerso formam humilitatis, qua sublimemur, assumere, ut sicut ille, consideratis et peiorum uitiis et suis uirtutibus, est elatus ad ruinam, ita nos, ut nostra solum  pigritia, sed et meliorum uirtutibus inspectis humiliemur ad gloriam, quatenus unusquisque hec apud se supplex ac submissus obsecret. Deus omnipotens, miserere supplici tuo, quia non sum sicut innumeri serui tui contemptu seculi sublimes, iustitie merito gloriosi, castitatis laude angelica nitidi, uelut etiam multi illorum qui post flagitia publica penitendo tibi meruerunt esse deuoti. Qui etiam si quid boni tua gratia largiente fecero, quo fine hec faciam, quaue a te districtione presenter ignoro. Sed pretereundum non est quid sit quod legitur, quia Salomon ad honorem Domini templum edificauerit, ad quod Xu gradibus ascendebatur et hoc non uacat a mysterio. Templum enim illud prefigurabat templum illud quod in celesti Hierusalem edificat Dominus  ex uiuis lapidibus: ad quod quasi Xu gradibus ascenditur. Quindecim enim numerus est, et constat ex septenario et octonario. Septenarius uero hec terrena significat, que uoluuntur septenario numero. Quibus spretis et contemptis ascenditur ad templum Domini per octogenarium numerum, id est per celestia, que per octo beatitudines acquiruntur. uel quia sunt septem criminalia uitia, possunt intelligi per septenarium numerum; que quisque debet contemnere qui ad templum Domini uult ascendere, quomodo debet ascendere per octo beatitudines, que intelliguntur per octauum numerum.



Expositio de eodem.

»Beatus uir, cui non imputauit Dominus peccatum  .« Qui hic peccata sua lacrymis abluit, eleemosynis redimit, huic Dominus ea in futuro non imputabit, quia ipsemet ea hic puniens damnauit. Qui autem non cogitat quid iam fecerit, sed quid adhuc facere possit, hic prouocat Dei uindictam, quia »qui diligit iniquitatem, odit animam suam .« Et qui animam suam odit, Deum utique odit; huius iniquitas inuenietur ad odium. Sunt plerique in peccatis sordidi qui se iustos reputant, et alios uelut peccatores damnant. Horum peruicaciam Dominus hodierno euangelio reprimit, ab eis autem despectos ad spem uenie erigit. Narrat quippe duos in templum Hierosolymis causa orationis ascendisse: unum Phariseum, scilicet Iudeorum clericum, alium publicanum fuisse   Phariseus altare appropinquans, manus et oculos ad celum eleuans, Deo grates retulit, quod aliis hominibus dissimilis fuerit, qui raptores, iniusti, adulteri forent, ut ille publicanus qui retro astaret; bis in hebdomada ieiunaret, decimas omnium rerum suarum daret. Publicanus autem in angulo quodam latebat, et oculos ad celum leuare non audebat; pectus tantum percutiebat, Deum sibi propitium fieri petebat. Deinde dicit Dominus quod peccata confitens descenderit iustificatus, facta autem sua iactans abierit reprobatus, quia omnis se exaltans humiliabitur, et se humilians exaltabitur. Ideo, dilectissimi, cum ad orationem conuenitis, non bene facta uestra iactare, nec alios damnare, sed uosipsos accusare, alios omnes iustos reputare debetis.  Animas uestras in conspectu Dei humiliate, ipsum ore et corde inuocate, et in die tribulationis uos liberabit et super inimicos uestros exaltabit. Prohibete linguam uestram a malo, et labia uestra a dolo, quia ex uerbis suis quisque iustificabitur, et ex uerbis suis condemnabitur. Qui ita orat sicut Dominus docuit, hunc Dominus exaudiet; qui uero aliter orat, huius oratio in peccatum fiet. uite necessaria et gaudia eterna petite, et dabit uobis Pater utraque. Multi orant, et non impetrant; sed oratio eorum erit exsecrabilis, quia aurem suam auertunt a clamore pauperis. »Non enim omnis qui dicit ei: Domine, Domine, intrabit in regnum celorum; sed qui facit uoluntatem Patris eius, ipse intrabit in regnum celorum .« uoluntas  Patris est ut in nobis peccantibus dimittamus, et rebus nostris opem indigentibus feramus. Per hec petitiones cordis nostri impetrabimus; per hec regnum celorum intrabimus.

Per duos homines qui in templum ascendisse leguntur, duo populi, Iudaicus scilicet et gentilis, intelliguntur. Phariseus qui ad altare accedebat, est Iudaicus populus, qui sanctuarium et arcam habebat. Hic merita sua in templo replicat, quia de obseruantia legis in mundo se iactat. Non erat sicut ceteri hominum, quia circumcisione discretus erat a populis nationum. Gentiles raptores erant, quia bona Domini quasi per uim rapiebant, dum ei de collatis beneficiis debitum seruitium non reddebant.  Iniusti exstiterant, dum, Creatore spreto, creaturam colebant. Adulteri erant, dum uero sponso Deo deserto, cum demonibus se polluebant. Iudei quoque raptores erant, qui sibi merita iustorum usurpabant. Rapina namque est laudem uelle iusti habere, et sanctitatem iusti imitari nolle. Unde scriptum est: »Non rapinam arbitratus est esse se equalem Deo .« Quam equalitatem dum primus homo rapere uoluit, a beatitudine corruit. Iniusti exstiterant, dum nec Deo sua, nec homini sua soluebant. Adulteri fuerant, dum lege, nobili sponsa abiecta, cum idololatria se commaculabant. Per septimanam omne tempus intelligitur, quod septem diebus uoluitur. Bis in hebdomada ieiunat qui opere et uoluntate malum declinat. Decimas  dat omnium que possidet qui decalogum legis per decem sensus corporis implet. Quinque namque duplicata decem faciunt, ut duo oculi, due aures, etc. Sed Iudei malum actu et uoto operabantur, precepta Dei cunctis sensibus transgrediebantur. Publicanus qui a longe stabat, est gentilis populus, qui a cultu Domini procul erat. Oculos ad celum non leuabat, quia terrenis tantum inhiabat. Pectus percutiebat, dum errorem suum per penitentiam deflebat. Et quia se per confessionem humiliabat, Deus illum per ueniam exaltabat.

Et nos ergo, karissimi, a longe stemus, ut nos Dominicis sacramentis et sanctorum consortio indignos iudicemus. Oculos ad celum non leuemus, ut nos indignos celo reputemus. Pectus tundamus,  ut commissa fletibus puniamus. Ante Deum procidamus, coram Domino qui fecit nos ploremus, ut ipse planctum nostrum in gaudium conuertat, et scisso sacco tristitie, letitia nos induat. Non simus raptores, quia rapaces regnum Dei non possidebunt . Nullius rem concupiscamus, nullius laudem meritis nostris indebitam nobis ascribamus, quia hec facientes erunt raptorum consortes. Non simus iniusti, quia iniqui regnum Dei non consequentur. Deum diligamus, proximis nostris necessaria impendamus. Non simus adulteri, quia fornicatores et adulteros iudicabit Deus. Rectam fidem seruemus, ad nullam heresim declinemus, quia hoc spiritalis fornicatio appellatur, et Deus perdet omnem qui ab eo fornicatur. Bis in  hebdomada, scilicet Iu et uI feria ieiunemus, quia si hoc fecit Phariseus, multo magis nos facere debemus. Et si cibis minime abstineamus, cor a mala uoluntate, manus a praua actione contineamus. Decimas omnium rerum nostrarum Deo demus, quia si hoc fecit Iudeus, multo magis debet hoc facere Christianus.

Non solum, karissimi, sacri apices ad uitam eternam nos ducunt, sed etiam gentilium littere nos instruunt: de quibus quedam ad edificationem preferenda sunt. Et ut nemo inde scandalizetur, sacra auctoritate exemplificetur. Filii quippe Isrel Aegyptios spoliauerunt, aurum, argentum, gemmas, uestes pretiosas tulerunt : que  postea in donaria Dei ad conficiendum tabernaculum obtulerunt. Dum uero ipsi de Aegypto exierunt, omnia templa idolorum corruerunt. De Aegypto exeunt, et ad terram repromissionis tendunt qui hoc seculum deserunt, et se ad sanctam conuersationem transferunt. Tunc namque delubra dissoluuntur, quia ipsi qui templa uitiorum erant, a peccatis destruuntur. Iam enim Dei habitaculum esse incipiunt, et ideo malignus spiritus in eis manendi locum diutius habere non poterit. Qui Aegyptios despoliant, dum secularia studia in spiritale exercitium commutant. Ad faciendum tabernaculum ea offerunt, dum philosophica argumenta ad edificationem Ecclesie proferunt. Aurum Aegyptiorum donant, dum per secularem sapientiam spiritalem disciplinam  ornant. Argentum Aegyptiorum offerunt, dum secularem eloquentiam ad utilitatem Ecclesie conuertunt. Gemmas illorum donant, dum sententias bene prolatas ad exhortationem proximorum narrant. uestes eorum offerunt, dum exempla gentilium ad imitationem fratribus referunt. In magna enim domo non solum uasa aurea et argentea, sed etiam ferrea et fictilia sunt necessaria . Domus magna est Ecclesia. uasa aurea et argentea, sunt sacre auctoritatis uolumina. uasa ferrea et fictilia sunt secularium scripta ad exteriora necessaria. Sicut enim aurum per ferrum splendescit, sic sacra Scriptura per seculares disciplinas fulgescit. Traditur etiam quod reuersi a captiuitate templum Dei reedificauerint per pecuniam quam apud Babyloniam  acquisierint. Apud Babylonios captiui tenentur qui, a fide Catholica deuiantes, apud hereticos uel a sancto proposito apostatantes, apud seculares in captione demonum habentur. Qui si Deo propitio ad Hierusalem, scilicet ad matrem Ecclesiam reuerti fuerint, et utilia que foris didicerint, ad edificationem proximorum protulerint, profecto templum Deo ex pecunia construunt, quam apud Babylonios lucrati sunt. In lege quoque precipitur si populus ciuitatem obsideret, et aliquis puellam pulchram apud hostes conspiceret, ungues et crines eius prescideret: postea uxorem duceret . Ciuitatem obsidemus dum aliquam per heresim uel errorem gentilium scriptis uel disputatione impugnamus. Puellam pulchram apud eos conspicimus,  cum aliquam sententiam bene ab eis prolatam inuenimus. Cui debemus ungues et crines prescindere, et sic nobis coniungere, quia superflua et contra fidem posita debemus spernere; bene autem dicta, et fidei nostre minime contraria ad instructionem fidelium libris nostris intexere.

Scribunt itaque philosophi quod mulier rote innexa iugiter circumferatur, cuius caput nunc in alta erigatur, nunc in ima demergatur. Rota hec que uoluitur est gloria huius mundi, que iugiter circumfertur. Mulier rote innexa est, fortuna glorie intexta. Huius caput aliquando sursum, aliquando fertur deorsum, quia plerique multoties potentia et diuitiis exaltantur: sepe etiam egestate et miseriis humiliantur. Dicunt etiam quod quidam apud inferos  damnatus per radios rote sit diuaricatus; que rota sine intermissione ab alto montis in ima uallis feratur, et iterum alta repetens denuo relabatur. Ferunt etiam quod quidam ibi saxum in altum montis euoluat, ac pondus saxi uoluentem de uertice montis precipitem pellat, rursumque miser saxum in altum reuoluat. Tradunt iterum quod cuiusdam iecur ibi uultur excedat, quod iam consumptum iterum recrudescat. Hec quia sapiens ratio composuit, debet scire uestra dilectio quid uelint. Is qui in rote uertigine de monte in ima precipitatur, est ille qui de altitudine potestatis uel diuitiarum in profundum baratri preceps rotatur. Qui autem saxum in montem euoluit, quod ipsum mox reuoluit, est is qui  cum magna difficultate dignitates, uel quelibet cupita assequitur, et per eadem ad ima inferni dimergitur. Cuius uero iecur uultur uescitur, et denuo reuirescere fertur, est is de cuius cordis luxuria pascitur, et expleta concupiscentia, iterum feda libido renascitur. In iecore enim est concupiscentia; uultur uero amat mortuorum cadauera. De hac peste iterum dicunt quod Medusa egregia forma plurimos ad amorem sui incitauerit: que omnes se intuentes in saxa commutauerit. De huius facie se Perseus crystallino clypeo protexit, eamque falcato ense interemit. Hec femina est luxuria que se formosam fingit per hominum pectora. Sed se inspicientes in lapides commutat, quia corda libidinosorum per dilectionem indurat. Ab hac se Perseus  crystallino clypeo protegit, quia uir fortis speculum uirtutum intendens ab huius intuitu uultum cordis auertit. Falcato ense eam interimit, quia timore eterni ignis eam a se abscidit. Unde legitur quod quidam Patrum paruulum filium in eremo nutrierit, quem adultum luxuria titillauerit. Pater autem iussit eum in eremum secedere et solum ieiuniis orationibus XL diebus uacare. Expletis uero XX diebus uidit tetram et nimis fetidam mulierem nudam super se irruere, cuius fetorem ferre non ualens cepit a se repellere. At illa: »Cur, inquit, me interim exhorrescis, cuius amore tantum inardescis? Ego enim sum luxurie imago, que dulcis in hominum cordibus appareo. Et nisi patri tuo obedisses, sicut et alii, a me prostratus esses.« Ille ergo grates Deo  retulit, qui eum a spiritu fornicationis eripuit. Multa alia exempla deducunt nos ad uite itinera.

Legitur quod quidam Patrum egressus, uidit quemdam Aethiopem in silua ligna succidentem, ac ligata leuare tentantem. Que dum uiderentur grauia, dissoluens auxit onera. Et cum tunc magis essent onerosa, addens fecit ea importabilia. Que dum tollere nititur, a pondere opprimitur. Ille autem progressus uidit ubi quidam aquam in uas fundebat: que infusa subtus effluebat, quia uas fundum non habebat. Alterius progreditur, et ecce duo uiri porte ciuitatis appropinquabant, qui lignum transuersum ante se ferebant, et neuter alteri uolens cedere ambo foras remanebant. Aethiops qui auget onus lignorum est is qui semper cumulat pondus peccatorum. Et  cum uix sufficeret tempus ad emendanda transacta, semper infelix non cessat addere recentiora, usque dum desperationem incidens penitentiam non meretur, sed mole criminum in mortem deprimitur. Ille autem qui aquam uasi fundo carenti immittit, est is qui eleemosynas uel alia aliqua bona committit, sed ea per immunditiam uel alia uitia amittit. Unde scriptum est: »Congregauit pecuniam, et misit eam in saccum pertusum .« Pecuniam in sacculum pertusum congregat qui bona quidem perpetrat, sed ea prauis operibus coinquinat. Qui uero ligna ferebant transuersum, sunt hi qui ferunt graue iugum superbie. Qui dum alterutrum cedere nolunt, portam celestis ciuitatis ingredi non poterunt.  Qui autem suaue iugum Domini ceruicibus suis imponunt, et leue onus tollunt, hi portam superne urbis intrabunt. Ad hanc, karissimi, toto corde suspiremus, totis uiribus properemus, quatenus puteum non habentem euadamus, et hostiam laudis Domino in atriis Hierusalem sacrificare ualeamus. Ubi oculus non uidit .



De uerbis Dauid: »Ascensiones in corde.«

»Ascensiones in corde suo disposuit, etc. « Homo tres descensorios gradus ruine incurrit. Primus est proprie uoluntatis presumptio; secundus, carnalium illecebrarum abusio; tertius, fallax temporalium affectatio. Eadem uia qua descendit, ascendere debet reciprocis gressibus; sed concurso ordine, ut primus gradus sit ascensionis  secularibus abrenuntiare; secundus, carnem mortificare; tertius, propriam uoluntatem abiicere. Iste sunt tres diete, quibus ad Christum redimus. Unde Moyses: »uiam, inquit, trium dierum ibimus in desertum, ut sacrificemus Domino .« Sed abrenuntiantibus seculo, et ad Christum redeuntibus, confessio pura et fidelis agenda est. Unde Apostolus: »Fidelis sermo et omni acceptione dignus, quia Christus iehsu uenit in hunc mundum peccatores saluos facere .« Peccator alius uero corde fideli sermone peccata confitetur. De quo dicitur: »Beati quorum remisse sunt iniquitates .« Alii sunt qui se excusant. De quibus Dominus per prophetam: »Plui, inquit, super ciuitatem unam: et super alteram non plui .«  Hoc est deuotam animam per uerbum doctrine compunctam irrigaui, duram et obstinatam in peccato reliqui. Alii partem de peccatis suis confitentur, de quibus pars quam confitentur compluta est uerbis doctrine uel confessionis, et pars incompluta remanet. Precepit Deus filiis Isrel, ut ingredientes terram repromissionis, hostes omnes interficerent . »Si qui remanserint, inquiens, erunt uobis quasi claui in oculis, et quasi lancee in lateribus uel in costis .« Per confessionem enim de Aegypto, id est de mundo egredientes, terram repromissionis ingredimini, id est celestem patriam; si uitia usque ad unum occidimus, que superfuerint, erunt nobis quasi claui in oculis, et  quasi lancee in costis. Hoc est impedimenta bone intentionis siue tormentum in conscientia, ut per hec et fortia uirtutum dissipentur opera, quibus infirmiora nostra quasi costis interiora contecta muniuntur. Sed oportet scire qua uia et quo uiatico utendum sit. Transeundum igitur est per Iericho, id est per defectum huius uite. Iericho enim luna interpretatur. Et sicut luna nunc caua, nunc plena cernitur: ita hic alii pauperes, alii diuites. Hec mystica Iericho septem muris munita est . Quorum primus est superbia, acedia, et cetera uitia sibi coherentia, secundus inuidia, tertius ira, quartus tristitia, quintus auaritia: singule cum coherentibus sibi uitiis et peccatis. Et hec quidem uitia sunt anime; alia uero duo sunt corporis,  gastrimargia et luxuria. Hec omnia precipiuntur mortificari uolentibus intrare et peruenire ad terram repromissionis; nec intrabit quis nisi transeat Iericho per locum sibi oppositum ingrediens, quia destructa superbia humilitati fit ingressus. Inuidie caritas, ire patientia, luxurie castitas, auaritie largitas, gastrimargie abstinentia opposita est. Hec ergo uia est, qua ad celestem patriam tendimus. uiaticum est corpus et sanguis Domini. Quo qui caret, ad destinatum locum non peruenit, aut magis inde discedit.

Sed quia quidam mendicant quibus non datur, ait Salomon: »Propter frigus piger arare noluit; mendicabit ergo estate, et non dabitur ei .« Quod est dicere: Propter hoc seculum reprobus  quisque bonis actibus exerceri noluit; mendicabit ergo in ultime diei claritate stipem salutis eterne, et non dabitur ei. Hiems enim presens seculum intelligitur, ubi, quia abundat iniquitas, refrigescit caritas ; estas autem dies iudicii, ubi electis quasi bonis operariis de agricultura sua messis perpetue salutis redditur.



De iactantia.

Tam in dictis quam in factis est cauenda iactantia: flenda est tamen ruina uelle sibi quemquam magis quam Deo placere, et laudem ab hominibus comparare. uanus et erroris est animus plenus famam appetere, et ad capiendam terrenam laudem studium dare. Circumspice temetipsum, o homo! nichilque tibi arroges que in te sunt preter peccatum.  Non declinat ad dexteram qui non sibi, sed Deo tribuit bona que agit, neque ad sinistram se uertit qui de diuina indulgentia peccandi licentiam non presumit. Hoc est quod Propheta ait: »Hec uia: ambulate in ea, neque ad dexteram, neque ad sinistram .« uerum est quod natura exspectat delectari in laudibus, sed tunc recte, si in Deo, non in se, quisque laudetur. Sicut scriptum est: »In Domino laudabitur anima mea .« Sepe uanam gloriam contemnendo in aliud genus elationis inciditur, dum in se quisque gloriatur pro eo quod contempserit ab hominibus laudem. Quibusdam concessum est tantum bene agere, et fructum boni operis non habere, quem ipsi sibi auferunt per  studium humane iactantie. Semper suam aspiciant feditatem qui uane glorie fauores diligunt, et perdidisse bonum se opus doleant, quod pro humana ostentatione fecerunt. Amator uane glorie unde possit semper laudari agere non quiescit, et subinde illi uires uanitatis prauus appetitus auget. Boni operis inchoatio non debet palam citius ad hominum cognitionem uenire, ne dum boni inchoatio humanis oculis reseratur, a uirtute perfectionis inanescat ceptio sanctitatis. Ante maturitatis enim tempus messes florentes cito pereunt, semina quoque inutilia fiunt. uirtutes sanctorum per ostentationis appetitum dominio immundorum spirituum subiiciuntur. Sicut Ezechias rex, qui diuitias suas Chaldeis per iactantiam prodidit, et propterea perituras per prophetam  audiuit, ut significaret Dei seruum uirtutes suas, dum per uane glorie studium prodiderit perdere, et statim demones suorum operum dominos facere, sicut ille per ostentationem Chaldeos rerum suarum dominos fecit . Optima est illa discretio, ut et nota sint opera nostra ad audiendam Dei gloriam, et occulta pro uitanda laude humana. Ille enim debet publicare bona que agit, qui tam perfecta humilitate fundatus est, ut nulla iam elatione contingatur. Nam is qui se intelligit adhuc amore laudis pulsari, facta sua bona in occulto agat, ne forte quod egerit perdat. Interdum uiri sancti dum cupiunt funditus suam mutabilitatem corrigere, aliquando tanguntur tumore elationis sue, conscii actionis sue, sed ab huius abreptionis  malo humilitatis compunctione purgantur. uiri sancti nonnunquam quosdam de se audientes instruunt, et tamen in his alta consideratione se custodiunt, nec dum alios a terrena intentione erigunt, ipsi in terrene laudis appetitu dimergantur. Quidam per incautam uirtutum iactantiam relabuntur ad uitia, et quidam, dum uitiorum impulsum frequenter plangunt, de infirmitate ualidius per humilitatem conualescunt. Plerumque utile est arrogantibus deseri a Deo, quatenus sue infirmitatis conscii ad humilitatem redeant, et humiles post casum existant. Nonnulli falsa opinione arrogantie se esse perfectos existimant, dum non sint, quia obortis tentationibus innotescunt. Quanto quisque fit ueritati uicinior, tanto longius se esse ab ea arbitretur.  Hoc enim humilitatis est, que Deo hominem iungit. Ceterum iactantia oculos quibus Deus uideri poterit diuidit. Sicut solis radius dum conspicitur, acies oculi hebetatur, sic et qui immoderate altiora sibi scrutatur, ab intentione ueri obtunditur. Sicut aquila ex alto ad escas collabitur, sic homo de alto bone conuersationis per carnalem appetitum ad inferiora demergitur.



De compunctione.

Compunctio cordis est humilitas mentis cum lacrymis, exoriens de recordatione peccati et de timore iudicii. Illa est conuersis perfecta compunctionis affectio, que omnes a se carnalium desideriorum affectus refellit, et intentionem suam toto  mentis studio in Dei contemplationem defigit. Geminam esse compunctionem, qua propter Deum anima cuiusque electi afficitur: id est uel dum operum suorum mala considerat, uel dum desiderio eterne  uite suspirat. Quatuor esse qualitates affectionum, quibus mens iustitedio salubri compungitur, hoc est memoria preteritorum facinorum recordatione futurarum penarum, consideratione peregrinationis sue in huius uite longinquitate, desiderio superne patrie, quatenus ad eam quantocius ualeat peruenire. Quisquis peccatorum memoria compungitur ad lamenta, tunc Dei seruus se uisitari sciat per presentia, quando id quod se amisisse recolit, interius erubescit, suoque iudicio penitendo iam punit. Nam tunc Petrus fleuit, quando in eum Christus respexit. Unde et Psalmista: »Respexit, inquit, et commota est, et contremuit terra .« Gressus Dei sunt in corde hominis interioris, qua bona desideria surgunt, ut calcentur mala.  Quando ergo ista in corde hominis fiunt, sciendum est tunc esse Deum per gratiam cordi humano presentem. Unde se tunc magis homo acuere ad compunctionem debet, quando sentit et Deum interius operantem. Quo mens hominis iusti ex uera compunctione rapitur, et qualiter infirmata reuertatur. Degustata lucis magnitudine illum nosse posse qui iam aliquid exinde gustauit. Sunt qui nec ex uera cordis compunctione sui accusatores fiunt, seu tantum ad hoc se esse peccatores assignant, ut ex ficta humilitate confessionis, locum inueniant sanctitatis. Ex eo unusquisque iustus esse incipit, ex quo sui accusator exstiterit. Multi autem contra semetipsos peccatores fatentur, et tamen semetipsos a peccato non subtrahunt. Magna iustitie pars est  seipsum nosse hominem, quia paruus est, ut ex eo diuine uirtuti subdatur humilius ex quo suam infirmitatem agnoscit. Bene se iudicat iustus in hac uita, ne iudicetur a Deo damnatione perpetua. Tunc autem iudicium de se quisque sumit, quando per dignam penitentiam sua praua facta condemnat. Amaritudo penitentie facit animum et sua facta subtilius discutere, et dona Dei que contempsit flendo commemorare. Nihil autem peius est, quam culpam agnoscere nec deflere. Duplicem debet habere fletum in penitentia omnis peccator, siue quia per negligentiam bonum non fecit, seu quia malum per audaciam perpetrauit. Quod enim oportuit non gessit, et gessit quod agere non oportuit. Ille penitentiam  digne agit qui reatum suum satisfactione legitima plangit, contemnendo scilicet hec que deflendo gessit.



DOMINICA DUODECIMA. Secundum Marcum.


 »Exiens iehsu de finibus Tyri, uenit per Sidonem ad mare Galilee, quod est inter medios fines Decapoleos, etc.«  Decapolis est regio decem urbium trans Iordanem ad orientem circa Hippum et Pellam et Gadaram contra Galileam.  Quod ergo dicitur, quia Dominus uenit ad mare Galilee inter medios fines Decapoleos, non ipsos fines Decapolis eum intrasse significat. Neque enim mare transnauigasse dicitur, sed potius usque ad mare uenisse, et ad ipsum prouenisse locum qui melios  fines Decapoleos longe trans mare positos respicit. Inter, id est contra. uel Galilee que est inter medios fines Decapoleos.

»Et adducunt ei surdum et mutum, et deprecabantur eum ut imponat illi manum. Et apprehendens eum de turba seorsum, misit digitos in auriculas eius, et expuens tetigit linguam eius. Et suspiciens in celum ingemuit, et ait illi: Ephphetha, quod est adaperire. Et statim aperte sunt aures eius, et solutum est uinculum lingue eius, et loquebatur recte.« Sardus et mutus est qui nec aures nec os aperit ad audienda uerba Dei et pronuntianda. Prima salutis ianua est, infirmum de turba seduci. Quod fit cum apprehendens Dominus mentem peccatis languidam, euocat a consuetis moribus, et prouocat  ad sua precepta. Mittit digitos in auriculas, cum per dona sancti Spiritus aures cordis aperit ad intelligentiam. Exspuens Dominus linguam tangit egroti, cum ad confessionem fidei ora catechizatorum instruit. Sputum namque sapor est sapientie. Unde illud: »Ego ex ore Altissimi prodiui .« Suspexit Dominus in celum, ut inde mutis loquelam, surdis auditum, cunctis infirmis medelam doceret esse querendam. Ingemuit ut daret nobis exemplum gemendi et pro nobis, et pro proximis. Ephphetha proprie pertinet ad aures. Unde et subditur: »Et statim aperte sunt aures eius.« Hic notatur utraque Redemptoris natura. Celum suscepit ut homo, curat ut Deus. Qui sic curatur, bene potest dicere: »Domine, labia mea  aperies, et os meum annuntiabit laudem tuam .«

Aliter. Genus humanum tanquam unus homo uaria peste assumptus in protoplasto cecatur, dum uidet; surdus fit, dum audit; dum odorat, emungitur; obmutescit, dum loquitur; mancus fit, dum manum erigit; incuruatur, dum erigitur; hydropicus fit, dum concupiscit; claudus, dum progreditur; lepra suffunditur, dum nudatur; demone impletur, dum diuinitatem appetit; moritur morte, dum audacter excusat. Patriarche autem et prophete incarnationem desiderantes misericordie manum precantur imponi. Semper a turbulentis cogitationibus et actis inordinatis sermonibusque  incompositis quasi de turba deducitur qui sanari meretur. Digiti qui in aures mittuntur sunt uerba Spiritus sancti, de quo dicitur: »Digitus Dei est hic ,« et: »Opera digitorum tuorum sunt celi .« Sputum de capite descendens est sapientia ex Patre, que soluit labia humani generis, ut dicat: »Credo in Deum Patrem,« etc. »Suspiciens in celum ingemuit«, id est gemere nos docuit, et in celum thesaurum nostri cordis erigere, quod post compunctionem a friuola letitia carnis purgatur, ut dicitur: »Rugiebam a gemitu cordis mei .« Aperiuntur aures ad hymnos et cantica, et psalmos. Soluitur lingua, ut eructet uerbum bonum, quod non possunt mine nec uerba cohibere. Unde Paulus: »Ego uinctus  sum; sed uerbum Dei non est alligatum .«

»Et precepit eis ne cui dicerent. Quanto autem eis precipiebat, tanto magis plus predicabant, et eo amplius admirabantur, dicentes: Bene omnia fecit; et surdos fecit audire et mutos loqui.« Non in uirtutibus gloriandum esse docuit, sed in cruce et humiliatione. Humilitas enim precedit super gloriam. Ordo uerborum est: Quanto autem eis precipiebat, tanto plus predicabant. Ciuitas enim in monte posita undique circumspecta abscondi non potest . Sciebat igitur qui omnia nouit ante quam fiant quia magis predicarent, sed hoc precipiendo uoluit pigris ostendere, quanto studiosius quantoque frequentius predicare debeant quibus  iubetur ut predicent, quando quidem illi qui prohibebantur, tacere non poterant.



Expositio Gregorii de eodem.

GREGORIUS: »Audiuimus uerba Dei. Si facimus, et tunc ea recte proximis loquimur, cum prius ipsi fecerimus.« Quod bene Marcus euangelista confirmat cum factum Domini miraculum narrat, dicens: »Adducunt enim surdum et mutum, et deprecabantur eum ut imponat illi manum .« Cuius ordinem curationis insinuat, cum subdit dicens: »Misit digitos suos in auriculas, exspuens tetigit linguam eius, et suspiciens in celum ingemuit, et ait illi: Ephphetha, quod est adaperire: et statim aperte sunt aures eius et resolutum est uinculum lingue eius: et loquebatur  recte .« Quid est enim quod Creator omnium Deus, cum surdum et mutum sanare uoluisset, in aures illius digitos suos misit, et exspuens linguam eius tetigit? Quid per Redemptoris digitos, nisi dona sancti Spiritus designantur? Unde cum in alio loco eiecisset demonium, dixit: »Si in digito Dei eiicio demonia, profecto peruenit in uos regnum Dei .« Qua de re per euangelistam alium dixisse describitur: »Si ego in Spiritu eiicio demones, igitur peruenit in uos regnum Dei .« Ex quo utroque loco colligitur, quod digitus Dei Spiritus sanctus uocatur. Digitos ergo in auriculas mittere est per dona sancti Spiritus mentem surdi ad audiendum aperire. Quid est  uero quod exspuens linguam eius tetigit? Saliua nobis est ex ore Redemptoris accepta sapientia in eloquio diuino. Saliua quippe ex capite defluit in ore. Cum ergo sapientia, que ipse est, dum lingua nostra tangitur, mox ad predicationis uerba formatur. Qui suspiciens in celum ingemuit, non quod ipse necessarium gemitum haberet qui dabat quod postulabatur, sed nos ad Deum gemere qui celo presidet docuit, ut et aures nostre per bona Spiritus aperiri, et linguam per saliuam oris, id est per scientiam diuine locutionis solui debeat ad uerba predicationis. Cui mox »Ephphetha, id est adaperire« dicitur, »et statim aperte sunt aures eius, et solutum est uinculum lingue eius.« Qua in re notandum est quia propter clausas aures dictum est  »adaperire.« Sed cuius aures cordis ad obediendum aperte fuerint, ex subsequenti procul dubio etiam lingue eius uinculum soluitur, ut bona que fecerit, etiam facienda aliis loquatur. Unde et bene additur, »et loquebatur recte.« Ille enim recte loquitur qui prius obediendo fecerit, que loquendo admonet etiam facienda. Aliter. Humani generis formam surdus ille et mutus habuit, quando Dominus ut sanaret per fines Decapoleos transiuit. Decapolis est regio decem ciuitatum, et significat legem decem preceptorum. Per Decapolim Dominus transit, cum sub decalogo legis nasci uoluit. Surdum et mutum ei adducunt, cum predicatores genus humanum ad fidem conuertunt, quod surdum erat, quia mandata Dei audire nolebat. Mutum erat, quia a laude Conditoris  tacebat. Cui Dominus auditum reddidit, dum ei ad intelligendas Scripturas sensum aperuit.«



De sacerdotibus et sex etatibus seculi.

Populus ad fidem uocatus uisibilibus sacramentis erat instruendus, ut per exhibitionem uisibilium posset uenire ad intellectum inuisibilium. Nosse oportet Domini sacerdotes, qui hoc sacramentum contractant, modum et ordinem sacramentorum, et ueritatem rerum significatarum. Alioquin dispensatores sunt tantum mysteriorum  tanquam ceci duces cecorum, utilitatis tantum inde habituri quantum capiunt iumenta, que portant panes ad usus aliorum, licet diuina gratia non deserat  sacramentum, quod per eos ad salutem aliorum administratur. Attendant ergo Dominicorum sacramentorum dispensatores, quia Ecclesia Christi quotidie ex gentibus, operantibus iisdem sacramentis, aggregatur populus acquisitionis, cuius caput est Christus; per fidem generatur, per caritatem in uirum perfectum nutritur, spe eternitatis in eadem fide et caritate solidatur, et omnium sanctorum administratione ad hunc finem refertur, ut intelligat Ecclesiam Dei tanquam domum in fide fundari dilectione Dei et proximi, tanquam parietes bene sibi coherentes superedificari, eiusdem altitudinem spe eternitatis gloriosissime cumulari. Hoc corpus Christi licet natiuitate capitis sui consueto nascendi ordine subsecutum est, tamen huius capitis natiuitem  in unitate subsecuturi, corporis quedam membra precesserunt, patriarche scilicet et prophete, et multi iusti qui prodigiis et preconiis multis natiuitatem capitis et secuturi corporis premonstrauerunt. Quod bene ostensum est in Iacob interioris populi typum habentem: qui ad ortum festinans manum premisit, plantam fratris maioris natu manu tenens , hoc facto significans quia reprobato priori populo, cuius typum gerebat Esau , nasciturus esset minor populus, Christianus uidelicet, qui benedictionem Dei Patris eterna hereditate possideret. Illius quippe Patris sacramenta sunt nostra documenta, quibus ille tanquam paruulus est lactatus, et circa unius ueri Dei cultum,  non post deos falsos uel alienos oberrantes occupatus.

Unde ab initio seculi omni etate sacramenta Christi et Ecclesie celebrata sunt, quibus ille populus nutriretur, et nostre redemptionis modus insinuaretur. Nam prima etate Adam de terra matre sine terreno patre homo ad imaginem Dei a Deo sexta die plasmatus est , et in nouissima etate seculi per Christum de terrena matre natum, sine terreno patre homo ad eamdem imaginem Dei reformatus est. Ad cuius rei consonantiam eadem etate de latere Ade, qui erat forma futuri, Eua formata est, et per sanguinem de Christi latere manantem cum aqua sanctificationis Ecclesia fabricata est. Secunda uero etate mundi per octo animas a  submersione diluuii, id est per arcam liberatas eadem Ecclesia figurata est, que in spe octaue, id est resurrectionis per aquas baptismi non sine auxilio ligni salutaris a submersione exuberantium tentationum liberata est. Tertia denique etate populus Dei ab Aegyptiaca seruitute liberatus est, transiit mare Rubrum, cedit mare uirga percussum a Moyse, prebet uiam populo Dei. Hostes a tergo sequuntur et submerguntur, et hic repetita est baptismi per lignum salutiferum consecuti sanctificatio. Nam rubet mare Rubrum, rubet et baptismus Christi sanguine consecratus. Hostes a tergo sequentes moriuntur, quia peccata preterita et presentia per baptismum delentur. Dehinc in quarta etate in illa  terrena eterna Hierusalem claruit regnum Dauid, Christi et Ecclesie regnum prefigurans: de cuius semine idem Christus natus est, in Ecclesia sua spiritaliter regnans et eam sibi obtemperantem post tempora gloriose coronans. Inde est quod qui in Sabbato sancto sunt baptizandi, quarta hebdomada quadragesimalis obseruantie, que continentie nobis arma ministrat, et quarta hebdomade feria catechizandi et exorcizandi deferuntur ad Ecclesiam: ibi audituri et instruendi qualiter contra spiritales nequitias sint pugnaturi, sed tamen usque in Sabbatum paschale baptismus eorum differtur, hoc attendente Ecclesia, quia qui ad agonem in presenti uita uocantur, in spe future quietis baptizantur. Sicut enim contra uisibiles hostes pugnaturi, non  antequam quarta, id est iuuenili etate eliguntur: sic in hac etate pugnaturi ualidiores ad inuisibiles hostes repellendos, sicque ad Christianam militiam sub typo huius numeri electi Christianum nomen uiriliter exerceant, et ut coronari mereantur, ab acie non recedant.

Post tempora uero regni Isrel quinta etate in choante propter peruersitatem pretaxati populi captiuante Babylonie rege transmigrauit idem populus in Babyloniam, et qui confusioni seruierat uoluntarius regi Babylonis, quod interpretatur confusio, seruiuit inuitus. Post LXX annos faciente Christo Cyro reuersus est idem populus, sicut predixerat primo Isaac, deinde Ieremias. Quod bene ad statum pertinet Ecclesie, que post huius seculi finem que  septenario numero uoluitur dierum, post multas angarias quas passa uel passura est sub regibus huius spiritualis Babylonie, in celestem Hierusalem reuersa est, nulli ulterius confusioni seruitura. Unde dicit Apostolus: »uanitati creatura subiecta est non uolens, sed propter eum qui subiecit eam in spe, quoniam et ipsa creatura liberabitur a seruitute corruptionis huius in libertatem glorie filiorum Dei .« Per hec tempora omnia non defuerunt uiri iusti, future Ecclesie membra; non defuerunt cuique tempori congrua sacramenta tanquam populi nutrimenta. De quibus possent multa recitari, nisi studeremus breuitati. Ad ultimum sexta etate de uirgine natus est Christus, sicut sexta die de terra uirgine plasmatus est protoplastus. Hic  Christus finis est legis, et ueritas et plenitudo omnium qui precesserant in umbras sacramentorum. In plenitudine temporis, sicut dictum est, natus est Christus, creuit, ad uirilem etatem peruenit, tricesimo uite sue anno  a Ioanne baptizatus est, non quia indiguit, sed quia eius uita Christianis disciplina morum fuit. Dehinc elegit apostolos, predicauit Euangelium, crucifixus est, dans nobis exemplum humilitatis et patientie, tertia die resurrexit, in quo membra sua resurrectionis sue spe confirmauit proxime celos ascensurus, discipulos quid agere deberent admonuit, dicens: »Ite, docete omnes gentes, predicate omni creature. Qui crediderit et baptizatus fuerit, saluus erit .« Hic paucis uerbis docemur sacerdotes  Domini apostolorum successores et uicarios, de quibus dicitur: »Pro patribus tuis nati sunt tibi filii :« qualiter debeant rudes populos terreni hominis imaginem adhuc portantes catechizare, qualiter in nouitatem et Christi conformitatem lauacro aque in uerbo transformare. Hoc ita factum est temporibus apostolorum et martyrum, qui in Iudeis et gentibus Euangelium iuris intelligentibus et quibuscunque personis uerbi Dei capacibus annuntiauerunt.



DIuISIO.

Postquam Ecclesia dilatata est et congregata est in gentibus, nec inter fideles repertus est aliquis adulte fidei non fidelis, ne paruuli eorum de hac uita ante rationabiles annos exeuntes alieni remanerent  a consortio Christi, prouisa est illis etiam medicina salutis, ut in sacramentorum genere uel fide ad catechizandos paruulos, exorcizandos, initiandos, et demum baptizandos. In quibus pro paruulo audit Ecclesia, et ad interrogata respondet, donec paruulus ad intelligibiles annos perueniat, et sacramenta fidei, caritatis et spei sibi imposita per se intelligat. De quibus quoque sacramentis quid significent, prout Dominus uoluerit inspirare caritati uestre aliquid dicere proposuimus, ut et ipsi uirtutem sacramentorum intelligatis, et auditores uestros docere studeatis. Notandum ergo est prius quomodo baptizandus in utero matris Ecclesie puer concipiatur, quibus alimentis usque ad natiuitatem noui  hominis in eodem utero nutriatur. Tria quippe sunt quibus usque ad indumentum nouitatis baptizandus concipitur, catechismi scilicet et exorcismi, et orationes. Catechizatur ad hoc qui ad fidem uocatur, ut ad quod uocatur, proprio moueatur uoluntatis arbitrio. Exorcizatur, ut ab eo diaboli potestas iniqua depellatur. Additur pro eo oratio, ut gratia preueniat et sequatur, que uires prebeat libero arbitrio, et qua procul fiat maligni spiritus illusio. Signatur itaque primo baptizandus crucis signaculo in fronte, in pectore, in oculis, in auribus, in ore, cuius uirtute uictus est diabolus, et exaltatus est Christus. Unde Habacuc dicit: »Cornua in manibus eius: ibi reposita est fortitudo eius .«

 Hoc ergo signo muniuntur totius corporis sensus, cuius uirtute et omnia nostra sacramenta complentur, et omnia diaboli figmenta frustrantur; sicut cum primogenita delerentur Aegypti, populus Hebreorum signatis postibus domorum suarum sanguine agni paschalis, in typo Dominice passionis, saluatus est, et populus Aegyptius qui hoc signo caruit, in primogenitis suis grauiter percussus est. Sicut apud Ezechielem Hierusalem ab imminente clade liberanda esse promittitur, si tanquam figuram crucis exprimens gementium atque dolentium, id est penitentium signaretur. Postea datur sal benedictum in os pueri, ut per typicum sapientie salem conditus, fetore careat iniquitatis, ne a uermibus uitiorum ultra putrefiat, sed incorruptus seruetur  ad percipiendam Christi gratiam, neque ultra a condimento sapientie desipiat, neque retro aspiciat sicut uxor Loth. Exsufflatur postea malignus foras. Que mysteria sacra significant quod non paruulus exorcizatur, et exsufflatur, sed ille sub quo sunt qui sub peccato nascuntur, et nondum per sacrum baptisma renati sunt, sed iam per signum crucis in utero matris Ecclesie concepti sunt. Omnia enim carismata sacerdotalis ministerii crucis figura percipiuntur. Omnia autem sacramenta que acta sunt et que aguntur exorcismis, orationibus, insufflationibus, quasi esca sunt que paruulos reficiunt in utero, ut renatos aqua salutis hilares mater Ecclesia exhibeat Christo. Postea tanguntur ei aures et nares cum saliua. Saliua quippe a capite descendit in os  supernam significans sapientiam, cuius tactu et aures cordis aperiuntur ad intelligendum uerbum Dei, et nares ad repellendum fetorem noxiarum cogitationum et delectationum. Unde ait beatus Ambrosius in libro De sacramentis: »Quod egimus nempe apertio est, quia sacramenta sunt apertionis quando aures eius tetigit et nares. Quod significat in Euangelio Dominus noster iehsu Christus cum ei oblatus esset surdus et mutus, cuius os tetigit et aures quia surdus erat; os quia mutus erat, et ait. »Ephphetha, quod est adaperire.«

Deinde uenit sacerdos ad fontem, consecratur fons in nomine Patris et Filii et Spiritus sancti; quibus uerbis si aqua salutis consecretur, nec a bono  nec a malo peius accipitur baptismus. Unde Augustinus in libro tertio De unico baptismo: »Non est aqua profana, nec adultera super quam nomen Dei inuocatur, etsi a profanis et ab adulteris inuocetur, quia nec ipsa creatura, nec ipsum nomen adulterum est.« Traditur etiam noue uite auditoribus symbolum fidei: quod per duodecim apostolos ordinatum est, et totidem sententiis comprehensum. Postremo paruulus ad baptismum interrogatur a sacerdote: »Abrenuntias Satane et omnibus operibus eius, et omnibus pompis eius?« ut primum respuat errorem, et approximet ad ueritatem, ut possit, iuxta Apostolum, deponere ueterem hominem cum actibus suis, scilicet pristinam conuersationem, abnegans impietatem et secularia desideria . Respondet paruulus per ora gestantium. »Abrenuntio.« Unde Augustinus contra Iulianum in lib. Iu: »Quisquis negat per ora gestantium paruulos abrenuntiare et credere, et neget eos accipere baptismum, quia in manibus gestantium reluctantur.« Item in libro De penitentia: »Paruulis ad consecrationem et remissionem originalis peccati prodest eorum fides a quibus offeruntur, ut quascunque maculas delictorum per alios, a quibus nati sunt contraxerunt, aliorum etiam interrogatione et responsione purgentur.« Post abrenuntiationem ungitur catechumenus oleo sacro in pectore, tanquam muniatur aduersus hostem inuisibilem, ne ei immunda et noxia persuadeat desideria. Ungitur  et inter scapulas, ubi est uigor portandi oneris, ut fortitudinem accipiat ad portandum pondus diei et estus, sicut bonus athleta.

Exinde exquiritur ab eo si credat in Deum Patrem omnipotentem, et in Iesum Christum Filium eius unicum Dominum nostrum, et in Spiritum sanctum, unum Deum in Trinitate, et trinum in unitate; si confiteatur unam esse sanctam Ecclesiam Catholicam, et si credat remissionem peccatorum et uitam eternam. Hec omnia si profiteatur se credere, iam incipit in eo mori uetus homo, qui secundum Deum creatus est in iustitia et sanctitate ueritatis . In abrenuntiatione prioris possessoris, suadente caritate, iam uult in ius legitimi possessoris transire: in quem iam profitetur se  credere et ab eo eterna premia exspectare. Iam expurgatum est uetus fermentum, sed nondum est noua conspersio, ubi sacri fontis sequatur ablutio . Sub responsione trine interrogationis trina mersione catechumenus a sordibus uetustis abluitur, et nouum hominem indutus, triduane Domini sepulture consepelitur. Unde Apostolus ait: »Consepulti enim sumus per baptismum in mortem, ut quomodo surrexit Christus a mortuis per gloriam Patris, ita et nos in nouitate uite ambulemus.  Si enim complantati facti sumus similitudini mortis eius, simul et resurrectionis erimus .« Hinc etiam beatus Ambrosius dicit in libro De sacramentis: »Interrogatus: Credis in Deum Patrem omnipotentem? dixisti: Credo, et mersus es, id est sepultus es. Iterum interrogatus es: Credis et in Iesum Christum Dominum natum et passum? dixisti: Credo; et mersus es, id est Christo consepultus es. Qui autem Christo consepelitur, cum Christo resurget. Tertio interrogatus es: Credis et in Spiritum sanctum? dixisti: Credo; et mersus es tertio, ut multiplicem lapsum cogitationis, locutionis, operationis aboleret trina confessio.« Hanc sacri baptismatis emundationem in similitudinem mortis Christi celebratam prefigurabat  aqua aspersionis in ueteri lege, qua emundabatur qui mortuum tetigerat, ut in castra reuerteretur: cui immistus erat cinis uitule rufe extra castra combuste, hyssopus quoque coccus et cedrus. uitula quippe illa que femineus est sexus fragilitatem, id est passibilitatem carnis Christi significat, rufa propter sanguinis effusionem. Que etiam extra castra eiecta est. In quo figurabatur quod et Dominus passurus extra ciuitatem ductus est. Quod etiam sanguine eiusdem uitule aspergebatur septies tabernaculum, et omnia uasa tabernaculi, plenam significat emundationem quam intus et extra contulit sanguis Christi. Anima enim constat triplici uirtute, corpus uero quaterna elementorum complexione,  quia uterque mundata est Christi sanguinis effusione.

Quod uero carnes eiusdem uitule et corium et stercora comburebantur hoc significatum est quia tota humilitas et ignominia passionis uersa est in gloriam resurrectionis. Quod bene ignis significat qui semper ad superiora tendit, et quod absumit in se conuertit. Quod autem hyssopus huic aspersioni admiscetur, hoc significat quod in fide mortis Christi peccata mundantur. Unde ait Apostolus: »Fide mundans corda eorum .« Hyssopus quippe ideo fidem significat, quod cum sit herba humilis, firmiter heret in petra. Coccus quoque huic adhibetur emundationi, que flammeo colore caritatem significat sine qua mortuum est quidquid  fides operatur. Cedrus etiam huic opitulatur mundationi, que imputribilis arbor dicitur, et in excelsis montibus radicat, et ideo spem incorruptionis et superne glorie significat. Horum omnium coniunctione aqua aspersionis consecratur, et qui mortuum tetigerat, ut dictum est, emundabatur, quia qui operibus mortuis, id est peccatis originalibus coinquinatur, liberatur baptismate sacro in fide mortis Christi et resurrectionis cum sponsione caritatis et spei baptizabatur.



DOMINICA DECIMA TERTIA. Secundum Lucam.


 Beati oculi, qui uident que uos uidetis. Dico  autem uobis, quod multi reges et prophete uidere uoluerunt  que uidetis, et non uiderunt, et audire que auditis, et non audierunt .« Illos oculos dicit beatos qui sacramenta Christi cognoscunt. Prophete et iusti sicut Isaias et Abraham uiderunt in enigmate et non in specie. Abraham exsultauit ut uideret diem Christi: et uidit et gauisus est. Isaias et alii prophete uiderunt gloriam Domini: unde et uidentes sunt appellati; sed enigmate uiderunt, non in presentiarum, ut apostoli, qui nequaquam per angelos ut uarias uisionum species opus habebant doceri. Quos Lucas reges dicit, Mattheus iustos  appellat, quia magni reges sunt qui tentationum suarum motibus regendo preesse nouerunt, non succumbere. Nota quia minor gratia minorque sacramentorum Christi notitia fuit in  prophetis quam in apostolis, qui presertim accepto Spiritu sancto mundum etiam illustrauerunt. uerumtamen aliqui prophetarum, et aliquando supra hominem rapti, sine enigmate contemplati sunt intellectuali uisione, ut Apostolus . Unde Dominus in libro Numeri: »Si quis fuerit inter uos propheta Domini, in uisione apparebo ei, uel per somnium loquar ad illum. At non talis seruus meus Moyses. Ore enim ad os loquor ei et non palam, non per enigmata et figuras Dominum uidet .« Sequitur: »Et ecce quidam legisperitus surrexit tentans illum, dicens: Magister, quid faciendo uitam eternam possidebo? Pharisei uidentes quia silentium imposuisset Sadduceis, conuenerunt in unum. Et accessit unus de Scribis, legis doctor, tentans  eum, et dicens: Magister, quod est mandatum magnum in lege?« uidelicet Pharisei et Sadducei inter se contrarii essent, tamen pari mente consenserunt ad Dominum tentandum. Quod legimus fecisse Herodem et Pilatum in nece Domini. Phariseis sepe confutatis, malitia et liuor nutrit impudentiam. Itaque nudi a ueritate multitudine se armauerunt dicentes apud se: Omnes loquamur per unum, ut si fuerit uictus, uideatur confusus. Magistrum uocat, cuius non uult esse discipulus. Simplicissimus interrogator et malignissimus insidiator de magno mandato interrogat qui nec minimum obseruat. Ille enim debet interrogare de maiori iustitia qui minorem compleuit.

 »Ait illi iehsu: Primum omnium mandatum est: Audi, Isrel, Dominus Deus tuus Deus unus est. Et diliges Dominum Deum tuum ex toto corde tuo, et ex tota anima tua, et ex tota mente tua, et ex tota uirtute tua. Hoc est primum et maximum mandatum. Secundum autem simile est huic: Diliges proximum tuum sicut teipsum. In his duobus mandatis uniuersa lex pendet et prophete.« Primum et maximum est mandatum unum Deum super omnia diligere, et hoc ante omnia debemus quasi unicum pietatis fundamentum locare. Ideo non dixit cognosces, sed diliges, quia cognoscere unum Deum pene proprium est humane nature; diligere autem, religiosi cordis et recti. Huic simile est de dilectione proximi, quia imago Dei est homo. Dilectio  in Deum est origo dilectionis in proximum, et dilectio in proximum cognitio est dilectionis in Deum. In tribus rebus dilectio Dei exprimitur, ut nichil remaneat in homine quod non diuine dilectioni subdatur. Nam dum dicitur: »Dilige Deum ex toto corde tuo,« omnes cogitationes in Deum referendas precepit. Dum uero dicitur »ex tota anima,« omnes affectiones anime ad Deum referri iussit. Dum uero adiecit »ex tota mente« omnem rationem indicat humanam, qua intelligimus et discernimus in rebus diuinis esse occupandam. Ubi autem dicit »ex tota uirtute« bonum perseuerantie iniungit. Item duo sunt erga proximi dilectionem seruanda, ut et beneficii impensione foueatur, et nulla malitia ledatur. Hoc est: »Quod tibi non uis  fieri, aliis ne feceris ,« et: »Omnia quecunque approbatis ut faciant uobis homines, hec et uos facite illis .« Licet igitur diuersa sint precepta, quibus aut utiliter que sunt appetenda cupimus, aut que uitanda sunt utiliter precaueamus, unum tamen sunt in radice caritatis, quia in dilectione Dei et proximi facere debemus. Recte itaque dicit legem et prophetas referri ad duo mandata caritatis, quia totus Decalogus et monita prophetarum ibi habent finem.

»Et ait illi Scriba: Bene, magister, in ueritate dixisti, quia unus est Deus, et non alius preter eum, et ut diligatur ex toto corde, et ex toto intellectu, et ex tota anima, et ex tota fortitudine: et diligere proximum tanquam seipsum, maius est  omnibus holocautomatibus et sacrificiis.« Ostendit ex hac responsione Scriba grauem sepe inter Scribas et Phariseos fuisse questionem quod esset mandatum maximum, quibusdam hostias et sacrificia laudantibus, aliis fidei et dilectionis opera preferentibus, eo quod plures Patres ante legem absque omni uictimarum et sacrificiorum consuetudine ex fide tantum, que per dilectionem operatur  placuissent, nemo autem absque fide et dilectione per sacrificia. Nos autem magnum et primum mandatum dicimus quantum ad dignitatem. Alioquin utilitas mandatorum Dei una est, et sic omnia sibi coherent, ut alterum esse non possit sine altero, ut fundamentum dicimus melius esse, cum tamen  nec fundamentum sine edificatione, nec ista sine illo esse possit. Non igitur fundamentum est utilius edificatione, sed dignius, sicut caput dignius est membris:

»iehsu autem uidens quia sapienter respondisset, dixit illi: Non es longe a regno Dei. Recte respondisti: hoc fac et uiues.« Quia salus nostra consistit in cognitione ueritatis et amore uirtutis, Sadducei longe sunt a regno Dei, cum nec cognoscenda cognoscant, nec diligenda diligant. Hic autem superbus tentator minus longe erat extra regnum, quia iam per scientiam euangelice perfectioni consensit. Esset autem in regno Dei si augeretur ei cognitio ueri et dilectio boni, ut Christum tam in Deum quam in proximum susciperet.

 »Ille autem, uolens iustificare seipsum, dixit ad Iesum: Et quis est proximus?« Nemo proximior homini quam Deus, qui intrinsecus et extrinsecus nouit, et omnia curare potest. Sed omnis incredulus uel tentator nec Deum nec hominem proximum habet. Legisperitus ob uulgi fauorem captandam, quod sapienter respondisse iactaretur, interrogat Dominum quid faceret. Sed quia seipsum iustificare desiderat, Dominus temperauit responsum suum parabolice loquens ei, ita ut et omnis qui misericordiam facit proximus intelligatur, et specialiter Dei Filius, qui nobis per humanitatem proximus factus est, designetur.

»Suscipiens autem iehsu dixit: Homo quidam descendebat ab Hierusalem in Iericho, et incidit in latrones.«  Homo iste Adam intelligitur; Hierusalem ciuitas celestis, a cuius beatitudine lapsus est in hanc uitam mortalem. Quod bene Iericho, que luna interpretatur, significat uariis effectibus incerta. Latrones intellige diabolum et angelos eius, in quos non incideret nisi prius uitiis tumuisset. uera est enim sententia dicens: »Ante ruinam exaltabitur cor .«

»Qui etiam despoliauerunt eum, et plagis impositis, abierunt, semiuiuo relicto.« Despoliauerunt eum gloria immortalitatis et ueste innocentie. Plage peccata sunt quibus nature humane integritas uiolata fuit. Abierunt autem non ab insidiis aliquatenus cessando, sed earumdem insidiarum fraudes occultando. Semiuiuum reliquerunt, quia rationem  eius abolere non ualuerunt. Ex qua enim parte sapere et cognoscere Deum potest, uiuit homo; ex qua uero peccatis tabescit, lethifero uulnere fedatus iacet quasi mortuus.

»Accidit autem ut sacerdos quidam descenderet eadem uia, et uiso illo preteriuit. Similiter et leuita cum esset secus locum et uideret eum pertransiuit.« Sacerdos et leuita qui sauciatum transierunt, sacerdotium et ministerium ueteris Testamenti significant, ubi mundi languentis uulnera monstrari poterant, non autem curari. Ait enim Apostolus, quia »impossibile erat sanguine uitulorum et agnorum et hircorum auferri peccata .« Itaque sacerdos Dei, lege in mundum descendente per Moysen,  nullam sanitatem contulit homini. Sic et descensus leuite qui typum ostendit prophetarum, nullum sanat; sed cum peccata arguit pertransit, quia indulgentiam non largitur.

»Samaritanus autem quidam iter faciens uenit secus eum, et uidens eum misericordia motus est.« Samaritanus qui custos interpretatur Dominum significat, cui Propheta contra latrones istos ita supplicat. »Custodi me a laqueo quem statuerunt mihi, et a scandalis operantium iniquitatem .« Ipse Dominus homo factus uite presentis iter arripuit, et uenit secus uulneratum, compassionis nostre finitimus et misericordie collatione uicinus. Lex autem non habuit misericordiam, sed iudicium et uindictam.

 »Et approprians alligauit uulnera eius, infundens oleum et uinum.« Peccata enim que in hominibus inuenit redarguendo cohibuit, spem uenie penitentibus promittens, terrorem pene peccanti incutiens. Alligat ergo uulnera, dum precipit: »Penitentiam agite .« Infundit oleum, dum addit: »Appropinquabit regnum celorum « Infundit et uinum, dum dicit: »Omnis arbor que non facit fructum bonum excidetur, et in ignem mittetur .« uel alligat uulnera in baptismo, infundit oleum et uinum, id est chrisma sancti Spiritus et calicem passionis sue.

»Et ponens illum in iumentum suum, duxit in stabulum, et curam eius egit.« Iumentum caro eius est in qua peccata nostra portauit super lignum, et  iuxta aliam parabolam, ouem erroneam reportauit ad gregem. Itaque imponi iumento est incarnationem Christi credere, eiusque mysteriis tutari ab hostili incursione. Stabulum est Ecclesia presens, ubi sperando reficiuntur uiatores, in eternam uitam redeuntes. Stabuli nomine miserias et fetores huius uite signanter insinuat, ne homo in hoc exsilio tanquam in patria gaudeat. Curam egit, ne eger in Ecclesiam ductus, precepta que acceperat dimitteret.

»Et altera die protulit duos denarios, et dedit stabellario et ait: Curam illius habe, et quodcunque supererogaueris, ego, cum rediero, reddam tibi.« Altera dies est post Domini resurrectionem, que magis splendet quam tempus precedens. Duo denarii duo sunt Testamenta, in quibus eterni Regis  nomen et imago continentur. Stabularius est chorus discipulorum, quibus aperuit sensum ut intelligerent Scripturas per Spiritum sanctum. Supererogat stabellarius, quod in duobus denariis non accepit, cum Paulus dicit: »De uirginibus preceptum Domini non habeo, consilium autem do .« Itemque supererogat cum dicit: »Dominus ordinauit his qui Euangelium annuntiant: de Euangelio uiuere, sed nos non usi sumus hac potestate, ne quem uestrum grauaremus .« Debitor rediens reddet quod promisit, cum Dominus in iudicio dicet: »Quia super pauca fuisti fidelis, super multa te constituam: intra in regnum Domini tui .«

 »Quis horum trium uidetur tibi proximus fuisse illi qui incidit in latrones? At ille dixit: Qui fecit misericordiam in illum. Et ait illi: uade, et tu fac similiter.« Nemo nobis magis est proximus quam qui uulnera nostra curauit, quam caput membris Diligamus ergo eum ut Deum et Dominum, diligamus quasi proximum, diligamus et omnes imitatores Christi. Quod ait: »Fac et tu similiter,« tale est. Quidquid uales in proximi necessitate subleuanda uel corporali, uel spirituali, deuotus operare, ut manifesteris esse proximus. Recte misericordia proximum facit, quia est secundum naturam. Nihil enim secundum naturam, quam naturam iuuare consortem.



Item expositio de eodem.

»Beatus uir qui non abiit in consilio impiorum  .« Adam infelix uir fuit, qui per consilium impiorum de patria paradisi abiit, et omnes posteros suos in hoc exsilium traduxit. Nec in uia peccatorum stetit, quia in peccatis stabilis mansit. In cathedra pestilentie sedit, quia peccata alios per mala exempla docuit. Christus autem beatus uir exstitit, qui consilio Patris de aula celi in carcerem post perditum seruum abiit, in consilio uero impiorum non abiit, quando diabolus omnia regna mundi et gloriam eorum ei ostendens, se adorare persuasit . In uia peccatorum non stetit, quia peccatum non fecit. In cathedra pestilentie non sedit, quia nec uerbo nec facto malum docuit. Et ideo sicut ille infelix omnes carnales filios in mortem attraxit, ita iste beatus uir cunctos  filios spiritales in uitam reuexit. Sicut enim ipse refert in Euangelio, homo quidam descendit ab Hierusalem in Iericho, in quem latrones irruentes uulnerauerunt, ac despoliantes eum, abierunt. Porro sacerdos eamdem uiam pergens, ac semiuiuum uidens, pertransiit. Similiter leuita iter faciens, uiso eo preteriuit. Samaritanus autem per eamdem protendens, miseri miseretur, ac ligatis uulneribus, uino et oleo medetur, impositumque iumento in stabulum duxit; altera die duos denarios stabulario protulit, curam illius gerere petit, si quid de suo supererogauerit, in reuersione se ei redditurum promittit . Homo quippe ab Hierusalem in Iericho descendit, dum primus parens de gaudiis paradisi ad defectum mortis uenit.  Iericho namque quod luna sonat, defectum nostre mortalitatis designat. Qui latrones incidit, quia exsulem protinus turba demonum circumdedit. Qui etiam eum despoliauerunt, quia non solum deliciis paradisi, sed et ueste immortalitatis denudauerunt. Plagas imposuerunt, quia ei peccata inflixerunt. Semiuiuum reliquerunt, quia in anima mortuum in corpore uero per Dei mysteria circumdatum dimiserunt. Per eamdem uiam sacerdos descendit, dum patriarcharum ordo pariter mortalitatis tetendit. Qui uulneratum pertransiit, quia generi humano opem ferre non ualuit, dum se etiam peccatis grauiter sauciatum doluit. Leuita quoque idem iter carpebat, quia ordo prophetalis etiam per callem mortis  tendebat. Qui saucium preteriuit, quia perdito homini adiutorium ferre non potuit, dum se quoque peccatis uulneratum ingemuit.

A Samaritano autem semiuiuus curatur, quia homo seductus per Christum sanatur. Samaria erat ciuitas caput regni Isrelitici, cuius captiui ad idololatriam in Niniue erant captiuati, et gentiles in ea locati. Quorum consortia in tantum Iudei exhoruerunt, ut illos participio eorum addicerent quibus maledicere uoluerunt. Unde et Dominum maledicendo Samaritanum uocauerunt. Ipse enim uerus Samaritanus erat, quod custos dicitur, quia ab eo genus humanum custoditur. Hic iter fecit, dum de celis in hunc mundum uenit. uiatorem uidit plagatum, quia hominem conspicit peccatis et miseriis  circumdatum. Super eo mouetur misericordia, quia omnes dolores pro eo experitur et approprians uulnera eius alligauit, dum uitam eternam nuntians a peccatis cessare predicauit. Per duas partes ligaminis uulnera constrinxit, dum per duos timores peccata compescuit. Seruilis enim timor penas a peccatis prohibet; filialis autem sanctus ad bona opera monet. Inferiorem partem ligaminis traxit, dum gehenne timorem sic cordibus hominum incussit. »uermis, inquit, eorum non moritur et ignis non exstinguitur.« . Superiorem partem traxit, dum boni studii timorem instruxit. »Filii inquit, regni eiicientur in tenebras exteriores; ibi erit fletus et stridor dentium .« uinum et oleum infudit, dum penitentiam et ueniam docuit.  Per uinum quippe putrida expurgantur; per oleum fota curantur. uinum infudit dum dixit: »Penitentiam agite .« Oleum addit dum subiunxit: »Appropinquabit enim regnum celorum .« In iumentum posuit, dum peccata in corpore suo super lignum crucis pertulit. In stabulum duxit, dum eum superne Ecclesie coniunxit. Stabulum quo animalia in nocte congregantur, est presens Ecclesia in qua iusti in caligine huius uite stabulantur, donec aspiret dies eternitatis et inclinentur umbre mortalitatis. Altera die protulit duos denarios. Una dies erat mortis, altera uite. Dies mortis cepit ab Adam in quo omnes moriuntur; dies uite inchoauit a Christo in quo omnes uiuificabuntur. Ante Christi resurrectionem omnes homines  ad mortem tendebant; post suam resurrectionem omnes fideles ad uitam surgebant. Altera uero die duos denarios protulit, dum post resurrectionem suam duo Testamenta per duo precepta caritatis impleri docuit. Stabulario denarios dedit, dum ordini doctorum leges uite docendas commisit. Aegrum precepit curari, quia genus humanum iussit a peccatis saluari. Quem egrum fetor de stabulo exire compellit, quia iustos aduersitas huius mundi ad celestia appetenda impellit. Duo etiam denarii stabulario dantur, dum doctores scientia Scripturarum et honore secularium sublimantur. Si quid ipsi supererogauerint, ille reddet cum redierit, quia si bona que populis predicant, operibus exemplificant,  cum uerus Samaritanus ad iudicium redierit, et olim saucium tunc iam sanatum de stabulo in celeste palatium induxerit, sollicitis curatoribus sempiterna premia recompensabit.



De uerbis: »Egredimini, filie Sion,« et de tribus uisionibus Christi.

»Egredimini, filie Sion, et uidete regem Salomonem in diademate quo coronauit eum mater sua. .« Delicatis et infirmis proponitur hec exhortatio per Spiritum sanctum. Delicati sunt qui in Aegypto et in Babylone uolunt prosperari: hi propter infirmitatem suam femineo sexu appellantur filie, nondum perfecti filiorum nomine honorandi. De perfectis enim dicitur: »Filii Sion inclyti.  .« Tres itaque sunt uisiones regis nostri: Prima in hoc mundo, secunda in iudicio, tertia in regno. De prima dicitur: »Multi prophete et reges uoluerunt uidere que uos uidetis et non uiderunt.« . Et illud: »Beati oculi qui uident que uos uidetis .« De secunda: »uidebit omnis caro salutare Dei. .« De tertia: »uidebimus eum sicuti est. .« Prima uisio durat quandiu est hodie presentis uite. In hac apparuit humilis et pius, dicens: »uenite ad me, omnes qui laboratis .« Hoc et hodie similiter dicit hominibus. In secunda apparebit terribilis et iustus. Unde dicitur: »Iudicabit populos in equitate. .« In tertia gloriosus uidebitur. Unde canitur: Gloriosus Deus in sanctis suis; mirabilis  in maiestate sua. In prima uisus est a bonis et malis, sed non ab omnibus; in secunda uidebitur a bonis et malis omnibus; in tertia, a bonis tantum, quia non uidebunt mali essentiam Deitatis. Unde scriptum est: »Tollatur impius, ne uideat gloriam Dei.« In prima sui uisione Dominus est corrector morum dicens: »Discite a me quia mitis sum et humilis corde ;« et in propheta: »Conuertimini ad me, et salui eritis .« In secunda discretor meritorum est, dicens bonis: »uenite, benedicti. .« Malis uero: »Ite in ignem eternum .« In tertia distributor erit premiorum pro diuersitate morum, quia stella differt a stella in claritate . Omnibus tamen communis letitia erit, etsi dispar singulorum gloria:  nec erit labor in desiderio, nec in saturitate fastidium, quia tunc non esset perfectum bonum.

Iuxta has tres uisiones dicitur idem Rex et Dominus noster iehsu Christus tribus nominibus mystice appellari: Salomon, Ecclesiastes, Idida. Salomon, id est pacificus, quia in prima uisione pacem fecit inter Deum et homines, inter angelos et homines. Unde dicit Apostolus: »Pacificans non solum que in terra, sed etiam que in celis sunt .« Ecclesiastes, id est concionator, quia in secunda sui uisione concionem et diuersitatem gentium congregabit. Idida, id est dilectus, quia in tertia cognoscent sancti quomodo Filius diligat Patrem et diligatur a Patre, cum tradiderit regnum Deo et Patri, et ipse erit omnia in omnibus . Preterea notandum quod his tribus libris qui intitulantur: Prouerbia Salomonis, Ecclesiastes, Canticum Canticorum, annotantur tres abrenuntiationes. Quarum prima est, qua corporaliter uniuersas diuitias mundi facultatesque contemnimus; secunda, qua mores ac uitia affectusque pristinos animi carnisque respuimus; tertia, qua mentem nostram de presentibus uniuersis ac uisibilibus euocamus, et futura tantummodo contemplamur, et ea que sunt inuisibilia concupiscimus. Que tria etiam Abrahe Dominus precepit, cum diceret: »Exi de terra tua et de cognatione tua et de domo patris tui .« Primum dixit »de terra tua,« id est de facultatibus mundi huius operibusque terrenis. Secundo,  de cognatione tua, id est de conuersatione et moribus uitiisque prioribus, que nobis a natiuitate nostra coherentia uelut quadam affinitate cognata sunt. Tertio, »de domo patris tui,« id est omni memoria mundi huius, qui oculis occurrit. Quod ita fit, cum mortificati cum Christo ab elementis huius mundi contemplamur, secundum apostolum, iam non ea que uidentur, sed que non uidentur. »Que enim uidentur temporalia sunt, que autem non uidentur eterna .« Et exeuntes corde de hac temporali ac uisibili domo in illam in qua sumus iugiter oculos nostros mentesque dirigimus. Quod tunc implebimus cum in carne ambulantes non secundum carnem militare Domino ceperimus, iuxta hoc: noster autem municipatus est in celis. His itaque tribus abrenuntiationibus,  ut prefatum est, conueniunt proprie tres libri Salomonis. Nam Prouerbia aptantur prime, quibus concupiscentia carnalium rerum ac terrena uitia resecantur; secunde, Ecclesiastes, ubi uniuersa que aguntur sub sole uanitas pronuntiantur; tertie, Canticum canticorum, in quo mens uisibilia cuncta transcendens uerbo iam Dei rerum eternarum contemplatione coniungitur. Nam superata tellus sidera donat. Felix ergo qui potuit boni fontem uisere lucidum. Quod facere ualet mens, ab illicito amore penitus pura. Nam econtra qui tartareum in specus, scilicet in amorem temporalium uictus lumina flexerit, quidquid precipuum trahit perdit, dum uidet inferos. Qui enim intentus est temporalibus, amittit quidquid boni acquisierat. Enimuero, heu! noctis  prope terminos Orpheus Eurydicem suam uidit, perdidit, occidit. Nam inde summe dolendum est, cum aliquando sapiens et eloquens quispiam multos ad iustitiam conuertit predicando, sed ipse propria uictus in concupiscentia perit, quia dum ad terrenas cupiditates respicit, quas pene spreuerat, omnia bona que egerat perdit, et ipse occidit de summo rationis ad ima terrenorum. Unde dicitur Orpheus, quasi aurea phone [], id est optima uox. Huius coniux est Eurydices, id est naturalis concupiscentia. Eurydices nempe dicitur boni iudicatio, quia quod quisque iudicat bonum, siue ita sit siue non sit, id concupiscit. Quapropter festinare debemus, ut quemadmodum corpore petentes patriam, diuitias mundi despeximus uoluptatesque, ita etiam corde hec omnia  relinquentes, nulla rursus ad hec, que dimisimus, concupiscentia reuertamur. Sed non proderit primam abrenuntiationem cum summa deuotione fidei suscepisse, si secundam non eodem studio et ardore implemus: et ita cum etiam hanc fuerimus indepti, ad illam quoque tertiam peruenire poterimus: qua egressi de domo prioris nostri parèntis omnem mentis intuitum ad celestia deflectemus. Huius tertie abrenuntiationis ueram perfectionem tunc merebimur obtinere, quando mens nostra, nullo carnee pinguedinis hebetata contagio, sed peritissimis eliminationibus expolita ab omni affectu et qualitate terrena, per indesinentem diuinarum rerum meditationem spiritalesque theorias ad illa inuisibilia transierit.



Item de eodem.


»Egredimini, filie Sion, ut uidere possitis regem Salomonem .« Unde dictum est Abrahe: »Egredere de terra tua, et de cognatione tua, et de domo patris tui .« Terra lata et spatiosa: hec est curiositas. Que dum late uagatur per exteriora, interim subintrat serpens: porrigit pomum, et subripit paradisum. Dina foris inuenta corrumpitur . De hac curiositate exeundum est, conseruando mentem. Cognatio autem dicitur uoluptas que nobis innata est a primo parente, qui uoluptuose uoluit uiuere sine iugo obedientie: de hac exeundum est, mortificando carnem. Qui propriam retinet uoluntatem, patrem habet diabolum: qui se uoluit alterum facere principium, de  domo eius exeundum est, propriam uoluntatem deponendo: imo, ut aliis uerbis dicatur de cauea, de carcere, de compedibus fugiendum est. Mundus dicitur captiuorum et redimendorum carcer. Infernus carcer est captiuorum et non soluendorum. De mundano carcere liberat Dominus. Unde dicitur: »Dominus illuminat cecos « illos uidelicet quos mundana excecant. Cauea est caro nostra, que elidit animam: sed »Dominus erigit elisos .« Compede tenetur qui propriam uoluntatem sequitur: Dominus autem soluit compeditos . uidete regem Salomonem. Multi uident regem, sed non Salomonem, qui regunt et cohibent in se motus illicitos, et tamen odio habent proximos. Sic econuerso multi Salomonem, sed non regem  uident, qui pacem seruantes uitia non corrigunt. Illi regem et Salomonem uident qui motus prauos comprimunt, et ab odio cessant. »In diademate quo coronauit eum mater sua .« Tria sunt ueri Salomonis diademata: Unum quo coronauit eum Iudea, quod est misericordie quantum ad illum, non quantum ad Iudeos. Hoc fuit de spinis. Spine significant peccata quibus pungimur. Hec ipse portauit, non per experientiam, sed per compassionem. Unde dicit propheta: »Ipse languores nostros tulit, et peccata nostra ipse portauit .« Secundum est carneum diadema, quo coronauit eum Maria mater sua, in quo affectiones nostras habuit. Tertium est diadema glorie,  quo coronauit eum Pater suus sedentem ad dexteram suam: Unde Apostolus: »uidemus Iesum propter passionem mortis gloria et honore coronatum .« Et in psalmo: »Gloria et honore coronasti eum .«



De eo quod nonnulli inconsiderate affirmant iustos in futuro Dei regnum Deum uisuros corporeis oculis. De uerbis Augustini.

Quidam promittunt nobis, imo sibi, quod beatiores angeli sint futuri, asserentes quod non solum per hoc quod creati sunt ad imaginem Dei, uisuri sunt Deum, sicut angeli beati uident Deum, sed etiam per corporeos oculos in spirituali corpore. Quod si uerum fuerit, quia uisio Dei est creature rationalis beatitudo, sicut plures habebunt Dei uisiones,  scilicet et rationalem et corporalem, plures quoque habebunt beatitudines quam angeli. Nam angeli per hoc solum quod rationales sunt, uidebunt Deum, secundum quod facti sunt ad imaginem Dei. Hoc autem, quod angeli futuri sint digniores, ueritas non pollicetur. Porro qui hoc asserunt quod corporeis oculis uisuri sint Deum homines, ut tanta res eis credatur, adducunt beatum Augustinum in testimonium qui hoc eis affirmare uidetur in ultimo libro De ciuitate Dei. Ait ergo finita questione quam proposuerat de hoc utrum uisuri sint homines Deum per corpus, sicut uidemus solem et lunam et cetera corpora, an non. Aut ergo, inquit, sic per illos oculos uidebitur Deus, ut habeant aliquid in tanta excellentia menti simile, quo et  incorporea natura cernatur, quod ullis exemplis siue Scripturarum testimoniis diuinarum uel difficile est uel impossibile ostendere. Ecce audis ab Augustino quod impossibile sit ostendere ex diuinis Scripturis quod Deus in futuro corporeis oculis uideatur, et tu dicis eum affirmare hoc quod ipse negat aliquo modo posse probari. Ecce audis quod spiritale corpus habiturum esset simile aliquid menti, quo Deus inuisibilis cerneretur, quia aliter non posset uideri Deus per corpus, nisi imago Dei per quam solam uideri potest Deus, ipso Augustino teste, crearetur in corpore spirituali. Quod si fieret, non iam corpus, sed spiritus futurum esset ipsum corpus: quod nefas est credere. Deinde alteram partem questionis subiungit, aut quod est facilius intelligendum:  ita Deus nobis erit notus atque conspicuus, ut uideatur spiritu a singulis nobis, in singulis nobis; uideatur ab altero in altero; uideatur in seipso, uideatur in celo nouo et terra noua , atque in omni que tunc fuerunt creatura, uideatur et per corpora in omni corpore, quocunque fuerint spiritualis corporis oculi acie perueniente directi. Ecce totam questionem que fuit bimembris recollegit sub disiunctione. Non enim dixit: Istud est; sed dixit: Aut istud est, aut illud: Et ideo quamuis alterum sit uerum, affirmauit nichil tamen hic, suo more agens, nisi hoc solum quod preter questionem ex sententia posuit non posse ostendi exemplis ullis uel Scripturarum testimoniis, quod Dei incorporea substantia per corporis oculos  uidenda sit. Porro quod in posteriori parte questionis et disiuncte dixit, uideatur et per corpora in omni corpore, quocunque fuerint spiritalis corporis oculi acie perueniente directi; aut idem est quod in parte superiori posuerat, scilicet per oculos corporeos uidebitur Deus, et sic ipsa questio non constat ex contrariis partibus, et iam non erit questio, neque disiuncta; aut si est aliud quam illud quod posuerat, ut sit questio sicut ipse nominauit eam, et ut ualeant illa signa disiunctionis, id est aut uidendum est quid sit quod dixit: uideatur et per corpora in omni corpore, et cetera. Nimirum idipsum quod supra premiserat hoc scilicet credibile est, sic nos uisuros esse mundana  corpora celi noui et terre noue, ut Deum ubique presentem et uniuersa etiam corporalia gubernantem per corpora que gestabimus et que conspicimus quocunque uersum oculos duxerimus, clarissima perspicuitate uideamus: sicut homines inter quos uiuentes motusque uitales exercentes uiuimus, mox ut aspicimus, non credimus uiuere, sed uidemus: cum eorum uitam sine corporibus uidere nequamus quam tamen in eis per corpora conspicimus.

Prius inspiciamus exemplum. uita, que uegetat membra et qua uiuunt corpora, inuisibilis est, sicut ipse Augustinus dicit: Quare nullatenus ipsa uidetur per oculos corporis, sed cordis. Unde ergo discernimus uiuentia a non uiuentibus corpora, nisi quod  simul corpora uitasque uidemus? Sic idem doctor asserit homines uiuentes uitalesque motus exercentes uidemus. Quid enim est, uidemus homines uiuentes, quod ipse mox exposuit subiungens, uitalesque motus exercentes, nisi uidemus non ipsam uitam, sed motus factos a uita, quia sunt certissima signa uite, non ipsa uita? Sic enim dicere solemus: Audio illum in domo flentem, uel ridentem, uel absentem clamantem, id est auditu capio fletum, uel risum, uel clamorem ipsius, non ipsum. Sic dicitur: uideo te iuste agentem, benigne et hilariter tua distribuentem, cum tamen iustitia, uel benignitas, uel hilaritas a nullo cernantur ipse, sed opera earum que testantur causas adesse sine quibus  non fierent. Hoc modo dicimus Deum inuisibilem omnia gubernantem nos uisuros, cum in spirituali corpore clarissima perspicuitate oculorum spiritualium conspecturi sumus non ipsam eius naturam, sed subtilissimam incorruptionem, et gloriosam immortalitatem, et cetera insignia, que Deus operabitur in futuris corporibus: quod pertinet ad gubernationem eius. Notandum uero quod dicit quocunque oculos direxerimus. Per hoc enim innuitur oculos etiam tunc non ubique uisuros, sed ibi tantum quo fuerint directi. Alioquin frustra posuisset conspiciemus corporalia quocunque uersum oculos direxerimus. Denique si hoc exemplo demonstrauit posse Deum uideri corporeis oculis in futuro, contrarius est sibimet qui dixit paulo ante nullis exemplis hoc posse ostendi. ualde quippe sibi aduersantur  nullo exemplo posse ostendi illud et hoc exemplo posse ostendi illud. Et si contrarius est sibi, non potest non esse etiam falsus. Contraria enim simul non possunt esse uera. Sed absit, ut quod dicit Augustinus, aliquis presumat dicere falsum esse. Quare nec contrarius est sibi. Restat ergo ut hoc exemplo non ostendat Dei substantiam ipsam corporalibus oculis posse uideri, quando asseruit nullis exemplis ostendi posse. Quod ergo ostendit uideri posse nisi quod diximus clarissima indicia sue presentis potentie, sapientie, benignitatis: quibus glorificabit et configurabit corpora immortalia facta corporis nostri Domini claritati, et renouabit celum et terram.



Quomodo sanctus Augustinus ponit et exponit dicta sancti Ambrosii de eadem questione.


Quod Deus uidendus sit corporaliter in spirituali corpore post resurrectionem a sanctis, quid de hac re senserit beatus Augustinus uideamus. Nam a Paulina Dei famula inquisitus de re ista, posuit et exposuit uerba beati Ambrosii disserentis de hac questione, hic uidelicet: »Deum nemo uidit unquam ,« quia eam que habitat in Deo plenitudinem diuinitatis nemo conspexit, nemo mente aut oculis comprehendit. »uidit« enim ad utrumque est referendum. Denique cum additur »unigenitus Filius ipse enarrauit .« mentium magis quam oculorum uisio declaratur. Species enim uidetur, uirtus narratur: illa oculis, hic mente comprehenditur.  Et quid mirum, si in presenti seculo, nisi quando uult, Dominus non uidetur? In ipsa quoque resurrectione non facile est Deum uidere, nisi his qui corde sunt mundo. Et ideo: Beati mundo corde ipsi enim Deum uidebunt . Quantos iam nuntiauerat beatos; sed tamen uidendi his Deum non promiserat facultatem. Si ergo Deum hi qui mundo sunt corde uidebunt, utique non alii uidebunt. Neque enim indigni Deum uidebunt, neque is qui Deum uidere noluerit, potest Deum uidere. Nec in loco uidetur Dominus, sed mundo corde nec corporalibus oculis Dominus queritur, nec circumscribitur uisu, nec tactu tenetur, nec auditur affatu, nec sentitur incessu, et cum absens putatur iudicetur, et cum presens est, non uidetur. Denique  nec apostoli omnes Christum uidebant, et ideo ait: »Tanto tempore uobiscum sum, et adhuc non cognouistis me .«

»Si hec uerba intelligis, quid restat quod a me amplius requiratur, cum iam illa que difficilis uidebatur soluta sit questio? Sed propterea Deum nemo uidit unquam, quia sicut ait disputator, cuius uerba consideramus, plenitudinem diuinitatis eius nemo conspexit, nemo mente, aut oculis comprehendit; restat inquirere quomodo angeli Deum uideant. Si enim et ipsis non sicuti est, sed latente natura sua in spem que uoluerit apparet, magis requirendum est, quomodo nos uidebimus eum sicuti est. Hoc enim summum premium in resurrectione promittitur quod erimus equales angelis Dei; ac  per hoc, si nec ipsi eum uident sicuti est, quomodo nos uisuri sumus, ita cum eis equales in resurrectionem facti fuerimus. Nota autem, quia istud est contra homines, quo dicunt nullam creaturam, nec angelos, nec homines uisuros Deum in sua ipsius substantia, sed in phantasiis quibusdam. Sed uide quid consequenter dicat Ambrosius: »Denique,« inquit, cum additur, unigenitus Filius ipse narrauit, mentium magis quam oculorum uisio declaratur. Species enim uidetur, uirtus narratur: illa oculis; hec mente comprehenditur. Quia uero species usitatius in corporibus dicitur, uel in similitudinibus corporum, ideo dixit: Species uidetur, uirtus narratur, Proinde narrauit Unigenito, qui est in  sinu Patris in narratione ineffabili, quod creatura rationalis munda et sancta, impletur Dei uisione ineffabili, quam tunc consequamur, cum equales angelis facti fuerimus. Eo quippe modo quo uidebitur sicuti est, nunc fortasse uidetur a quibusdam angelis: a nobis autem tunc ita uidebitur, cum eis facti fuerimus equales. Nunc sane queritur quomodo uideatur Deus, non ea specie qua et in isto seculo quibusdam uoluit apparere; quando non solum cum Abraham aliisque iustis, uerum etiam cum Cain fratricida locutus est, sed quomodo uideatur in illo regno, ubi eum filii eius uidebunt sicuti est. Quo desiderio flagrabat Moyses, cui loqui ad Deum facie ad faciem non sufficiebat, et dicebat: »Ostende mihi temetipsum manifeste ut uideam  te ,« quasi diceret quod in psalmo canitur ex eodem desiderio: »Cum manifestabitur gloria tua .«

De hac uisione loquens etiam ipse amator et desiderator eius Ambrosius: Non in loco, inquit, uidetur Deus; et sicut ad ilicem Mambre, et sicut in monte Sina, sed mundo corde; et sequar, sciens quid desideret et quid estuet, et quid speret: nec corporalibus, inquit, oculis queritur Deus, quibus se ostendit Abrahe, Isaac, Iacob et aliis in hoc seculo, nec circumscribitur uisu propter illud quod dictum est: »Posteriora mea uidebis .« Nec tactu tenetur, sicut luctatus est cum Iacob; nec affatu auditur, sicut non solum a tot sanctis, uerum  etiam auditus est a diabolo; nec sentitur incessu, sicut aliquando cum in paradiso ambularet ad uesperam . uides quemadmodum uir sanctus enitatur mentes nostras ab omnibus carnis sensibus euocare, ut aptas ad uidendum Deum faciat. Et tamen quid agit talis extrinsecus plantator et rigator, nisi intrinsecus operetur, qui dat incrementum Deus? Quis enim sine adiutorio spiritus Dei cogitare ualeat esse aliquid; magisque esse quam omnia que per corpus sentiuntur, quod nec in loco uideatur, nec querendum sit oculis, nec audiatur affatu, nec tactu teneatur, nec sentiatur incessu, et uideatur tamen, sed mundo corde? Neque enim de hac uita ille loquebatur, cum hoc diceret: quandoquidem ab hoc seculo in quo Deus apparuit, non sicuti est, sed in  specie qua uoluit, quibus uoluit, satis discreuit futuri seculi uitam discretione apertissima, ubi ait: et quid mirum, si in presenti seculo nisi quando uult Deus non uidetur? In ipsa quoque resurrectione non facile est Deum uidere, nisi his qui mundo sunt corde. Et ideo, »beati mundo corde, ipsi enim Deum uidebunt .« Hinc iam de illo seculo dicere exorsus est, ubi Deum uidebunt non omnes qui resurgent, sed qui resurgent ad uitam eternam. De qualibet dixit ipse Dominus, cum presens non uideretur: »Qui diligit me, mandata mea custodit, et qui diligit me, diligetur a Patre meo, et ego diligam eum, et ostendam ei meipsum .« Et que est uita eterna, nisi quod ipsa alibi dicit: »Hec est uita eterna, ut cognoscant te unum uerum  Deum, et quem misisti Iesum Christum?«  Sed sic quomodo promisit ostensurum se dilectoribus suis cum Patre unum Deum, non quomodo in hoc seculo in corpore uisus est bonis et malis. In illa quippe forma Dei, in qua non rapinam arbitratus est essee qualis Deo , uidebunt eum, qui uidebunt eum sicuti est. Nec ideo uidebunt quia pauperes spiritu in hac uita fuerunt, quia mites, quia lugentes, quia esurientes et sitientes iustitiam, quia misericordes, quia pacifici, quia persecutionem passi propter iustitiam, quamuis et hec omnia idem ipsi sint, sed quia mundo corde sunt. Ideo quippe inter alias beatitudines cum omnia faciant qui cor mundum habent, non est tamen alibi positum Deum uidebunt, nisi ubi dictum est: »Beati mundi corde,«  quoniam mundo corde uidebitur, qui nec in loco uidetur, nec oculis corporalibus queritur, nec uisu circumscribitur, nec tactu tenetur, nec auditur affatu, nec sentitur incessu. »Deum enim nemo uidit unquam ,« uel in hac uita sicuti est ipse, uel etiam in angelorum uita sicut uisibilia ista que corporali uisione cernuntur, quia unigenitus Filius qui est in sinu Patris ipse narrauit . Unde non ad oculorum corporalium, sed ad mentium uisionem dictum est pertinere quod narrat, quomodo et uerbum est, non sonus auribus instrepens, sed imago mentibus innotescens, ut illic interna et ineffabili luce clarescat quod dictum est: »Qui me uidet, uidet et Patrem .« Ecce sanctus Augustinus  affirma per hec uerba sancti Ambrosii solutam esse questionem illam, quomodo uideatur Deus a filiis suis in futuro seculo: et uerum est.



DIuISIO.

Beatus Ambrosius apertissime confirmat quod in resurrectione ab his etiam qui indigni erunt Dei uisione non uideatur corporalibus oculis, nec aliquo sensu corporis sentiatur, sed mundo corde. Sanctus quoque Augustinus in explanatione dictorum eiusdem sui dilecti Ambrosii asserit non ad corporalium oculorum, sed mentium uisionem pertinere eam narrationem, qua Dei uerbum mentibus indicat seipsum et Patrem suum. Quod uero potest esse clarius ea sententia quam beatus Augustinus paulo ante posuit: »Deum nemo uidit unquam ,« in  hac uita sicut ipse est, nec in angelorum uita, sicut uisibilia ista que corporali uisione cernuntur. Audiamus adhuc Augustinum explanantem uerba sui Ambrosii: Potest, inquit, mouere quomodo ipsa Dei substantia uideri potuerit a quibusdam in hac uita positis, propter illud: »Nemo potest uidere faciem meam, et uiuere ;« nisi quia humana mens potest diuinitus rapi ex hac uita ad angelicam uitam ante mortem carnis communem. Sic enim raptus est qui audiuit illa ineffabilia uerba que non licet homini loqui , ubi usque adeo facta est ab huius uite sensu quedam intentionis auersio, ut siue extra corpus fuerit, id est utrum, sicut solet in uehementiori exstasi, mens ab hac uita in illam uitam furit alienata, manente corporis uinculo,  an omnino resoluta fuerit, qualiter in plena morte contingit, nescire se diceret. Ita fit ut et illud uerum sit quod dictum est: »Nemo potest uidere faciem meam et uiuere .« Quia necesse est abstrahi ab hac uita mentem, quando in illius ineffabilitatem uisionis assumitur. Deinde Augustinus subiungit dicens: Quod mihi proposueras, utrum explicatum sit, diligenter attende recolendo que dicta sunt. Si enim queris utrum possit Deus uideri, respondeo: Potest. Si queris unde sciam, respondeo: Quia in uerissima scriptura legitur: »Beati mundo corde, quoniam ipsi Deum uidebunt .« Si queris unde eum uidebimus, respondeo: Unde angeli uident, quibus tunc erimus equales. Sicut enim uidentur ista que uisibilia  nominantur, Deum nemo uidit unquam: Nec uideri potest, quoniam est natura inuisibilis, sic est incorruptibilis; que contextim posuit Apostolus dicens: »Regi autem seculorum inuisibili, incorruptibili ,« quia sicut nunc incorruptibilis, nec postea corruptibilis: ita non solum nunc, sed etiam semper est inuisibilis. Nec in loco enim uidetur, sed mundo corde; nec corporalibus oculis queritur, nec circumscribitur uisu, nec tactu tenetur, nec affatu auditur, nec sentitur incessu. Unigenitus autem Filius, qui est in sinu Patris, deitatis naturam atque substantiam insonanter narrat, et ideo dignis idoneisque tanto conspectu oculis etiam inuisibiliter monstrat. Ipsi enim sunt oculi de quibus Apostolus dicit illuminatos oculos cordis nostri , et de quibus dicitur: »Illumina oculos meos, ne unquam obdormiam in morte .« Dominus enim spiritus est. Unde: »Qui adheret Domino, unus spiritus est .«

Proinde qui potest Deum inuisibiliter uidere, ipse potest Deo incorruptibiliter adherere. Puto iam non esse in questione quam proposuisti amplius  quod requiras. Hec sunt uerba Augustini: Qui intelligit, certissime uidet nunquam per oculos corporis se Deum uisurum. Ut cetera omittam, Deus et nunc et semper est inuisibilis, sicut nunc et semper incorruptibilis: ideo autem est inuisibilis, quia non potest uideri corporeis oculis, quibus uidentur ista uisibilia, et ob hoc dicta uisibilia. Unigenitus etiam narrat et monstrat inuisibiliter oculis cordis Dei substantiam et incorruptibiliter possumus Deo qui spiritus est, adherere, si possumus eum inuisibiliter uidere.  In resurrectione diuine sapientie agnitione replebimur, nec rerum intellectus ueracissimus disciplinis onerosis imbuitur, sed in elaborato mentis lumine declaratur. Ibi beatis talis splendor mentis est, et lumen intelligentie, ut  ipsum sicut in maiestate sua est, mereantur conspicere Creatorem. Quocirca libris commonemur ueris, quod pars illa emundata atque meliorata diuino munere ueraciter speculetur auctorem, qui eius nichilominus portat imaginem. Inde denique Deum uidebimus, unde credimus, et ex ea parte illud summum eximium singulare contemplabimur: Unde utique meliores sumus. : »Quicunque Spiritum sanctum repromissionis acceperit, simul consequetur et arrhabonem hereditatis, que hereditas uita eterna est. Quomodo autem arrhabo, qui nobis tribuitur, non est extra nos, sed intra, sic et hereditas ipsa, hoc est regnum Dei quod intra nos est, in nobis uersatur intrinsecus. Que enim potest esse maior hereditas quam contemplari et  uidere sensu pulchritudinem Sapientie, et uerbi, et ueritatis, et luminis, et ipsius Dei ineffabilem naturam considerare, omniumque que ad similitudinem Dei condita sunt substantia contueri. Iste autem Spiritus sanctus qui est arrhabo hereditatis nostre, ideo nunc sanctis datur ut redimantur et copulentur Deo.



DOMINICA DECIMA QUARTA. Secundum Lucam.


 »Cum iret iehsu in Hierusalem transibat per mediam Samariam et Galileam. Et cum ingrederetur quoddam castellum, occurrerunt ei decem uiri leprosi. Qui steterunt a longe, et leuauerunt uocem dicentes: Iesu, preceptor, miserere nostri .« Leprosi sunt qui scientiam uere fidei non habentes, uarias erroris doctrinas profitentur. ueras falsis permiscent inordinate, quasi diuersos lepre colores ostendentes. Hi uitandi sunt ab Ecclesia, et longe remoti necesse habent ut magno labore clament, quousque per cognitionem preceptoris redeant ad formam salutis.

»Quos ut uidit dixit: Ite, ostendite uos sacerdotibus. Et factum est, dum irent, mundati sunt.« Solos leprosos inuenitur Dominus misisse ad sacerdotes, quia sacerdotium Iudeorum figura erat sacerdotii  quod nunc est in Ecclesia. Et quisquis uel heretica prauitate uel gentili superstitione uel Iudaica perfidia, uel etiam fraterno schismate per Dei gratiam mundatus caruerit, necesse est ut ad Ecclesiam ueniat, coloremque fidei uerum aliis similem ostendat. Unde Paulus ad Ananiam missus est , ut sacramentum fidei perciperet, et uerus ei color approbaretur, non quod Dominus omnia per se nequeat, sed ut ipsa societas fidelium inuicem communicando unam speciem ueri coloris in fide confirmet. Cornelius etiam precibus eius auditis iussus est mittere ad Petrum propter unitatem confirmandam .

»Unus autem ex illis ut uidit quia mundatus est, regressus est cum magna uoce magnificans Deum. Et cecidit in faciem ante pedes eius, gratias agens.  Et hic erat Samaritanus.« Unus qui regressus est gratias agens significat humilitatem unitatis Ecclesie. Samaritanus interpretatur custos. Quo nomine ille significatur, qui omne robur suum Deo attribuit, iuxta Psalmistam: »Fortitudinem meam ad te custodiam, quia tu es Deus susceptor meus .« In faciem cadit qui de malis perpetratis erubescit. De persecutoribus uero Domini scriptum est quia »abierunt retrorsum et ceciderunt .« Qui ante se cadit, uidet quo cadat; qui autem retro cadit non uidet. Iniqui ergo retro cadunt, quia cor ante ruinam exaltatur, ut non uideant quid eos sequatur. Iusti autem ante se cadunt, quia compuncti humiliantur. »Respondens autem iehsu dixit: »Nonne decem mundati  sunt, et nouem ubi sunt? Non est inuentus qui rediret et daret gloriam Deo, nisi hic alienigena. Et ait illi: Surge, uade quia fides tua te saluum fecit.« Si fides hunc saluauit, perfidia nouem perdidit. Unum si addatur ad nouem quedam effigies unitatis impletur, quo fit tanta complexio, ut ultra non progrediatur numerus nisi ad unum redeat. Nouem itaque indigent uno ad quamdam unitatem, unum uero non indiget eis ad unitatem sui. Quamobrem unus qui gratias egit significat illos qui in unitate sunt Ecclesie; nouem uero illos qui extra sunt. Dominus querit ubi sint, quia scire Dei eligere est; nescire uero, reprobare. Quando mundati sunt cognouerunt Deum, sed abierunt retrorsum. De talibus  dicit Apostolus: »Qui cum cognouissent Deum, non ut Deum magnificauerunt aut gratias egerunt .« Sciendum quia unus dicitur prima unitas, decem uero secunda. Et illa confertur Deo, quia in se multiplicata, nec augetur nec minuitur; hec, Ecclesie, quia in se multiplicata crescit in centenarium. Dicitur uero in denario, qui est unitas centenarii, uarietas per sui multiplicationem generatur; bene dicuntur fuisse decem leprosi, qui a fide unius Dei fuerant diuersi. Et sicut omnes fideles per denarium signari possunt ob custodiam decem mandatorum, sic omnes infideles eodem numero intelligi possunt econtrario ob negligentiam eorumdem mandatorum. Unus qui rediit ad Dominum curatus dicitur alienigena, uel quia prius alienus  fuit ab Ecclesia, uel quia se alienauit a sociorum suorum perfidia. Aliter: Decem leprosi Domino castellum intreunte mundati sunt: Dominus quippe intrauit castellum, dum incarnandus descendit in uirginis uterum, Spiritus sancti saccellum. Decem uiri leprosi erant omnes homines X Preceptorum transgressione uel X plagarum Aegypti percussione maculosi . Sciendum est autem quod he decem plage contrarie sunt decem preceptis legis. Prima plaga est aqua uersa in sanguinem; secunda, rane; tertia, sciniphes; quarta, omne genus muscarum; quinta, mors in pecora Aegyptiorum; sexta, pustule et uesice turgentes in hominibus et iumentis; septima, grando super omnes fructus preter serotinos; octaua, locuste, que comedebant  quod residuum fuit; nona, triduane tenebre; decima, mors primogenitorum omnium. His ut iam diximus contraria sunt decem precepta legis. Primum enim preceptum est: »Non habebis deos alienos. Ego enim sum Dominus Deus tuus .« Compara primum preceptum prime plage, scilicet unum Deum ex quo sunt omnia intellige in similitudinem aque a qua generantur omnia. Aqua igitur uersa in sanguinem significat Deum, quem tunc homines uerterunt in sanguinem, cum eum ceperunt credere corruptibilem. Unde Apostolus dicit: »Et mutauerunt gloriam incorruptibilis Dei in similitudinem imaginis corruptibilis hominis .« Imago enim corruptibilis est sicut sanguis. Secundum autem preceptum est: »Non assumes  nomen Dei in uacuum .« Hic assumit nomen Dei in uacuum qui in nomine Dei iurat, non credit se puniendum. Huic precepto contrarie sunt rane strepentes: quod significat fallaces homines ueritati repugnantes, et mendacium per nomen Dei ponentes. Tertium preceptum est: »Memento ut Diem Sabbati sanctifices; nichil operis facies in eo .« In tertio isto precepto insinuatur quoddam uacationis iudicium. Que uacatio est tranquillitas mentis uel sanctificatio Sabbati, quia ibi requiescit spiritus Dei, sicut ipse dicit: »Super quem requiescet spiritus meus, nisi super humilem, et quietum et trementem sermones meos?«  Huic tertio precepto, scilicet uacationis, opponuntur  sciniphes et musce, que sunt ingentis inquietudinis. Quartum preceptum: »Honora patrem tuum et matrem .« Huic contraria est quarta Aegyptiorum plaga, scilicet canine musce. Caninum est enim parentem non agnoscere, et cecitatem mentis, qua canes nascuntur, contra parentes exhibere. Quintum preceptum est: Non mechaberis .« Huic precepto opponitur quinta plaga, scilicet mors in pecora Aegyptiorum. Et coire et generare est pecudum, ratione intelligere humanum est. Ideo ratio, que presidet imminentes motus inferiores carnis tanquam dominantes, debet non immoderate et illicite passim uageque laxare. Ideoque ipsis pecoribus natura datum est instituente Creatore ut non moueantur ad feminas nisi certis  temporibus. Neque enim ratione se cohibet alio tempore pecus, sed ipso motu frangente torpescit. Homo autem ideo semper moueri potest, quia et refrenare motus potest. Sextum preceptum est: »Non occides .« Huic sexta plaga contraria est, scilicet pustule et uesice in omni carne. Quod significat sicut caro accenditur ad odium proximi et ad fundendum sanguinem, sic ardebit igne eterni iudicii. Septimum preceptum est: »Non furaberis .« Huic precepto contraria est septima plaga, scilicet grando in fructibus. Quod significat: Quidquid proximo furtim subtrahis, celestis iudex uindicabit. Octauum preceptum est: »Non dices falsum testimonium .« Huic contraria est octaua plaga, locuste, animal dente noxium. Quod significat  quod fallax mordendo et mentiendo nitatur infestare proximum. Unde Apostolus ait: »Si mordetis et comeditis inuicem, uidete ne ab inuicem consumamini .« Nonum preceptum est: »Non concupisces rem proximi tui .« Huic opposita est octaua plaga, scilicet dense tenebre. Quod significat in tenebris esse et ad eternas tenebras tendere qui quod sibi non uult, hoc alii meditatur inferre. Decimum preceptum est: »Non desiderabis uxorem proximi tui . Non seruum, non ancillam.« Huic precepto contraria est decima plaga, scilicet mors primogenitorum. Quod significat quod qui uolunt hereditarie aliena possidere, et desiderant mortem momentaneam aliorum, incurrunt eternam. His decem plagis pro transgressione  decem preceptorum legis erant homines maculosi, et quasi ex percussione earum leprosi. Qui a domino ad sacerdotes destinantur, sed in itinere mundantur, quia dum peccatores delicta sua confiteri ad sacerdotes currunt, protinus ueniam de commissis habebunt. Unus qui pro sanitate grates retulit est catholicus populus qui pro salute sua iugiter Deo gratias agit.



De sex speciebus lepre.

»Homo in cuius carne et cute ortus fuerit diuersus color sine pustula, uel quasi lucens quidpiam, id est plaga lepre, adducetur ad Aaron sacerdotem uel unumquemlibet filiorum eius. Quisque cum uiderit lepram in cute, et pilos in albo mutatos colore lepra est, et ad arbitrium eius separabitur .« Lepra quippe doctrina falsa est. Proinde leprosi  non absurde intelliguntur heretici qui unitatem uere fidei non habentes uarias doctrinas profitentur ueraque falsis admiscent: sicut et lepra ueris falsisque locis humana corpora uariando commaculat. Huius scilicet lepre inuenimus legislatorem sex species in homine posuisse: primam capitis et barbe, secundam caluitii et recaluationis, tertiam carnis et cutis, quartam cutis et corporis et cicatricis albe cum rubore; quintam ulceris et cicatricis; sextam ustionis . In capite lepram portant qui in diuinitate Patris uel in ipso capite, quod est Christus, peccant. Caput enim uiri Christus. Hanc lepram habuerunt Iudei, ualentiniani, Marcianite et Fotiniani: qui omnes in caluitio lepram  gerunt, quia errorem suum aperta prauitate defendunt. In barba lepram gerunt, qui de apostolis et sanctis Christi aliquid peruerse sentiunt, atque eos prauum quodlibet predicasse confingunt. Sicut enim barba ornamentum est fieri, ita scilicet Apostoli et doctores ornamentum prestant in corpore Christi. Corpore lepram habent qui Ecclesie detrahunt, sicut Exariani qui negant carnis resurrectionem, et sicut Nouatiani, qui nuptias damnant, et peccantibus penitentibus denegant, et sicut ex calice qui inter alios errores regnum celorum paruulos habere non credunt; et Ariani qui uetant pro defunctis offerri sacrificium. In carne et cute lepram gerit, qui carnalia uel exteriora suadere conatur, ut Cerinthiani, qui resurrectionem futuram in carnis uoluptate  existimant, uel sicut illi qui dicunt in fide manentibus, quamuis carnaliter uiuant, non posse imputari peccata. In cicatrice sanati ulceris lepram portat, qui post cognitionem et medicinam Dei et manifestationem fidei quam a Christo suscepit, rursus in ipsa cicatrice accedit ad aliquod erroris prioris indicium, aut ad perfidiam ueteris dogmatis. In carne uiua gestant lepram, qui de anima que uita est aliquod falsum existimant, sicut illi qui dicunt animam de carnis substantia propagatam, et sicut qui animam simul cum corpore mori putant. In cicatrice ustionis lepram habent Manichei, qui inani abstinentie cruciatu corpora sua exurunt, et per infidelitatem non munditiam, sed lepram inde gignunt. De talibus enim dicit Apostolus: »Discedent,« inquit,  »quidam a fide, attendentes spiritibus erroris et doctrinis demoniorum, in hypocrisi loquentes mendacium, et cauteriatam suam habentes conscientiam, prohibentes nubere, et abstinere a cibis quos Deus creauit .«

Sed adhuc adiicit colores leprarum, id est pallidam, rubentem, albam, liuidam, nigram, florescentem . Itaque dum pallidam lepram dicit imbecillem et fragilem fidem animi denotat, que prodito colore nigritatis erroris infirmitate languescit. Cum autem rubicundam lepram ostendit homicidii cruore infectos denotat et urit; cum uero albam, illos qui se mundos appellant, siue illos qui de falso merito gloriantur. Cum albam uel liuidam lepram commemorat, inuidie uel liuoris notas exprimit.  Cum uero nigram insinuat, sacrificiorum furno et busto idololatrie denigratam conscientiam detestatur; cum florescentem, toto corpore, et cooperientem pelliculam corporis a capite usque ad pedes dicit, auaritie crimen ostendit, quia cum floridum et iucundum hominem putant felicem esse in hoc mundo et diuitem uideri, tunc pestis auaritie omne genus hominum quasi totum corpus crebro erroris illius contagio commaculat. Cum autem lepram habet cum rubore et pallore permistam, eum hominem denotat qui, cum sit imbecillis animo et mendax, facile in furorem prorumpit, et leuitate mox facile petulat. Pallor mentientem linguam significat, rubor uero iracundiam. Est autem lepra  peccati, que sacrificiorum oblationibus emundatur, id est corde contrito et humiliato. Est et idololatrie, que aqua abluitur baptismi. Est hereticorum qui, uII dierum purgatione extra castra esse iubentur, ut per septiformis Spiritus agnitionem purificentur. Est et que uisui sacerdotum offertur per doctrinam. Ulcus autem lepre quod omnino mundari non potest, eorum est qui in Spiritum sanctum peccant, nec dicunt penitentes posse consequi ueniam. De his autem ait ueritas: »Qui peccauerit in Spiritum sanctum,« non remittetur ei neque in hoc seculo neque in futuro. Quod uero iubetur leprosis ut exeant de castris et sedeant foris, donec mundetur lepra eorum, intelligitur hereticos debere proiici ab Ecclesia, donec a proprio errore mundentur, et sic  reuertantur. Eiusmodi uero dissolutis tunicis, capite discooperto, et ore obuoluto sedere iubentur, mundationem lepre exspectantes: dissolutis tunicis, id est omnibus secretis manifestis, capite discooperto, ut a cunctis eius nudatio uideatur; ore clauso, ne ulterius impia doceat uel loquatur. Sed adhuc adiecit Scriptura lepram esse in uasis, parietibus domus, in uestimento, intra maceriam. Lepra in parietibus domus hereticorum congregatio denotatur, que per sacerdotem purgari debet. Lepra in uasculis unicuique homini proprii corporis delictum. Lepra in domibus uel in uestimento, que extra corpus nutriuntur, uel que in ipso corpore perpetrantur, tamen et hominis anima intelligitur, et turma mollissimi corporis sensus. Quod uero leprosi  in lege ad sacerdotem mittuntur, iudicatur pro mundatione hereticorum annua sacrificia in Ecclesia debere offerri, et sic reconciliari unitate Ecclesie.



Moralitas de Naaman Syro, et die septimo lauatur in Iordane.

Naaman princeps militie regis Syrie erat uir magnus et diues, sed leprosus, et habebat in domo sua puellam quamdam ancillam ex terra Isrelis . Hec est series historie quam retexuimus. Historia est doctrinalis area, in qua boni discursores flagellis diligentie et uentilabro inquisitionis grana a paleis separant. Sicut latet mel sub cera, et nucleus sub testa: sic sub cortice historie dulcedo moralitatis.  Naaman interpretatur decor, uel decorus, et significat diuites huius mundi, qui uidentur in oculis suis potentes et preclari. Hi prediti copia rerum, gloriosi titulis parentum, sublimes celsitudine notorum, habentes scientiam litteralem et forensem, leprosi tamen sunt uarietate criminum. Multiplicati fructu frumenti, uini et olei sunt, quod est materia et opportunitas peccandi, proniores sunt ad uitia, et paratiores ad scelera, ad iniuriam liberiores, sicut dicitur: »Prodiit quasi ex adipe iniquitas eorum .« Cum tamen uenerit tempus miserendi, et tempus uisitationis eorum habent consilium puelle. Puella ista est diuina gratia uel sapientia que uirgo est propter integritatem, sicut illa Abisag qua senes calefacit, iuuenes non urit.  Que etiam puella ancilla est, quia omnibus officiosa. Unde dicitur: »Sapientia clamitat in plateis. Usquequo, paruuli, diligitis infantiam .« Et subinde: »Donum bonum tribuam uobis .« Et rursum: »Bibite uinum quod miscui uobis .« Hec tamen uel ancilla sedula et puella, cum in se non habeat maculam aut rugam, seruit tamen leprosi principis coniugi, dum sceleratorum potentum naturali interius rationi salutis desiderium ac cognitionem subministrans, decoloratos peccatis preclaros reddit et fulgidos. Hec ergo dat consilium Naaman, dicens: »uade in Samariam ad Eliseum prophetam, et sanabit te a lepra quam habes .« Samaria interpretatur custodia. uade in Samariam, redi ad tuam custodiam,  uigila supra actiones tuas: pastoribus uigilantibus supra gregem suum angelica facta est uisio et allocutio.

Scito teipsum, unde dicitur: »Redite, preuaricatores, ad cor .« Dina que euagatur a principe terre corrumpitur. Non uadit in Samariam qui excussus a propriis, aliena negotia curat. Consilio puelle abiit ad Eliseum, et pulsauit ad ostium domus eius . Eliseus salus Domini interpretatur. Hic est iehsu Saluator mundi, qui saluum fecit populum suum a peccatis eorum . De quo Propheta: »Salus tua, Deus, suscepit me .« Et ipse de se: »Salus populi ego sum .« Domus eius sunt sancte Scripture, uel Ecclesia uel religiose persone, in quibus  habitat per gratiam. Ostium est penitentia, per quam intramus ad eum, et ipse ad nos. Unde dicitur: »Adhuc te loquente, dicam, ecce adsum ;« et illud: »Reuertimini ad me, et ego reuertar ad uos .« Auersi sumus ab illo, et ille auersus est a nobis, reuertamur ad illum, et ille reuertetur ad nos: Eliseus sedens in cathedra sua, misit ad eum puerum suum in hec uerba: uade, descende in Iordanem, et lauare septies, et mundaberis . Eliseus noster sublatus a nobis corporaliter, sedet ad dextram Patris, in his scilicet que sunt potiora, nec apparet modo corporaliter, sed mittit puerum suum. Puer iste intellectus est uel ratio pura, ad imaginem Dei facta. Hic est puer qui de strage filiorum et filiarum solus euasit, ut  renuntiaret Iob. uel puer iste est Spiritus sanctus, quia pueros facit malitia paruulos, et pueros simplicitate. uel puer in sacra Scriptura ob puritatem sermonis, et ob eloquia casta. Hic itaque puer dicit: »Descende de Syria, id est de elatione. Syria quippe sublimis interpretatur, in Iordanem, id est ad conformitatem Christi que est humilitas.« Titulus namque diaboli superbia est, titulus Christi humilitas. Huius enim discipline proposuit se scholarem magistrorum dicens: Non ad oracula prophetarum, non ad enigmata uos mitto, sed »a me ipso discite quia mitis sum et humilis corde .« Ipsum me propono uobis speculum. Humilitas autem exterior parum ualet, nisi adsit interior,  uera scilicet obedientia. Hec tria exigit a te, ut humilitas sedeat in corde, patientia seruetur in ore, perseuerantia teneatur in opere. uerba etiam consonant, »descende in Iordanem.« Iordanis descensus interpretatur. Et hec est quedam causa quare Dominus hunc fluuium specialiter eligeret, ut in eo baptizaretur. »Lauare septies,« id est perfecte. Et indignatus Naaman, respondit: »Nunquid non meliores sunt Abana et Parphar fluuii Damasci omnibus aquis Isrel, ut lauer in eis et munder?«  Damascus interpretatur bibens sanguinem. Hic est mundus qui nostra eterna morte delectabiliter per cruentum peccati poculum inebriatur. Parphar talpa dicitur, illud deforme et cecum animal pro domicilio latebras terre et cauernas inhabitans,  hortosque et sata suffodiens. Significat autem auiditatem terrenorum, qui oculos suos statuerunt declinare in terram. Hec est et mulier curua, quam Dominus erexit. Abana latere lapides eius interpretatur.

Per quod precipui quique signantur Ecclesie uel huius seculi. Ecclesie, secundum illud: »Dispersi sunt lapides sanctuarii in capita omnium platearum ;« seculi, iuxta illud eiusdem prophete contra Babylonem: »Tollite de uia lapides , quia uidelicet honores ambiunt qui humilitatis formam abnuunt. Hoc respondent quotidie dicentibus nobis ut uisibilia contemnant: Nonne melius est diuitias habere, epulari laute et delicate, molliter cubare, ad libitum deambulare, et in honoribus oblectari,  quam expendere dies nostros in afflictionibus? Hoc est dicere: »Nunquid non meliores sunt Abana et Farphar omnibus aquis Isrelis?« Constipatores dixerunt ei et laterales: »Et si rem grandem dixisset tibi propheta, certe debueras facere; quanto magis quia dixit tibi: Lauare et mundaberis .« Laterales nostri angeli sunt, dati nobis ad custodiam, et uiri religiosi qui dicunt: Etsi ultra facultatem esset quod precipitur, facere debueras, et proponunt crucem Petri, ensem Pauli, equuleum uincentii, craticula Laurentii. Ipse etiam camelus noster per foramen acus, id est Christus angustiam passionis transiuit; que si intueamur, etiam si grandis res nobis imperetur, recusare non  debemus, quia non sunt condigne passiones huius temporis ad futuram gloriam . Et si rem grandem, in prima creatione Deus me dedit mihi, in regeneratione me mihi reddidit, se etiam pro me dedit. Quid magni faciam pro tali dato, pro tanto pretio, pro me erogato? »Quid retribuam Domino, pro omnibus que retribuit mihi?«  Moriar, dixit Propheta, hoc est enim, calicem salutaris accipiam .

Eorum consiliis descendit, et lauit se septies in Iordane . Septem sunt lauationes uel purgationes: Lauatio extra corpus, lauatio circa corpus, lauatio in corpore, duplex in lingua, duplex in mente. Lauatio extra corpus est abrenuntiatio  diuitiarum et possessionum, que extra dicuntur, quia nec corpori adherent, nec de eius substantia sunt. Secunda lauatio circa corpus, est contemptus pretiose uestis, quia si non esset peccatum uti pretiosa ueste, non diceret Apostolus: »Non in ueste pretiosa .« Item: si non esset laudabile uti ueste uili, non tot haberemus testimonia, tot commendationes Christi de Ioanne et Elia, qui uilibus usi sunt. Iacob quoque ait: »Si Dominus  Deus meus dederit mihi panem ad edendum et uestimentum quo operiar .« Non dixit quo superbiam, sed ad tegendam nuditatem. Tertia lauatio in corpore est mortificatio membrorum, castigatio corporis. Unde Paulus ait: »Castigo corpus meum, et in seruitutem redigo .« Hec uidelicet caro est Agar, contradicens domine sue. De qua Ambrosius: Iure pertulit iniuriam, que induerat insolentiam. Caro nostra est animal lasciuiens, asina petulca, sed castiganda est, ut domine obediat. Due lauationes in lingua sunt cauere uerbum iactantie in prosperis, si quando prosperitatem dat Deus in carnalibus uel spiritualibus, et cauere uerbum patientie in aduersis. Qui iuste punitur et impatiens est, socius est latronis  a sinistra Domini pendentis; qui iniuste punitur et patienter fert, consors Christi est; qui et iuste punitur et patiens est, similis est latroni a dextris qui dixit: »Nos quidem digna factis recipimus .« Due lauationes in mente sunt proprie uoluntatis abdicatio, et propriorum consiliorum non presumptuosa defensio. Abdicanda est uoluntas, ut qui habet exterius silentium et in prosperis et in aduersis, non retineat interius propriam uoluntatem, ne sit conformis diabolo. Sicut enim Deus se uoluit unum esse principium omnium, ita et suam uoluntatem retinens non submittens eam Deo, constituit quasi alterum principium uoluntatum. Non est presumendum de consilio. Quidam enim addunt auctoritatem Scripture ad obstruenda  ora aliorum et astruendam sententiam suam. He septem lauationes in Christo fuerunt. Lauatio extra corpus, quia cum diues esset, pauper pro nobis factus est; lauatio circa corpus, quia natus est, in presepi est positus, pannis obsitus; in corpore, quia ieiunauit et in oratione pernoctauit; in linguam non offendit per prospera, quia cum uellent eum regem facere, fugit; non offendit in aduersis, quia sicut ouis coram tondente se obmutuit. Lauationem in corde habuit, quia non uenit facere uoluntatem suam, sed Patris, et diuinum consilium preposuit consilio Petri dicentis: »Absit a te, Domine, non erit tibi hoc .« Iterum cum dicerent Ioseph et mater sua: »Fili, quid fecisti  nobis sic? respondit: Quia in his que Patris mei sunt oportet me esse ,« et tamen sequebatur eos, et erat subditus illis . »Et facta est caro eius, sicut caro pueri ,« id est ad similitudinem Christi. Iste est puer, de quo dicitur: »Puer natus est nobis .« Adam perdidit conditionem, innocentiam, immortalitatem. Hec tria retulit nobis iste puer. Ista est septem ablutio Naaman in Iordane.



DOMINICA DECIMA QUINTA. Secundum Mattheum.


 »Nemo potest duobus dominis seruire. Aut enim  unum odio habebit et alterum diliget: aut unum  sustinebit et alterum contemnet .« Non potestis Deo seruire et mammone, id est opus diuerse uoluntati dominorum non conuenit: Mammona Syriace, diuitie nuncupantur Latine. Audiat hoc auarus. Non dixit, qui habet diuitias, sed qui seruit, id est qui custodit ut seruus, et non distribuit ut dominus. Mammona apud Hebreos diuitie dicuntur, Punice autem mammon, id est lucrum dicitur. Qui seruit mammone diabolo seruit, qui princeps huius seculi a Domino dicitur . »Et alterum diliget,« id est Deum. Quis enim diabolum diligit? Patitur tamen aliquis eum, sicut qui in magna domo aliqua aliene ancille coniunctus propter cupiditatem suam duram patitur seruitutem, etiam si dominus ancille non diligat.  »Et alterum contemnet.« Quis Deum potest odisse? Contemnit tamen aliquis eum, id est non timet, cum nimis de eius misericordia presumit. Unde illud: »Fili, ne adiicias peccatum super peccatum, et dicas: misericordia Dei magna est .« Lucas habet »adherebit ,« ubi Mattheus dicit »sustinebit.« Et utrumque respicit ad diabolum, cui male acquirentes diuitias adherendo sustinebunt illum.

»Ideo dico uobis, nec solliciti sitis anime uestre quid manducetis, neque corpori uestro quid induamini.« De carnali cibo et uestimento hoc accipiendum est, quia de spiritualibus semper debemus esse solliciti. Labor exercendus, sed sollicitudo est tollenda, de carnalibus quidam addunt,  neque quid bibatis.

»Nonne anima plus est quam esca, et corpus plus quam uestimentum?« Sensus est: Qui prestitit maiora, prestabit et minora. Pro hac uita posuit animam, iuxta illud: »Qui amat animam suam perdet eam .«

Respicite uolatilia celi, quoniam non serunt neque metunt, neque congregant in horrea, et Pater uester celestis pascit ea: Nonne uos magis pluris estis illis? Hoc ad litteram intelligendum est, quia Dominus manifeste omnem curam rerum presentium admonet, et attentos tantum esse in spe futuri docet. Rationale animal cui eternitas promittitur plus est quam irrationale. »Magis pluris,«  hoc est multo pluris pretii estis uos quam uolatilia celi erii.

»Quis autem uestrum cogitans potest adiicere ad staturam suam cubitum unum?« Si ergo neque quod minimum est potestis, quid de ceteris solliciti estis? Illi relinquite tegendi corporis curam, cuius cura factum est.

»Considerate lilia agri quomodo crescunt: non laborant neque nent.« Non hic est igitur querenda allegoria, sicut nec in auibus, sed de minoribus persuasio fit ad maiora.

»Dico autem uobis quoniam nec Salomon in omni gloria sua coopertus est sicut unum ex istis.« Que purpura regum, que pictura textricum potest floribus comparari? Ipse color dicitur operimentum  florum, sicut dicitur: Operit istum rubor.

»Si autem fenum, quod hodie est et cras in clibanum mittitur, Deus sic uestit, quanto magis uos, modice fidei?« uestit, id est adornat Deus fenum, hoc est herbas et pulchro colore et bono odore. Quod cum siccatum fuerit mittetur in clibanum, id est in aceruum habentem speciem clibani. Modica fides est que nec de minimis certa est, necdum eterna sperat. »Nolite ergo solliciti esse, dicentes: Quid manducabimus, aut quid bibemus, aut quo operiemur? Hec enim omnia gentes inquirunt. Scit enim Pater uester quia his omnibus indigetis. Querite autem primum regnum Dei, et iustitiam eius: et hec omnia adiicientur uobis.«  Gentibus nulla cura est de futuris, sed semper presentia querunt. Filiorum autem est querere regnum Dei; et hec omnia paterna gratia adiicientur etiam non querentibus, ut nec in presenti nec in futuro desit eis aliqua gratia. uerumtamen si presentia subtrahuntur, ad probationem est; si dantur, ad gratiarum actionem: que omnia comparantur in bonum. Scit enim celestis medicus que nobis daturus est ad consolationem; quid uero subtracturus ad exercitationem. Non enim iumento suo homo cibaria sine causa detrahit. Cum dixit: »Primum querite regnum Dei,« significauit temporale posterius querendum non tempore, sed dignitate. Illud tanquam bonum, hoc tanquam necessarium, sed necessarium propter illud bonum. Aperte enim  ostendit non temporalia sic appetenda, ut propter ipsa bene facere debeamus, licet sint necessaria. Quecunque enim facimus, propter regnum Dei facere instituimur. Non enim euangelizare debemus ut manducemus, sed manducare ut euangelizemus; quia quidquid propter aliquid aliud queritur, uilius est quam id propter quod queritur. Non omnes propter salutem Ecclesie ministrant, sed propter temporalia, aut propter utrumque. Sed supra dictum est: »Nemo potest duobus dominis seruire,« ergo tantummodo propter regnum Dei debemus operari bonum, et non in hac operatione uel sola uel cum regno Dei mercedem temporalium cogitare. Quorum omnium temporalium nomine  Christianum posuit, dicens:

»Nolite solliciti esse de crastino.« Non enim dicitur crastinus dies, nisi in tempore. Nolite ergo solliciti esse in crastinum. Crastinus enim dies sollicitus erit sibi ipse.

»Sufficit diei malitia sua.« De presentibus concedit esse sollicitos, non de futuris. Unde Apostolus: »Nocte et die manibus nostris laborantes, ne quem uestrum grauaremus .« Cras in Scripturis futurum tempus intelligitur, dicente Iacob: »Exaudiet me cras iustitia mea .« Per diem intelliguntur homines quorum dies est, ut ait Apostolus: »Redimentes tempus quoniam dies mali sunt .« Sensus ergo est: Dies crastinus, id est futuri temporis, homines erunt solliciti  sibi. Tu uero sis sollicitus de te in presentiarum. Sollicitus in supradictis significat anxietatem; hic uero prouidentiam, quam futurum tempus afferet secum, ut cum necesse erit sumere aliquid temporale adsit, quia nouit Deus quid indigemus. Curam autem presentium malitiam uocat, quia penalis est et pertinet ad mortalitatem quam peccando meruimus; que in se satis onerosa est, necdum etiam futurorum curam superaddamus. Hoc loco uehementer cauendum est, ne cum uiderimus aliquem seruum Dei prouidere, ne ista necessaria desint uel sibi, uel sibi commissis, forte iudicemus eum contra precepta Domini facere. Nam et ipse Dominus loculos habere dignatus est cum pecunia: ne quis in hoc scandalum pateretur:  Paulus etiam uidetur cogitasse de crastino, cum dicit: »De collectis autem sicut ordinaui facite .« Ad hanc ergo regulam totum hoc preceptum redigitur, ut etiam in istorum prouisione regnum Dei cogitemus, in malitia uero regni Dei non ista cogitemus. Itaque non labor et prouidentia damnantur, sed mentem prefocans cura.



Collatio Dei cum diabolo de iure Dei et hominis.

Deus, per hominem mundum redempturus, in mundum uenit, et toti mundo diabolum dominantem inuenit. Deus per hominem mundum uisitans in propria uenit, et homo per Deum mundum non amans, ubi reclinaret caput non habuit. Deus  homo in hoc mundo elementis imperauit, et homo Deus de hoc mundo regnum se non habere dixit. Ergo ad aliquid totum Dei erat, et ad aliquid totum diaboli. Totum Dei quod ipse fecerat; totum diaboli quod ipse possidebat. Deus in principio mundum creauerat, et diabolus a principio mundum possidebat. Ergo certamen factum est Deo, et certamen factum est diabolo. Deus dixit se quod suum erat debere recipere; diabolus dixit se in suo non debere calumniam sustinere. Deus dixit se post tam longam patientiam digne satisfactione honorandum; diabolus dixit se post tam longam negligentiam sua possessione non priuandum. Deus dixit aliena eum fraudulenter abstulisse, uiolenter tenuisse; diabolus dixit eum nec cum abstulit contradixisse, nec cum  tenuit aliquando repetisse. Deus dixit potenter se ad sua recipienda, si uellet, uiribus uti; diabolus dixit eum contra iustitiam non debere uiribus abuti. Deus dixit iustum non esse si quod pie creauerat perire permitteret; diabolus dixit iniustum esse si quod sponte perierat, restauraret. Deus dixit se uelle misereri per benignitatem propriam; diabolus dixit se nosse damnum pati per potestatem alienam. Deus dixit iustum esse ut de peccato penitentes ad salutem reciperentur; diabolus dixit iustum non esse ut in peccato persistentes ad salutem cogerentur. Deus dixit se uenisse ut uolentes non cogeret, sed ut uolentes adiuuaret; diabolus dixit interim pro tempore equanimiter se passurum uolentes amittere, si nolentes retineret. Deus dixit in  aliena se manum non mittere, si sua redderentur; diabolus dixit se aliena paratum reddere, si sua non auferrentur. Deus dixit se nullum a misericordia posse repellere; diabolus dixit, si omnes perderet, non se posse equanimiter tolerare. Deus dixit se suadere ut in toto ab alieno iure secederet; diabolus dixit se postulare ut saltem pro reuerentia pristine dominationis aliquam in parte requiem sibi non negaret. Deus dixit se cum prius potiora elegisset, post illi abiectiora concessurum; diabolus dixit iure se, dum electionem habere non posset, saltem partitionem facturum. Deus dixit se priuilegio dominationis utriusque potestatem uindicare; diabolus dixit se, quia iam amplius non posset, nichil ex iure, sed ex permissione postulare. Deus  dixit se tantum permissurum quod etiam auari famem satiare posset; diabolus dixit se non tantum accepturum quin amplius cupiat, si fieri possit. His dictis iussit Deus tendi funiculos in partitionem, et inuenit uirentia et irrigua in uallibus imis; minora spatio, maiora pretio, et hoc precepit seponi ad partem alteram; deserta autem et arida in rupibus et montibus altis; lata et aspectui patentia magna spatio; uilia pretio, et hoc iussit ad alteram partem discerni. Tunc mandauit diabolum adesse. Et assistenti sic ait: Ne forte aut uiolentiam iudicantis, aut auaritiam dantis causari ualeas, quidquid oculus tuus uidet, tibi dabo. Tunc diabolus qui omne sublime considerat, et humilia non ualet intueri, leuans oculos  aspexit montes altos et saxa prominentia in rupibus, ac deserta patentia, et quasi totum sibi cessisse glorians, despexit quod Deus elegerat. Cui Deus increpans ac cecitatem elati deridens ait: »Funes ceciderunt mihi in preclaris .« Tu laudas quod uides, et ego laudo quod uideo. Tu in imo es, et propterea oculis tuis nisi alta et exstantia non patent: ego desuper contemplor quam habeant amenitatem humilia, etenim hereditas mea preclara est mihi.



De duobus dominis, et duabus ciuitatibus, et diuersis aliis rebus.

Due sunt ciuitates, Hierusalem et Babylon, et duo populi; amatores Dei, ciues Hierusalem, et amatores mundi, ciues Babylonis; et duo reges, Christus  rex Hierusalem et diabolus rex Babylonis. Inter has duas ciuitates et duos populos, et duos reges, bellum est iugiter, et discordia, et pugna, et signat uterque milites suos: Christus suos, et diabolus suos, ut agnoscant quique regem suum, et agnoscantur ab eo et sequantur eum. Hierusalem enim ciuitas est in celo, Babylon deorsum in terra; similiter Christus sursum est, diabolus deorsum. Milites Christi sequuntur regem suum, et milites diaboli sequuntur regem suum. Christus tribus exemplis uiam nobis ostendit, quam cum sequi debeamus, similiter diabolus tria proposuit, quibus post eum precipitentur qui eum sequuntur. Iter enim ad Christum, quia sursum est, arduum est et arctum est, et longum in sublime; iter ad diabolum, quia  deorsum est, latum est, breueque in profundum et ad precipitium facile. Ideo Christus exemplum paupertatis reliquit, ut exonerati sarcina terrenarum rerum, leues ascendamus per arduum exemplum humilitatis, ut modici sine difficultate transeamus per arctum exemplum patientie, ne deficiamus in longum. Exemplum paupertatis dedit cum dixit: »uulpes foueas habent, et uolucres celi nidos, Filius autem hominis non habet ubi caput suum reclinet .« Exemplum humilitatis dedit, cum dixit: »Discite a me quia mitis sum et humilis corde .« Exemplum patientie dedit quando, cum percuteretur, non repercussit, cum ioco cederetur, sustinuit; exemplum paupertatis, quia in hoc mundo diuitias habere noluit; exemplum humilitatis,  quia gloriam spreuit, exemplum patientie, quia mala sustinuit. Cum laudaretur non letabatur; cum malediceretur, non tristabatur; cum premeretur, non frangebatur. Ait quidam illi: »Magister bone. Et respondit. Quid me dicis bonum?«  Ecce humilitas. Et alii dixerunt: »Demonium habes. Et dixit: Ego demonium non habeo, sed honorifico Patrem meum .« Ecce patientia. Et cum requireret eum populus, ut regem faceret, ille humilitatis exemplum nobis relinquens fugit, et gloriam spreuit: et multa sunt ad hec pertinentia exempla.

Prima ergo est paupertas, ut abiiciamus quod grauat, in quo est peccandi occasio. Et quia paupertas despicitur, sequitur humilitas, qua ipsa etiam  propter Dominum uilitas amatur, et quia rursum qui uilis est sine reuerentia leditur, necessaria est post humilitatem patientia, cum omnia aduersa propter Deum fortiter tolerentur. Paupertas leuem facit et expeditum, humilitas modicum, patientia fortem et robustum. Econtra diabolus suos primum diuitiarum pondere in amore et in sollicitudine onerat ut deorsum ruant; secundo per superbiam inflat, ut per latum incedant; tertio per impatientiam frangit ut cito deficiant. Hi duo populi ab initio sui duas ciuitates edificauerunt: Babylon a Cain cepit, et Hierusalem ab Abel.

Primus enim homo duos genuit filios, diuisionis principium, et diuisionis signum; quia illa massa nature humane, que in ipso primum per conditionem  tota condita erat ad gloriam, postea per preuaricationem tota erat addicta ad penam, ut ostenderetur quod misericordia et ueritas iam tunc diuidi ceperunt in uasa misericordie et in uasa ire, et abiectus est primogenitus terre, sicut primogenitus celi corruerat, si tamen primogenitus erat qui genitus non erat. De ipso enim dictum est: »Ipse principium uiarum Dei .« Et reprobata sunt prima ut ostendatur quia finis principio melior est, quia que in principio facta sunt, a Deo bona quidem facta sunt, sed bona incipientia; que autem in fine facienda erant, bona facienda erant, et bona consummata. Propter hoc etiam in ipsa rerum conditione primum materiam fecit, postea formam superaddidit  ; ut ostenderet quod similiter in rationali natura quod primum esse primum factum erat, postea autem pulchrum esse et formosum esse; et melius addendum erat, ut non nimis gloriaretur in eo quod bonum primum acceperat, sed ad illud potius festinaret quod postea melius acceptura erat. Sed primogenitus primum dilexit ut perderet nouissimum, et ideo reprobatus est et ille in celo et in terra. Sed ille de celo eiectus in terram hominem per inuidiam supplantauit; iste in terra reprobus effectus fratrem suum zelando occidit, quia enim uita illius grauis ei fuit: ideo ad mortem illius festinauit. Cruciabatur enim nequam conscientia quotidie contra se testimonium cernens uitam iusti, et quasi grauis ei ad uidendum fuit, ex cuius penitentia sua condemnabatur  malitia. Idcirco auferre festinauit e medio ipsum, ne eum uideret ad confusionem suam quem uidere noluit ad correctionem suam et emendationem, fortasse estimans postea non fore Deum uindicem iniquitatis, si non superesset homo iustus testis ueritatis. Sic ergo Cain interlector fratris Babylonis fundamenta posuit, Abel autem interfectus sanguine suo primordia Hierusalem in terra consecrauit. Sic Ismel primogenitus reprobus fuit, Isaac uero electus; Esau quoque ab hereditatis sorte et dono benedictionis reprobatur, et Iacob diligitur et erigitur; et reprobato Eliab primogenito, Dauid iunior ad regni fastigium sublimatur. Semper autem milites diaboli furore pugnauerunt, et milites Christi patientia uicere, regem suum paupertatis amore et  humilitatis studio sequentes, patientia autem ad ipsum peruenientes.



Exempla de uariis generibus auium.

Quomodo in presenti euangelio mentio facta est auium et herbarum, ratum duximus aliqua de eis huic operi inserere ad utilitatem moralitatis. Dicit enim beatus Ambrosius in Exameron de hirundine: Hirundo minuscula corpore, sed egregie pia, sublimis affectu: que indiga rerum omnium pretiosiores auro nidos struit, quia sapienter edificat.« Nidus enim sapientie pretiosior est auro. Quid enim sapientius quam ut et uolandi uaga libertate potiatur et hominum domiciliis paruulos suos et tecta commendet, ubi sobolem nullus incurset? Nam et illud  est pulchrum, ut a primo ortu pullos suos humane usu conuersationis assuescat, et prestet ab inimicarum auium insidiis tutiores. Est tamen illud preclarum, qua gratia domos sibi sine ullo adiutore tanquam artis perita componat. Legit enim festucas ore, easque luto illinit, ut conglutinare possit. Sed quia lutum pedibus non potest deferre, summitatem pennarum aqua infundit, ut facile his puluis adhereat et fiat limus, quo paulatim festucas, uel minutos surculos sibi colligat, atque adherere faciat. Eo genere nidi totius fabricam struit, ut quasi pauimenti solo, pulli eius intra edes suas sine offensione uersentur, nec pedem aliquis interserat per rimulas texturarum, aut teneris frigus irrepat. Sed hoc industrie officium prope commune multis auibus; illud uero singulare,  in quo est preclara cura pietatis et prudentis intellectus, et cognitionis insigne, tum quedam medicine artis peritia, quod si qua pulli eius fuerint cecitate suffusi in oculos siue compuncti, habet quoddam medendi genus quo possit eorum lumina intercepto uisui reformare. Nemo igitur de inopia queratur, quod uacuas pecunie proprias edes reliquerit, pauperior est hirundo, que uacua eris abundat industria. Aedificat nec impendit, tecta attollit, et nichil aufert de proximi indigentia, nec paupertate ad nocendum alii compellitur, nec in graui filiorum imbecillitate desperat. Nos uero et paupertas afficit, et plerosque indigentia cogit in flagitium, lucri quoque studio in fraudes uersamus ingenium, atque in grauissimis passionibus spem deponimus, improuidi et  inertes iacemus, cum de diuina miseratione tunc sperandum amplius sit, cum presidia humana defecerint.



De cornice.

Discant homines amare filios ex usu et pietate cornicum, que etiam uolantes filios comitatu sedulo prosequuntur et sollicite, ne teneri forte deficiant, cibum suggerunt, ac plurimo tempore nutriendi officia non relinquunt.



De accipitribus.

Accipitres feruntur duram inclementiam in eo aduersum proprios fetus habere, quod ubi eos aduerterint tentare uolatus primordia, nidis eiiciunt suis, continuoque eliminant, ac si morentur, propulsant, uerberant alis, coguntque audere quod trepidant,  nec ullum postea deferunt his munus alimonie. Cauent itaque ne in tenera etate pigrescant, ne soluantur deliciis, ne marcescant otio, ne discant cibum magis exspectare quam querere, ne nature sue deponant uigorem. Intermittunt studia nutriendi, ut in usus rapiendi audere compellant.



De aquila.

Aquila plurimo sermone usurpatur, quod suos abdicet fetus; sed non utrumque uerum: unum ex pullis duobus, quod aliqui putauerunt, geminandorum alimentorum fastidio occidere. Sed id non facile creditur, presertim cum Moyses tantum testimonium pietatis in pullos suos huic dedit aui ut diceret: Sicut aquila protegit nidum suum, et super  pullos suos considit, expandit alas suas et assumpsit eos, et suscepit super scapulas suas, Dominus solus ducebat eos . Quomodo ergo expandit alas suas, si occiderit alterum? Unde non puto auaritia nutriendi eum inclementem fieri, sed examine iudicandi. Semper enim fertur probare quos genuit, ne generis sui inter omnes aues quoddam regale fastigium degeneris partus deformitas decoloret. Itaque asseritur quod pullos suos radiis solis obiiciat, atque in eris medio pio paruulos ungue suspendat; ac si quis repercussus solis lumine intrepidam oculorum aciem inoffenso intuendi uigore seruauerit; is probatur quod ueritatem nature sinceri obtutus constantia demonstrauerit; si uero lumina sua prestrictus solis radio inflexerit, quasi  degener et tanto indignus parente reiicitur, nec estimatur educatione dignus qui fuit indignus susceptione. Non ergo eum acerbitate nature, sed indicii integritate condemnat, nec quasi suum abdicat, sed quasi alienum recusat.



De fene uel fulica.

Auis que Grece dicitur fene susceptum illum siue abdicatum aquile pullum cum sua prole connectit, atque intermiscens suis, eodem quo proprios fetus materne sedulitatis officio et pari nutrimentorum subministratione pascit et nutrit. Ergo fene alienos nutrit; nos uero nostros immiti crudelitate proiicimus. Aquila uero si proiicit, non quasi suum proiicit; sed quasi degenerem non recognoscit: nos, quod peius est, quos nostros recognoscimus  abdicamus.



De turturibus.

Turturibus Deus infudit hunc affectum, hanc uirtutem continentie dedit: qui solus potest prescribere quod omnes sequantur. Turtur non uritur flore iuuentutis, non tentatur occasionis illecebra. Turtur nescit primam irritam facere, quia nouit castimoniam seruare, prima connubii sorte premissa. Cetera de turture que in Euangelio, »uidens Dominus ciuitatem fleuit super illam .«



De uulture.

Negantur uultures indulgere concubitui et coniugali quodam usu nuptialisque copule sorte misceri, atque ita sine ullo masculorum concipi semine et  sine coniunctione generare, natosque ex his in multam etatem longe uite procedere, ut usque ad centum annos uite eorum series producatur, nec facile eos angusti eui finis excipiat. Quid aiunt qui solent nostra ridere mysteria, cum audiunt quod uirgo generauit, et impossibilem innupte, cuius pudorem nulla uiri consuetudo temerasset, existimant partum? Impossibile putatur in Dei matre, quod in uulturibus possibile non negatur. Alius sine masculo parit, et nullus refellit, et quia desponsata uiro Maria peperit, pudoris eius faciunt questionem. Nonne aduertimus quod Dominus ex ipsa natura plurima exempla ante premisit, quibus suscepte incarnationis decorem probaret, et astrueret ueritatem?



De apibus. Quomodo uiuant.


Apes sole in omni genere animantium communem omnibus sobolem habent, unam omnes incolunt mansionem, unius patrie clauduntur limine; in commune omnibus laborum communis cibus, communis operatio, et communis usus et fructus est, communis uolatus. Quid plura? Communis omnibus generatio, integritas quoque corporis uirginalis; omnibus communis et partus, quoniam ullo neque concubitu miscentur, nec libidine resoluuntur, nec partus quatiuntur doloribus. Et subito maximum filiorum examen emittunt, e foliis et herbis ore suo prolem legentes. Ipse sibi regem ordinant, ipse sibi populos creant, et licet posite sub rege, sunt tamen libere: Nam et prerogatiuam iudicii tenent,  et fide deuotionis affectum, quia et tanquam a se substitutum diligunt, et tanto honorant examine. Apibus rex nature clarus formatur insignibus; ut magnitudine corporis prestet et specie, tum quod in rege precipuum est morum mansuetudo. Nam etsi habet aculeum, tamen eo non utitur ad uindicandum. Sunt enim leges nature, non scripte litteris, sed impresse moribus, ut leniores sint ad puniendum qui maxima potestate potiuntur. Sed et apes ille que non obtemperauerint legibus regis penitenti se multant condemnatione, ut immoriantur aculei sui uulnere. Nulle e domibus exire audent, non in aliquos prodire pastus, nisi rex fuerit egressus, et uolatus sibi uindicauerit principatum. Processus autem est per rura redolentia, ubi inhalantis  horti flores, ubi fugiens riuus per gramina, ubi amena riparum: illic ludus alacris iuuentutis, illic campestre exercitium, illic curarum remissio. Opus ipsum suaue de floribus, de herbis dulcibus: fundamina castrorum prima ponuntur. Quid enim aliud est fauus, nisi quedam castrorum species? Denique ab his presepibus apum succus arcetur. Omnes certant de munere, alie inuigilant querendo uictui, alie sollicitam castris adhibere custodiam, alie futuros explorare imbres et speculari cursus nubium; alie de floribus ceras fingere, alie rorem infusum floribus ore colligere uidentur. Nulla autem alienis laboribus insidiatur et rapto uitam querit: atque utinam raptorum insidias non timeret! Habent tamen spicula sua, et inter mella fundunt  uenena. Si fuerint lacessite, animas quoque ponunt in uulnere ardore uindicte. Ergo mediis castrorum uallibus humor ille roris funditur; paulatim processu temporis in mella cogitur: cum fuerit liquidus ab exordio et coalitu cere florumque odore flagrare melle incipit suauitatem. Quod mel non solum uoluptati, sed etiam saluti est: fauces obdulcat et curat uulnera; internis quoque ulceribus medicamentum infundit. Itaque cum sit infirma robore, apis ualida est uigore sapientie et amore uirtutis. Denique regem suum summa protectione defendunt, incolumi rege nesciunt mutare iudicium, mentem inflectere amisso; fidem seruandi muneris derelinquunt, atque ipse sua mella diripiunt, quando  is qui principatum habuit muneris interemptus est. Itaque cum aues alie uix in anno edant singulos fetus, apes geminos creant, et duplici ceteris fecunditate preponderant. Merito quasi bonam operariam Scriptura apem predicat dicens: uade ad apem et uide quomodo operaria est. Operationem quoque quam uenerabilem mereatur, cuius laborem reges et mediocres ad salutem sumunt! Audis quid dicat propheta. Mittit utique te, ut apicule illius sequaris exemplum, imiteris operationem, quia appetibilis est et omnibus clara.



De luscinia.

Luscinia est auis que peruigil custos, cum oua quodam sinu corporis et gremio fouet, insomnem longe noctis laborem cantilene suauitate solatur,  ut mihi uideatur hec summa eius esse intentio, quo possit, non minus dulcibus modulis quam fotu corporis animare in fetus oua que fouet. Hanc imitatur tenuis illa mulier sed pudica, in usum mole lapidem brachio trahens, ut possit alimentum panis suis paruulis non deesse nocturno cantu mestum paupertatis mulcet affectum, et quamuis suauitatem luscinie non possit imitari, imitatur tamen eam sedulitate pietatis.



De noctua.

Noctua ipsa, quemadmodum magnis et glaucis oculis nocturnarum tenebrarum caligantem non sentit horrorem, et quo fuerit nox obscurior, eo contra usum auium ceterarum inoffensos exercet uolatus. Exorto autem die, et circumfuso splendore  solis, uisus eius hebetatur, quasi quibusdam erret in tenebris. Quo indicio sui declarat esse aliquos, qui cum oculos habeant ad uidendum uidere non soleant, et uisus sui officium solis infundantur tenebris. Quos habent sapientes mundi et non uident, in luce nichil cernunt, in tenebris ambulant, dum demoniorum tenebrosa rimantur, et celi alta se uidere credunt, describentes radio mundum, mensuram eris ipsius colligentes, et cetera huiusmodi; hebetes ad eterna, et quasi scientes omnia acuta ad uana.



De uespertilione.

uespertilio, animal ignobile, a uespere nomen accepit. Est autem uolatilis eadem quadrupes, et dentibus utitur: quos in aliis auibus reperire non  soleas. Parit, ut quadrupedia, non oua, sed pullos uiuentes; uolitat autem in ere auium more, sed crepusculo uespertino consueuit offundi. uolitat autem non aliquo pennarum, sed membrane sue fulta remigio, quo suspensa uelut pennarum uolatu circumfertur atque uegetatur. Habet et illud hoc uile animal, quod sibi inuicem adherent, et quasi in speciem botri ex aliquo loco pendent; ac si se ultima queque laxauerit, omnes resoluuntur. Quod fit quodam munere caritatis: que difficile in hominibus huiusmodi reperitur.



De gallo.

Galli cantus suauis est in noctibus: nec solum suauis, sed etiam utilis. Qui quasi bonus cohabitator  et dormientem excitat, et sollicitum admonet, et uiantem solatur, processum noctis canora significatione protestans. Hoc canente latro suas relinquit insidias. Hoc ipse lucifer excitatus oritur, celumque illuminat. Hoc canente mestitiam trepidus nauta deponit, omnisque crebro uespertinis flatibus excitata tempestas et parcella mitescit. Hoc deuotus affectu exsilit ad precandum, legendi quoque munus instaurat. Hoc postremo canente ipse, Ecclesie petra, culpam suam diluit, quam, priusque gallus cantaret, negando contraxerat. Istius cantu spes omnibus redit, egris leuatur incommodum, minuitur dolor uulnerum, febrium flagrantia mitigatur, reuertitur fides lapsis, iehsu titubantes respicit, errantes corrigit. Denique respexit Petrum,  et statim error abscessit, pulsa est negatio, secuta confessio. Respice nos quoque, Domine Iesu, ut et nos propria recognoscamus errata, soluamus piis fletibus culpam, mereamur indulgentiam peccatorum. Hec de auibus dicta sufficiant. Quid autem de herbis considerandum sit, aliqua intimemus.



Exempla de herbis.

Admonet nos beatus Ambrosius in Exameron considerare lilia agri: quantus sit candor in foliis, quemadmodum stipata ipsa folia ab imo ad summum uideantur assurgere, ut scyphi exprimant formam, ut auri quedam species intus effulgeat: que tamen uallo in circuitu floris obsepta nulli pateat iniurie. Si quis hunc florem decerpat, et sua soluat in folia, que tanti est artificis manus que possit  lilii speciem reformare? Quis tantus imitator nature, ut florem hunc redintegrare presumat, cui Dominus tantum testimonium dedit, ut diceret: »Nec Salomon in omnia gloria sua sic uestiebatur, sicut unus ex istis . Rex opulentissimus et sapientissimus inferior iudicatur; quamque huius floris pulchritudo est. Quid enumerem sucos herbarum salubres? quid uirgultorum ac foliorum remedia? Ceruus eger ramusculos olee mandit, et sanus fit: locustas quoque folia olee arrosa liberant ab egritudine Rubi folia superiecta serpenti interimunt eum. Culices non tangunt te, si absynthii herbam cum oleo coquas, et eo te perunxeris. Sed forte dicant aliqui: Quid?  quod cum utilibus etiam lethalia et perniciosa generantur, cum tritico lolium, quod inter alimenta uite noxium reperitur, et nisi preuisum fuerit, consueuit saluti nocere. Inter alia quoque nutrimenta uite helleborum deprehenditur, aconita quoque fallunt frequenter et decipiunt colligentem, sed hoc ita est ac si reprehendas terram, quia non omnes homines boni: sed quod plus est accipe, quia non omnes boni angeli in celo. Num igitur dignum est ut in his que utilia sunt posthabentes conditoris gratiam confiteri, quam propter aliqua alimentorum noxia Creatoris prospicientie derogemus, quasi omnia gule causa debuerit procreari, aut exigua sint, que uentri nostro diuina indulgentia ministrauerit? Definite nobis esce sunt et note omnibus  que et uoluptatem generent, et corporis salubritatem. Singula autem eorum que generantur e terris specialem quamdam habent rationem, que pro uirili portione complent uniuerse plenitudinem creature. Alia ergo esui, alia alii nascuntur usui. Nihil uacat, nichil inane germinat terra. Quod tibi putas inutile, aliis utile est: imo ipsi tibi frequenter alio est usui utile. Quod escam non adiuuat  medicinam suggerit, et sepe eadem que tibi noxia sunt, aut auibus, aut feris innoxium ministrant pabulum. Denique sturni uescuntur conio: nec fraudi est eis, quoniam qualitate sui corporis uenenum succi lethalis euadunt. Frigida enim uis eius est succi, quam subtilibus poris in cordis sui sedem ducentibus, precoci digestione preueniunt, priusquam uitalia ipsa pertentet. Helleborum autem periti loquuntur escam esse coturnicum, eo quod naturali quodam temperamento sui corporis uim pabuli nocentis euitent. Etenim si ratione medicine plerumque ad salubritatem humani quoque corporis temperatur, cui uidetur esse contrarium, quanto magis proprietati nature ad cibum proficit quod medica manu conuertitur ad salutem? Per  mandragoram quoque somnus frequenter accersitur ubi uigiliarum egri afflictantur incommodo. Nam quid de opio loquar? quod etiam nobis quotidiano propensu innotuit, quantum dolores eo grauissimi internorum sepe uiscerum sopiuntur. Nec illud preterit quod conio plerumque furores libidinum marcuerunt, et helleboro uetuste passiones egri corporis sunt solute. Non solum igitur nulla in his reprehensio Creatoris, sed etiam incrementum est gratiarum. Si quidem quod ad periculum putabas esse generatum, ad remedia tibi salutis operatur. Nam et id quod periculi est per prouidentiam declinatur, et id quod salutis per industriam non admittitur. An oues et capre ea que sunt sibi noxia  declinare didicerunt, et solo odore per quoddam naturale mysterium, cum sint rationis expertes, rationem tamen euadendi periculi uel tuende salutis agnoscunt, noxiaque pariter ac profutura distingunt: ita ut plerumque cum armata uenenis tela senserint, notas petere herbas, atque his remedium uulneri dicantur adhibere. Cibus illius medicina est, ut resilire sagittas uideas e uulnere et fugere, uenena non serpere. Denique ceruis cibus uenenum est. Coluber ceruum fugit, leonem interficit. Draco elephantem ligat, cuius ruina mors uictoris est: et ideo summe utrinque certant: ille ut pedem alliget, in quo casus uicti sibi nocere non possit; iste ne posteriore extremus pede aut calle capiatur angusto, ubi uel ipse se non queat retorquere, et  draconem graui proterere uestigio, uel sequentis elephanti auxilium non habere. Ergo si irrationabilia animalia norunt quibus sibi aut medicentur herbis, aut subsidiis opem afferant, homo nescit cui rationabilis sensus innascitur. Et ideo de irrationabilibus rebus dantur nobis exempla, ut per hec ueniamus ad rationabilitatem.



DOMINICA DECIMA SEXTA. Secundum Lucam.


 »Ibat iehsu in ciuitatem que uocatur Naim. Et  ibant cum illo discipuli eius, et turba copiosa. Cum  autem appropinquaret porte ciuitatis, ecce defuntus efferebatur filius unicus matris sue. Et hec uidua erat: et turba ciuitatis multa cum illa .« Naim ciuitas est Galilee. Defunctus, qui coram multis extra porta effertur, significat criminaliter peccantem et multorum notitie per uerba et opera, quasi per ostia sue ciuitatis, peccatum propalantem. Qui bene unicus matris sue perhibetur, quia licet mater Ecclesia multos habeat filios bonos et malos, pro una tamen persona mali accipiuntur, quantum ad malitiam pertinet: quemadmodum etiam boni una persona accipiuntur secundum bonitatem. Et electus quilibet, quando imbuitur ad fidem, filius est, quando alios imbuit mater est. Unde Paulus: »Filioli mei, quos iterum parturio  .« Cum igitur boni unanimiter studeant reuocare malos, et boni mater et mali filius unicus nuncupantur. Porta ciuitatis, qua defunctus effertur, aliquis est de sensibus quo aliquis in peccatum corruit, ut qui uidet ad concupiscendum, qui aurem otiosis uel turpibus audiendis, qui linguam commodat litigiis, ceterosque qui non seruat sensus, mortis sibi reserat aditus. Omnis qui meminit Ecclesiam sponsi sui morte redemptam, agnoscat eam esse uiduam Huius miraculi multi fuerunt testes, ut multi fierent Dei laudatores. »Quam cum uidisset Dominus, misericordia motus super illam, dixit illi: Noli fiere.« Pulchre euangelista Dominum prius misericordia motum esse super matrem, ac sic filium suscitare testatur, ut in uno  nobis exemplum imitande pietatis ostenderet; in altero fidem mirande pietatis astrueret.

»Et accessit et tetigit loculum. Hi autem qui portabant steterunt.« Loculus in quo mortuus efferebatur, male secura desperati peccatoris conscientia est. Qui uero sepeliendum portant uel immunda desideria sunt que homines rapiunt in interitum, uel uenenata lenocinia blandientium, que peccantes quasi aggere terre obruunt. Domino loculum tangente funeris baiuli steterunt, quia conscientia attacta formidine superni iudicii reuertitur ad seipsam, cercens carnales uoluptates et iniustos laudatores.

»Et ait: Adolescens, tibi dico, surge. Et resedit  qui erat mortuus, et cepit loqui. Et dedit illum matri sue.« Residet qui erat mortuus cum interna compunctione reuiuiscit peccator. Incipit loqui, cum ostendit se redire ad ueram uitam. Redditur matri, cum per sacerdotale iudicium communioni sociatur Ecclesie.

»Accepit autem omnes timor et magnificabant Deum, dicentes: Quia propheta magnus surrexit in nobis, et quia Deus uisitauit plebem suam.« Omnes magnificabant, id est laudabant Deum, quia quanto grauior est casus, tanto pietas erigentis gratior et spes salutis penitentibus est certior. uisitauit Deus plebem, et dum uerbum suum semel incorporari constituit, et quotidie Spiritum sanctum in corda nostra mittendo ut suscitemur.

 »Et exiit hic sermo in uniuersam Iudeam de eo, et omnem circa regionem, id est in omnem regionem circa Iudeam.« Allegorice fuit appropinquare Iesum porte ciuitatis, quod uerbum caro factum gentilem populum per portas fidei ad celestem Hierusalem induxit. Ecce Iudaicus iunior populus perfidia defunctus effertur, quoniam mater Ecclesia nil in mundo quasi proprium possidens, multis populorum turbis circum septa pio affectu plorat, et ad uitam reuocare laborat; quod et interim in paucis Iudeorum conuersis, et tandem in plenitudine impetrat. Locus quo defertur corpus est humanum, portitores sunt mali mores, qui ad mortem trahunt. Sed iehsu loculum tangit cum fragilem naturam in cruce erigit. uel tangitur loculus mortui hominis a  Deo, id est per lignum crucis, quia periit homo per lignum paradisi. Portitores mortui sunt quatuor elementa, quorum intemperantia est irritamentum peccandi in homine. Stant portitores, quia non ualent sicut prius ad mortem trahere. Loqui Iesu est monita salutis infundere, unde languidus ad uitam erigitur bonis actibus, et sic redditur matri sue. Timent omnes, quia unius exemplo multi corriguntur.



De morientibus, et de exitu animarum.

Scriptura dicit: »Beati mortui qui in Domino moriuntur .« In Domino moriuntur qui, in carne quidem morientes, in Domino tamen uiuentes inueniuntur. Quid est in Domino? Id est in fide, et spe et caritate. Per ista enim uiuitur in illa uita  qua uiuitur in Domino. Est quedam uita qua corpus uiuit ex anima, et est quedam uita qua anima uiuit ex Deo. Nunc quidem fide, et spe et caritate; postea uero pro fide et spe, contemplatione, remanente dilectione. Non igitur nocere potest anime, si corpus uitam suam perdit, quando ipsa uitam suam, in fide, et spe et caritate persistens, non amittit. Nemo ergo mihi dicat: Qui paruam fidem, et spem paruam et paruam caritatem habent, non saluantur. Ego non mensuro. Crescant quantum uolunt. Quanto maiores, tanto meliores. Tamen ego illos condemnare non audeo quantumuis parui sint. Ex quo nati sunt ex Deo, filii sunt Dei. Putas quia magnos filios Deus saluabit, et paruos  condemnabit? Scriptura mihi dicit: »Imperfectum meum uiderunt oculi tui, et in libro tuo omnes scribentur .« Si omnes ergo et magni et parui, quid est »oculi tui uiderunt?« Approbauerunt. Quid est »in libro scribuntur?« Saluabuntur. Ergo imperfecti quoque saluabuntur. Qui enim imperfecti sunt, aliquid sunt, et aliqui sunt: et in numero ponuntur et scribuntur. Qui nichil sunt, nulli sunt: nec scribi aut numerari habent qui nichil habent. Ergo »omni habenti dabitur, et abundabit .« Omni habenti meritum dabitur premium. Non dixit: Habenti magnum meritum dabitur premium, et paruum meritum habenti non dabitur: sed omni habenti, inquit, dabitur, et abundabit. Ergo etiam ille qui paruum meritum habet,  cum premium acceperit satis habebit, quamuis non tantum habebit quantum ille qui magnum meritum habebit. Solus iste excluditur a percipiendo premio qui nichil habet de merito. Omnes ergo qui in Domino moriuntur, beati sunt, quia post meritum uirtutis perueniunt ad premium beatitudinis.

De exitu autem animarum multi querunt. Multa autem queri possunt: si tamen omnia queri debent que possunt queri. Querunt homines de exitu animarum qualiter a cordibus exeant, et quo exeuntes pergant, uel, cum peruenerint quo pergunt, quid inueniant, uel quid percipiant aut sustineant? Sed hec omnia magis timenda sunt quam querenda. Ideo quippe abscondita sunt, ne querantur aut inueniantur,  sed timeantur. Quis enim securus esse potest in incertum pergens? Hoc autem incertum solum esse non debet, quia bonam uitam sequi non potest mala mors. Mala enim mors non est, nisi ea sola quam mala sequuntur. Qui ergo bene mori uult, bene uiuat, quoniam ea que post mortem ueniunt, contra ea disponuntur, et secundum ea retribuuntur que ante mortem inuita precedunt. Usque ad mortem meritum est: post mortem uero premium. Mors media est, in qua dies Domini incipit, dies hominis finem accipit. In die suo homo sibi relinquitur, ut quod uult operetur; in die uero Domini iam in potestate sua non est homo, sed in illius potestate ad quem uenit ut remuneretur. Propterea ad hominem pertinet ut id solum quod sibi commissum  est bene disponere studeat; illud uero quod non commissum, sed promissum sibi est, illius arbitrio a quo illud impleri oportet relinquat.

Multi querunt de exitu animarum quomodo a corporibus egrediantur anime, siue scilicet hoc modo ut essentialiter et localiter foras egrediantur, ut extra esse incipiant, quasi excluse: siue hoc solum eis egredi sit, quod se a uiuificatione corporum subtrahunt, et quasi ad se colligentes a uegetatione corporum cessant, ut in semetipsis subsistant. uerbi gratia: Quando flatus iste corporeus spiratur, egreditur a corpore, incipit essentialiter atque localiter extra corpus esse qui prius essentialiter atque localiter intra corpus continebatur. Unde uero cortex  arescere incipit in arbore, exit humor ab illo, et contrahitur ad interiora, neque foras egreditur ut extra sit, sed interius remanet in eo quod intus est, siue in ligno, siue in medulla, ut in cortice ipso non sit. Tunc omnino exit a cortice, ut in cortice non sit, neque extra quasi exteriora effusus, sed exit quasi ad interiora collectus. Et si forte humor rursum ab interiori suo prodeat, ut se iterum effundat in corticem, rursum reuirescit cortex ille, quoniam humor in ipso est uita eius. Sic querunt de anima quando exit a corpore utrum hoc solum illi exire sit, quod se retrahit ad se a uiuificatione corporis, et in hoc ipso iam in corpore non est, quod corpus uiuificare cessat. In hoc enim uidetur, quia iam quodammodo extra omne corpus est. quod, in semetipsa  sola subsistens, ad corporis uiuificationem effusa non est. Quando uero in corpore non est, non est in loco, quia locus non est nisi in corpore. Quando autem extra corpus est, et extra locum est: inter ipsam et corpus non est locus, et equaliter distat ab omni corpore, quia inter ipsam et corpus nullum est corpus. Si uero inter ipsam et corpus nullum est corpus, constat profecto quia inter ipsam et omne corpus nullus est locus, quia locus non est ubi non est corpus. Unde igitur extra omne corpus est quantum ad locum, equaliter prope est omni corpori, quia si extra corpus posita uni corpori propior et alteri remotior esset, intra ipsam profecto et corpus spatium esset. Si spatium esset, locus esset; si locus esset, corpus esset. Si autem inter  ipsam et omne corpus, corpus esset, extra omne corpus corpus esset, quod fieri non potest.

Itaque dictum est quia anima neque per corpus a corpore recedit, neque per corpus ad corpus accedit. Et ideo nec loco mouetur, ut recedat a corpore quod est a loco; nec loco mouetur ut accedat ad corpus quod est in loco. Inter omnem enim locum et id quod est in nullo loco nullus est locus. Propter hoc itaque dictum putant quod spiritus creatus tempore quidem mouetur, quia motabilis est; sed loco non mouetur, quia nec loco mouetur recedens a corpore quod est a loco, nec loco mouetur accedens ad corpus quod est in loco. Neque enim mouetur, quando recedit a loco; neque iterum loco mouetur, quando accedit ad locum. Etiam quando in corpore  posita anima corpus localiter mouet, ipsa tamen localiter non mouetur. Si enim idcirco localiter moueri estimatur, quia in corpore est quod localiter mouetur, quare non similiter sapientia localiter moueri dicatur, quia in corpore est quod localiter mouetur? Nam si dicitur quia per animam ipsam in corde est sapientia, cum anima ipsa per corpus localiter motum moueri dicitur, quare non etiam per ipsam animam localiter motam sapientia, que in ipsa anima est, localiter moueri dicatur? Si uero hec ratio non probat ut sapientia localiter moueri dicatur, cum sit tamen in anima, quare anima localiter moueri dicetur, quamuis in corpore sit quod localiter moueri cernitur? Huiusmodi consideratione  probat spiritum localiter non moueri, quamuis in corpore sit quod localiter mouetur, temporaliter tamen moueri, quia uicissitudini subiacens de alio in aliud mutatur. Sed nos in occultis nimium curiosos esse non oportet, ne forte plus presumamus quam possumus. Que sit uia spiritus solus nouit qui fecit eum. Nos autem neque scimus quomodo uenit neque comprehendimus quomodo recedit. Quando flatus iste corporeus trahitur, corporaliter ingreditur; quando autem spiratur, corporaliter et localiter egreditur. Sed alia est natura spiritus, alia corporis. Quando primo homini data est anima, inspirauit Deus in faciem eius spiraculum uite . Et quis dicere potest quomodo inspirauit Deus animam corpori uiuificando, siue quia extra creaturam ad  uiuificandum immisit, siue quia ibidem fecit ubi posuit, et ab intus creatam uiuificationem prodire iussit, nec alia fuit inspiratio, quam ipsa uiuificatio. Si ergo nescitur, quomodo inspiratur, quomodo sciri potest qualiter exspiratur? Deus inspirat, homo exspirat. Deus mittit, homo remittit, quia mittitur, cum accedit: eadem remittitur, cum recedit. Hoc unum scimus, quia, recedente anima, corpus moritur, et ipsa separatio anime mors corporis est. Hoc nobis sufficit scire, quia recedit. Quomodo recedit ex abundanti est perscrutari.



DIuISIO.

Multis exemplis didicimus in exitu animarum angelorum malorum siue bonorum presentiam adesse, qui illas pro meritis uel ad tormenta pertrahant,  uel ad requiem deducant. Sed et ipsas animas adhuc in corpore positas ante exitum multa aliquando de his que futura sunt super eas, siue ex responso conscientie interiori, siue per reuelationes exterius factas precise cognoscimus. Raptas etiam aliquando et iterum ad corpora reductas, uisiones quasdam et reuelationes sibi factas narrasse de tormentis impiorum siue de gaudiis iustorum: in his tamen nichil nisi uel corporale uel corporalibus simile recitasse flamina, flammas, pontes, naues, domus, nemora, prata, flores, homines nigros et candidos, et cetera qualia in hoc mundo uideri et haberi solent, et uel ad gaudium amari, uel ad tormentum timeri. Sic quoque solutas corporibus manibus trahi, pedibus deduci, collo suspendi, flagellari,  precipitari, et alia huiusmodi: qui nisi corporali nature conuenire non possunt. Que omnia si ita illic uisibiliter et corporaliter esse credimus, preter alia que absurda noscuntur, ipsas utique animas etiam a corporibus separatas corpora esse, et ad similitudinem corporum membris compactas atque distinctas confitemur.

Ego quiddam quod de hac re audiui tacere non debeo. Quidam probati testimonii frater narrauit mihi se a suo abbate, ueraciter hoc affirmante, audisse quia cum aliquando ille ad quosdam fratres eminus constitutos uisitandos pergeret, ut fieri solet, quodam loco hospitium accepit, ubi factum, tunc apud omnes eiusdem loci habitatores celebre, ante diebus paucis contigisse didicit. Quidam peregrinus,  orationis causa ad Sanctum Iacobum pergens, in eodem loco hospitatus est. Nocte, ut itinerantibus mos est, ante diluculum surrexit. Egressus de uico in siluam, que eidem uicina erat, peruenit. Ibi a comitibus itineris casu, ut solet, discrimine uie disiunctus, deuiare cepit. Cumque longius processisset, obuium habet quemdam uenerandi habitus et uultus uirum: a quo interrogatus quis aut unde esset, uel pergeret, nomen, patriam simul et causam itineris exposuit. Ille se esse sanctum Iacobum, ad quem tenderet protestatur; se iam quidem omnia scisse; nunc uero quasi beneplacito et grato uenisse obuiam. Deuotionem laudat, bonum propositum commendat, premium apud se magnum  parari, nec longe iam esse remunerationem. Multis post hec uerbis hinc inde currentibus, tandem miseriam et dolores uite huius quales aut quanti sunt exponit. Omne quod hic amatur quam cito fugiat, et pari modo omne quod timetur uel doletur, quomodo sine mora pertranseat. Inter hec et huiusmodi rationabili persuasione paulatim menti hominis nichil sinistrum suspicantis contemptum uite ingerit, metum mortis tollit. Postremo nichil magis uiro uirtutis expedire quam ut hic exire festinet, et si alia uia non detur, manu sua mortem fortiter lacessat, et non permittat se in his doloribus diu teneri, qui gaudium sibi paratum esse non dubitat. Quid multa? Deceptus fraudulente persuasioni assensum prebet, et iniecto ferro semetipsum  iugulat. Comites eius diu per deuia querunt, tandem exstinctum inueniunt; ad uicum unde exierant cadauer exanime reportatur. Et quia hospes apud quem nocte illa manserat huius sceleris uerisimiliter conscius uidebatur, eumdem falsa criminatione ad penam exposcunt. Ille dum innocentiam suam sine causa periclitari cerneret, et diuinum auxilium intima cordis deuotione sibi adesse imploraret, ecce subito qui mortus fuerat surrexit, et rem gestam cunctis astantibus et mirantibus exponens innocentem absoluit. Referebat se ab angelo malo, a quo ad interfectionem sui persuasus fuerat, ad tormenta deductum. Sed dum duceretur quemdam splendida facie  euntibus occurrisse, eumque ereptum in celum  ad thronum Iudicis deduxisse, illicque precibus pro illo fusis ut uite denuo redderetur obtinuisse. Ibi se multa angelorum millia uidisse affirmabat. De quorum tamen statu et facie interrogatus, nichil in hoc mundo esse dicebat simile illis quo illam quam in ipsis uiderat qualitatem exprimere potuisset, nisi forte ignem aut lucem et ipsam tam longe et ualde dissimilem. Merorem quidem esse, sed exprimere nullo modo posse quod uiderat.

Hoc quidem commemorare uoluimus, ne mirum uideatur, si animabus a corporibus egressis, signa quedam, corporibus similia, ad demonstrationem spiritalium presentantur, qui nisi in talibus et per talia ab animabus corpore exutis uidentur, nullo modo ab eisdem ad corpora reuersis in corpore  uiuentibus et corporalia tantum scientibus dicerentur. Quamuis enim illa aliter ibi a corporibus exute uidere possunt, non tamen hoc nobis aliter narrare possunt, et manerent semper occulta illa, nec esse quod de illis nobis a redeuntibus diceretur, nisi exeuntibus et uidentibus secundum ista monstraretur. Utrum autem anime, que hinc amplius non reuersure exeunt, secundum hunc modum illa uideant aut sentiunt, omnino dubium est, nisi quia probabilius uidetur quod illa que in corporibus uiuentes per delectationem rerum uisibilium corporalibus imaginationibus iniiciuntur, a corporibus in eisdem illic imaginationibus tormenta patiuntur. Neque enim omnino corporalem passibilitatem  exeunt, quando corporalium imaginationibus delectationis praue usu impressis obuolute et inuolute exeunt. Que uero hic manentes ab eiusmodi delectoribus et cogitationum phantasiis mundare se ac despoliare studuerit, illic postmodum, postquam a corporibus egresse fuerint, penam in eis et tormenta non sentiunt: quod in hoc ipso quodammodo impassibiles existunt, quia nichil pena dignum secum ferunt.



De morte, et quid sit mors, et de tribus generibus mortis.

Mors dicta est, quod sit amara, uel a morsu primi hominis appellata. Nam cum primus humani generis parens lignum uetitum per inobedientiam contigit, per morsum mortem incurrit .  Unde et a morsu mors ipsa appellatur. Tria autem sunt genera mortis, id est acerba, immatura, naturalis. Acerba infantum, immatura iuuenum, naturalis est senum. Item mortis tria sunt genera. Una mors peccati est, de qua scriptum est: »Anima que peccauerit, ipsa morietur ;« alia mystica, quando quis peccato moritur, et Deo uiuit, de qua ait Apostolus: »Consepulti sumus cum Christo per baptismum in morte ipsius ; tertia mors, qua cursum uite huius et munus explemus, id est anime corporisque secessio. Aduertimus igitur quod una mors sit mala, si propter peccata moriamur; alia mors bona sit, qua is qui fuerit mortuus iustificatur a peccato. Tertia mors media sit; nam et bona iustis uidetur, et  plerisque metuenda. Que cum absoluat omnes, paucos delectat; sed non hoc mortis est uitium, sed nostre infirmitatis, qui uoluptate et delectatione uite istius capimur, et cursum hunc consummare trepidamus: in quo plus amaritudinis quam uoluptatis est. An non sancti et sapientes uiri, qui longeuitatem peregrinationis huius ingemiscebant dissolui, et cum Christo esse pulchrius estimabant? Et ideo quia quotidie de morte cogitabant, et quasi se de hoc migraturos credebant mundo, non dubium est quin hec quotidiana meditatio mortis omne uitium in eis perimeret. Ad deuitanda sane omnia tela certaminum, uerum etiam ad uniuersos motus omnium concupiscentiarum ac peccatorum  comprimendos, nullus mihi uidetur ualidior clypeus quam meditatio mortis et extremi terror examinis.

Pensandum quippe est, cum iam peccatrix anima uinculis incipit carnis absolui, quam amaro terrore concutitur, quantis mordacis conscientie stimulis laceratur. Recolit uetita que commisit, uidet mandata que neglexit implere et contempsit. Dolet indulta penitentie tempora sese inaniter percepisse, plorat immobilem districte ultionis articulum ineuitabiliter imminere. Manere satagit, ire compellitur, recuperare uult perdita: non auditur. Post terga respiciens totius transacte uite cursum uelut unum breuissimum deputat itineris passum. Ante se oculos dirigit et infinite perennitatis spatia deprehendit.  Plorat itaque quia intra tam breue spatium acquirere potuit omnium letitiam seculorum. Deflet etiam se propter tam breuis illecebre uoluptatem inenarrabilem perpetue suauitatis amisisse dulcedinem. Erubescit, quia propter illam substantiam, que uermibus erat obnoxia, illam neglexit que choris erat angelicis inferenda. Iam radios mentis attollit, et cum diuitiarum immortalium gloriam contemplatur eam, propter uite huius inopiam perdidisse confunditur. Cumque sub se reflectit oculos ad huius mundi conuallem tetramque caliginem, super se uero miratur eterni luminis claritatem, liquido deprehendit quia nox erat et tenebre quod amauit. O si rediuiuum penitentie tempus mereri potuisset, quam dure conuersationis iter  arriperet! qualia et quanta promitteret! quantis se deuotionum uinculis innodaret! Interea dum hebescentes oculi contabescunt, dum pectus palpitat, raucum guttur anhelat, dentes paulatim nigrescunt, et quamdam uelut eruginem contrahunt, pallescunt ora, membra cuncta rigescunt.

Dum hec itaque et homini tanquam uicine morti precedentia famulantur officia, assunt omnia gesta simul et uerba. Hec et ipse cogitationes desunt, et cuncta hec amarum aduersus auctorem testimonium reddunt. Coaceruantur omnia ante respuentis oculos, et que conspicere refugit, coactus et inuitus attendit. Adest preterea hinc horrenda demonum turba, illinc uirtus angelica. In illo qui medius est liquido deprehenditur, cui parti iure possessio uindicetur.  Nam si pietatis in eo uidentur insignia, inuitationis angelice blanditiis delinitur, atque harmonice melodie dulcedine ut exeat prouocatur. Quod si eum sinistre parti meritorum nigredo et feditatis squalor adiudicet, intolerabili mox terrore concutitur, repentini impetus uiolentia perturbatur, precipitanter inuaditur, ac de misere carnis ergastulo uiolenter euellitur, ut ad eterna supplicia iam cum amaritudine pertrahatur. Iam uero post egressionem de corpore quis explicare ualeat, quot armate iniquorum spirituum acies in insidiis lateant, quot frementes cunei feralibus telis instructi iter obsideant, et ne libera transire possit anima, uelut militari more constipate legiones oppugnant. Hec  et homini frequenter in corde uersare, quid est aliud quam lenocinantia uite huius blandimenta respuere, mundo repudium dare, illicitos motus carnis elidere, solumque perfectionis adipiscende propositum indeclinabiliter custodire? His addendus est etiam extremi terror iudicii, ut illius amaritudine ualeat mundi huius falsa dulcedo contemni. Ad deuitandas namque diabolice pugne molestias ualent; assurgimus, si necessitatis ultime periculum prouide pertractamus. Nam si repentinus ille atque terribilis aduentus Christi digne perpenditur, quid erit in mundo ubi mens humana uel desipiens delectetur? Ille nempe dies est, ad quam omnis precedentium seculorum intentio, ac summa colligitur, cui cuncta sacrarum Scripturam uolumina famulantur: de  quo beatus Petrus ut audientium corda digno terrore concuteret: »Adueniet, inquit, dies Domini sicut fur; in quo celi magno impetu transient, elementa uero ignis calore soluentur. Cum igitur hec omnia dissoluenda sint, quales oportet esse uos in sanctis conuersationibus et pietatibus, exspectantes et properantes in aduentum diei Domini nostri Iesu Christi, per quem celi ardentes soluentur .«



De origine anime.

Legimus in conditione rerum, mox ut de limo terre corpus effectum est, statim Dominum insufflasse, factumque esse Adam in animam uiuentem . Insufflauit enim dictum est ad exprimendam operis dignitatem, ut agnosceretur aliquid eximium  quod eius ore est prolatum. Ceterum hoc significat insufflatio eius, quod mandatum et iussio. Nam insufflare quemadmodum potest, qui neque spiritum resoluit, neque buccam habet que constat esse corporea. Hoc nonnulli secuti dixerunt, mox ut semen humanum coagulatum fuerit in uitalem substantiam, illico creatas animas corporibus dare discretas atque perfectas. Medendi autem artifices periti quadragesimo die humanum ac mortale pecus animam dicunt accipere, cum se in utero matris ceperit commouere. Unde uero illas Deus faciat ignoro, sciens hoc quod eius facere nichil aliud est quam uoluntas et iussio. Sanctus quidem Augustinus scribens per Orosium et Paulinum ad beatum Hieronymum, sic ait: Proinde ne longum faciam, hoc certe sentis, quod  singulas animas singulis nascentibus etiam modo Deus faciat. Cui sententie ne obiiciatur quod omnes creaturas sexta die consummauerit Deus, et septimo requieuerit , adhibe testimonium Euangelii: »Pater meus usque nunc operatur .« Cum ergo animas creat Deus nouas singulas singulis, suam cuique nascenti non aliquid facere dicitur quod ante non faceret. Iam enim sexto die fecerat hominem ad imaginem suam : quod utique secundum animam rationalem fecisse intelligitur. Hoc et nunc facit, non instituendo quod non erat, sed multiplicando quod erat. Unde et illud uerum est quod a rebus que non erant instituendis requieuit, et hoc uerum est, quod non solum gubernando  que fecit, uerum etiam aliquid non quod nondum, sed quod iam creauerat numerosius creando, usque nunc operatur. Quod si queritur quare fecit animas eis quos nouit cito morituros, possumus respondere parentum hinc peccata uel conuinci uel flagellari. Sciendum preterea originali animas peccato astringi, nec posse ab eo liberari, nisi per gratiam Domini nostri Iesu Christi. Hinc beatus Augustinus: Certus etiam sum animam nulla Dei culpa, nulla Dei necessitate uel sua, sed propria uoluntate in peccatum esse collapsam, nec liberari posse de corpore mortis huius, uel sue uoluntatis uirtute, tanquam sibi ad hoc sufficiente, uel ipsius corporis morte, sed gratia Dei per Iesum Christum Dominum nostrum, nec omnino esse animam ullam  in genere humano, cui non sit necessarius ad liberationem »Mediator Dei et hominum, homo Christus iehsu .« Quecunque autem sine gratia mediatoris et sacramento eius, id est baptismate, in qualibet corporis etate de corpore exierit, et in penam futuram et in ultimo iudicio corpus ad penam recepturam. Si autem post generationem humanam, que facta est ex Adam, regeneratur in Christo, ad eius pertinere societatem et requiem post mortem corporis habituram, et corpus ad gloriam recepturam. Hec sunt que de anima firmissime teneo.  Hoc autem ueraciter fixeque credendum est Deum animas creare, et occulta quadam ratione iustissime illis imputare quod primi hominis peccato tenentur obnoxie.

 Sed quoniam in hunc locum tenor nos disputationis adduxit, ut animas reas per traducem peccati generaliter esse diceremus, conuenit animam Domini Christi in medium deducere, ne quis calumniosa intentione peruersus simili eam putet conditione constrictam. Audiamus igitur originem eius sancte Marie semper uirgini digno precone fuisse prophetatam: »Spiritus sanctus superueniet in te, et uirtus Altissimi obumbrabit tibi. Propterea quod nascetur ex te Sanctum, uocabitur Filius Dei .« Quis, rogo, in hac maiestate nascendi, aut originalis peccati credat esse culpam, aut profanam aliquam carnis suspicetur offensam. Absque peccato sine dubio uenit qui erat omnium peccata soluturus. Conceptus mystico inspiramine intus ex uirgine,  uirilem commistionem prorsus ignorante, de Adam nichil traxit, quia sine concupiscentia et conceptus et genitus fuit, qui ut malum Ade uinceretur aduenit. Hinc ad eius matrem dictum est: Concipies per aurem Deum, paries et hominem. Primus homo posteris transmisit exitium, ueniens Christus Dominus credentibus contulit regna celorum. Per istum enim reparat amissum statum, quod per illum perdiderat meritum. Natus in gloria, conuersatus sine macula, quid potuit de illo trahere quem contraria uenit actione destruere. Sancte origini uita sancta respondit. Qui sine peccato est genitus, nulla est mundi labe superatus. Suscepit uerum hominem natura non uitiis, respuit quod protoplastus deliquit,  et assumpsit hominem purissimum quem creauit, non peccatum suscipiens, sed carnem peccati sine aliqua iniuria pollutionis assumens. De hoc uero Deo et homine peccati destructore quidam Patrum sic ait: Ita e uisceribus matris est editus, ut fecunditas pareret et uirginitas permaneret: non alterius tamen nature erat eius caro quam nostre. Non enim illi alio quam ceteris hominibus anima est inspirata principio, que excelleret non diuersitate generationis, sed sublimitate uirtutis. Ex quibus uerbis perpendimus animam Christi eiusdem nature esse, cuius et nostre sunt anime, sed cum nostre et originali peccato et actuali sint infecte, illius animam credimus firmiter et tenemus omnis peccati expertem fuisse.



DOMINICA DECIMA SEPTIMA. Secundum Lucam.


 »Cum intraret iehsu in domum cuiusdam principis Phariseorum Sabbato manducare panem, et ipsi obseruabant eum. Et ecce homo quidam hydropicus erat ante illum .« Hydropisis morbus ab aquoso humore uocabulum trahit; Grece enim udor [] aqua uocatur. Est autem subcutaneus de uitio uesice natus, cum inflatione et anhelitu fetido, propriumque est hydropici, quanto magis abundat humore inordinato, tanto amplius sitire. Et ideo recte comparatur ei quem fluxus carnalium uoluptatum exuberans aggrauat, comparatur et diuiti auaro, qui quanto copiosior est diuitiis quibus non bene utitur, tanto ardentius alia concupiscit.

»Et respondens iehsu dixit ad legisperitos et  Phariseos, dicens: Si licet Sabbato curare. At illi tacuerunt.« Merito tacuerunt qui se contra dictum quidquid dixerint uident; si enim curare licet, cur obseruant si Sabbatum soluerit. Si non licet, cur pecora curant. Dixit dicens: talis positio est qualis: »Exspectans exspectaui ,« significans perseuerantiam loquentis, donec expleat quod intendit.

»Ipse uero apprehensum sanauit eum, ac dimisit. Et respondens ad illos dixit: Cuius uestrum asinus aut bos in puteum cadet, et non continuo extrahet illum die Sabbati? Et non poterant ad hoc respondere illi.« Ideo ante Phariseos hydropicum sanat, et mox contra auaritiam disputat, ut per eius egritudinem corporis in illis exprimeretur egritudo  mentis, et corporalis exemplo curationis discerent spiritualiter curari. Congruenter etiam hydropicum animali quod cecidit in puteum comparat. Humore enim laborat. Bos et asinus sapientes et hebetes significant, uel bos populum significat iugo legis attritum; asinus gentilem populum nulla ratione domitum, quasi animal stolidum et brutum. Nos a puteo concupiscentie Saluator extrahit: omnes enim peccauerunt.

»Dicebat autem et ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco, ne forte honoratior te sit inuitatus ab eo, et ueniens is qui te et illum uocauit  et dicat tibi: Da huic locum. Et tunc incipias cum rubore nouissimum locum tenere.« Intendens quomodo de primis accubitibus laborent uel intendens in doctrina sua quomodo debeant accubitus in Ecclesia eligere docet humilitatem non solum apud Deum sed etiam apud homines. Et quoniam hec admonitio ab euangelista uocatur parabola, intuendum est quid designet. Nuptie sunt coniunctio Christi et Ecclesie. Unde Mattheus ait: »Simile factum  est regnum celorum homini regi qui fecit nuptias filio suo .« Ad has nuptias quilibet inuitatus, id est Ecclesie membris coniunctus, non discumbat in primo loco, hoc est non extollat se gloriando de meritis suis quasi sit sublimior ceteris. Studeat ueste nuptiali uestiri, hoc uirtutum fulgore coruscare, sed cum humilitate. Honoratiori inuitato dat locum, qui de aliis meliora cognoscens quidquid de sua operatione celsum sentiebat parua reputat, et cum Propheta se humiliat, dicens: »Pauper sum ego et in laboribus a iuuentute mea, exaltatus autem humiliatus sum et conturbatus .« Merito cum rubore penitens nouissimum locum in Ecclesia tenet qui se super alios exaltat plus quam Deum.

 »Sed cum uocatus fueris ad nuptias, recumbe in nouissimo loco, ut, cum uenerit qui te inuitauit, dicat tibi: Amice, ascende superius; tunc erit tibi gloria coram simul discumbentibus.« Quanto magnus es, humilia te in omnibus, cum Psalmista dicens: »Humiliatus sum usquequaque .« ueniens Dominus ad iudicium uel ad quotidianam uisitationem Ecclesie precipit ascendere quem magis inuenerit se humiliare. Unde illud: »Quicunque humiliauerit se sicut paruulus, hic maior est in regno celorum .« Pulchre dicitur: »Tunc erit tibi gloria,« ne nunc ad plenum uelis recipere quod tibi seruatur in fine. Hinc Salomon ait: »Hereditas ad quam festinatur in principio in nouissimo benedictione carebit .« In hac etiam uita humilis sublimatur in Ecclesia ad maiora dona sancti Spiritus impetranda.

»Quia omnis qui se exaltat humiliabitur, et qui se humiliat exaltabitur.« Qui se incaute de meritis alleuat, humiliabitur a Domino, et si non coram hominibus; et qui prouide se de benefactis humiliat, exaltabitur ab eo.



De auaritia et eius remedio.

Auaritia multis et ineffabilibus modis humanum genus atterens et infestans, et ipsa de superbia quodam modo originem trahens, mentem hominis allicit, ut exteriora et uisibilia bona sola diligat, concupiscat, et ea summa credat, ac uariis curis  ad ea acquirenda, multiplicanda custodiendaque animum et labores impendat. Nonnullos enim ita desiderio eorum facit exardescere, ut ea etiam per scelus acquirere uel uindicare, non timentes bella, homicidia, rapinas, uiolentias, predas, sacrilegia, furta, falsa testimonia, periuria, fraudes, mendacia, lites, rixas, oppressiones suorum uel quorumlibet inferiorum, inhumanitates, primorum deceptiones et alia huiusmodi ad lesionem proximi seu contemptum  Dei pertinentia exercere non pertimescant. Alios uero, quos ad tam scelerata seducere non potest, tamen turpis lucri cupidos et insatiabiles efficiens, res suas usuris et fenoribus multiplicare, mercimoniis non equis iugiter insudare, omnes curas, labores et intentionem, ipsamque uitam suam spe et appetitu multiplicande rei familiaris impendere, quasi absque proximi lesione, et ideo etiam ueluti sine peccato instigat. Alios qui etiam in hac parte suadenti resistunt, non adhuc deserens, suggerit ut ipsa, que dono Dei, hereditate aut alicuius liberalitate honeste et sine peccato accepta possident, quamuis multiplicare per aliquod peccatum uel augere non appetant, tamen plus iusto diligant, et in eis fruendis spem suam, et delectationem consolationemque  ponant; uel in eorum qualicunque amissione seu diminutione plus equo tristentur et doleant; uel in eorum repositione, aut in posterum reseruatione nimis tenaces cauti parcique custodes indigentibus ea proximis largiri pro facultate sua renuant; uel quasi sub specie frugalitatis et parcimonie, fugaque effusionis, opibus adeo ad usum necessarium tam sui quam proximorum concessis, quasi sacris et non tangendis parcant; uel certe futuram inopiam contra preceptum Domini plus quam necesse est formidantes, et de crastino, id est futuro tempore sollicite et superflue cogitantes , promissionibus eius quibus necessaria pollicitus est increduli uel diffidentes appareant. Ipsos quoque qui consilium Domini quasi secuti  cunctis que possident, abrenuntiare uidentur impellit, ut aut partem sibi imperfecte abrenuntiantes retineant, aut ea que prorsus dimiserant denuo uesana apostasia concupiscant, aut certe plura quam uel prius habuerant affectent. Alios ad hoc adducit, ut sub obtentu relicti seculi uel specie religionis, uel occasione ecclesiastici ordinis, uel multorum procurationis uel eleemosynarum largitionis, uel alicuius edificii ad pium cultum pertinentis, ipsi diuitiis locupletari appetant.

Denique cupiditas atque superbia in tantum unum sunt malum, ut nec superbus sine cupiditate, nec sine superbia possit inueniri cupidus. Si enim aliquod peccatum perpetrare non possum, nisi mee  delectationi consentiam , et Dei precepta contemnam , quomodo non ex cupiditate, que est radix malorum omnium , et ex superbia que initium omnis peccati dicitur , procedit omne peccatum. Si enim cupiditas amor est cuiuslibet rei illicite uel amor habendi plus quam oportet, nullum peccatum sine cupiditate committitur. Quid uero auarius est illo cui non sufficit Deus, et qui bono uniuerso plus appetit.

Aduersus hanc igitur furiam, his et similibus uersutiis armatam, caritas, misericordia, largitas, benignitas, contemptus diuitiarum, et uoluntaria paupertas mentem hominis defendere parantes, dum uanitatem et incertitudinem omnium presentium  rerum, ipsius quoque uite nostre breuitatem et dubietatem demonstrant, dum nature paucula postulantis, et uictu tantum uestituque, iuxta Apostolum , contente mediocritatem intimant, pias mentes facile adducunt, ne pro uili incepta et superflua qualibet re, graue certum et damnabile aliquod crimen seu peccatum incurrentes, iuste damnandi diuinorum transgressores preceptorum fiant. Que etiam dum stultissima esse docuerint, ut intentionem nostram, curas, studia, seruitia, labores, quibus etiam minus impensis, eternam gloriam diuitiasque perennis uite promereri potuissemus, pro caduce et fumatice rei uana spe incassum perdamus; profecto, si sapiens, minus pro his uanescentibus nugis amplius quam pro permanentibus bonis  satagere et seruire studebimus, maxime cum ipse Dominus dicat: »Non potestis Deo seruire et mammone ,« et cum Scriptura iterum dicat: »Qui amat pecunias, fructus non capiet ex eis .« Et iterum: »Auaro nichil est scelestius, nichilque iniquius quam amare pecuniam ,« et quoniam »auari et rapaces regnum Dei non possidebunt ;« et: »ue uobis diuitibus qui habetis consolationem uestram !« Et cum ipsis inculcantibus fixum corde tenemus quod quelibet bona nobis a Deo pro usura in presenti accommodata, non ut auare recondamus accepimus, sed ut necessariis usibus nostris superflua indigentibus proximis fideliter distribuamus, ipsique Domino inde seruire satagamus, nimirum, sicut ipse iussit,  necessitatem proximorum nostram reputantes, ut fideles dispensatores ex communis Domini donis eis, ut possumus, opem ferimus, eisque potius sua ex debito reddimus quam nostra tribuimus, quia si hoc quidem non fecerimus, non ut propriarum rerum cauti conseruatores, sed ut alienarum iniqui fraudatores et uiolenti raptores ex diuino iudicio iuste ultioni subiacebimus. Ipse quoque persuadent perniciosiora et a remediis longinquiora esse uitia, que sub specie uirtutum emergunt, quam illa que ex aperto exeunt pro carnali uoluptate. Hi namque uelut palam expositi ac manifesti languores, et arguuntur cominus et sanantur.

Illud namque ualde ridiculosum est quod nonnulli  post illum prime abrenuntiationis ardorem, quo res familiares uel opes plurimas ac malitiam seculi reliquerunt, tanto studio in his que penitus nequeunt in suo ordine non haberi, quamuis parua uiliaque sint, esse deuinctos, ut horum cura pristinarum omnium facultatum superet possessionem. Quibus profecto parum proderit maiores opes contempsisse, quia affectus corum ob quos ille contemnende sunt, in res paruas atque exiguas transtulerunt. Nam uitium cupiditatis et auaritie quod erga species pretiosas exercere non possunt, circa uiliores materias retinentes non abscidisse, sed commutasse se probant pristinam possessionem. Nam nimia deuincti diligentia, erga curam sportelle, sagelli, codicis, aliarumque similium rerum,  quamuis uilissimarum, eadem tamen qua antea libidine detinentur. Que etiam tanta emulatione custodiunt atque defendunt, ut pro ipsis aduersus fratrem commoueri se, et  etiam litigare non pudeat. In hoc quoque sui cordis auaritiam designant, cum uel ea quibus uti necesse est propensius student habere quam ceteri, uel excedentes diligentie modum peculiarius ea attentiusque custodiunt et ab aliorum contrectatione defendunt, que uniuersis fratribus deberent esse communia, quasi uero differentia tantummodo metallorum et non ipsa passio cupiditatis habeatur in noxa, et pro rebus quidem magnis irasci non liceat, pro uilioribus uero hoc ipsum fecisse sine culpa sit, et non idcirco pretiosiores abiecerimus materias quo facilius disceremus  uiliora contemnere. Quid enim differt utrum quis perturbationem cupiditatis erga opes amplas atque magnificas, seu erga uiliores exerceat species, nisi quod in eo reprehensibilior iudicandus est quod dum maxima spreuit imis obligetur; ideoque perfectionem cordis abrenuntiatio ista non obtinet, quia cum censum habeat pauperis, non abiecit diuitis uoluntatem.



De duobus generibus humilitatis.

Duo sunt genera humilitatis. Primum ad se, secundum ad alios. Humilitas ad se est qua quisque de semetipso parua existimat; humilitas ad alios est, qua bona illorum homo sine inuidia et liuore commendat. Per primam humilitatem preesse non cupit; per secundam subesse non contemnit.  Humilitas facit ut sua occulta homo non abscondat; pietas facit ut aliena occulta iudicare non presumat. Humilitas facit ut mala sua homo non excuset; pietas facit ut mala aliena non aggrauet. Item humilitas facit ut que in se latent secundum ueritatem iudicet; pietas facit ut que in aliis non patent ad meliorem partem inclinet. Hinc est quod sancti uiri semetipsos tam districte diiudicant, et cunctos sibi merito anteponendos putant. uident enim et que manifesta sunt sua et que occulta; aliorum autem manifesta tantum. Cum itaque de alienis occultis iudicare non presumant, nisi quantum pietatem monente bona esse existimant, plura sunt que in se mala uident ubi et manifesta et occulta  uident, quam qui in aliis uident ubi manifesta tantum uident. Nam, et si quando quedam occulta aliena ex manifestis deprehendunt, sua tamen districte per ueritatem iudicant; illa autem per pietatem iudicare, nisi excusando non presumunt. Hinc uero fit ut inferiores se cunctis existiment, et hoc illis sentire dulce sit, quod sua mala aggrauare et aliorum alleuiare possint.

uerum et hoc notandum est qualem humilitatem Scripturas legentes debeant habere. Principium itaque liberans discipline humilitas est. Cuius cum multa sint documenta, hec tamen tria precipue ad lectorem pertinent: primum, ut nullam scientiam, nullam scripturam uilem teneat; secundum, ut a nemine discere erubescat; tertium, ut, cum scientiam  adeptus fuerit, ceteros non contemnat. Multos hoc decipit, quod ante tempus sapientes uideri uolunt. Hinc namque in quemdam elationis tumorem prorumpunt, ut iam et simulare incipiant quod non sunt, et quod sunt erubescere, eoque longius a sapientia recedunt, quo non esse sapientes, sed putari cupiunt. Cuiusmodi multi hactenus erant qui cum primis elementis adhuc indigerent, non nisi summis interesse dignarentur, et ex hoc solummodo se magnos fieri putarent, si magnorum et sapientum uel scripta legerent uel uerba audirent. Nos, inquiunt, uidimus illos; nos ab illis legimus; sepe nobis illi loqui solebant, illi summi, illi famosi cognouerunt nos. Sed utinam me nemo agnoscat, et ego cuncta nouerim! Platonem uidisse, non  intellexisse gloriamini. Puto indignum est uobis deinceps ut me audiatis. Non ego sum Plato, nec Platonem uidere merui. Sufficit uobis ipsum fontem philosophie potastis. Sed utinam adhuc sitiretis! Rex post aurea pocula de uase bibit testeo. Quid erubescitis? Platonem audistis, audiatis et Chrysippum. In prouerbio dicitur: . . .


Quod non nosti, fortassis nouit asellus.

Nemo est cui scire omnia datum sit, neque quisquam rursus cui aliquid speciale a natura accepisse non contigerit. Prudens igitur lector omnes libenter audit, omnia legit, non scripturam, non personam, non doctrinam cuiusquam spernit. Indifferenter ab omnibus quod sibi desse uidet querit, nec quantum sciat, sed quantum ignoret  considerat. Hinc illud Platonicum aiunt: Malo aliena uerecunde discere, quam mea imprudenter ingerere. Cur enim discere erubescis, et nescire non uerecundaris? Pudor iste est maior illo. Aut quid summa affectas cum tu iaceas in imo? Considera potius, quid uires tue ferre ualeant. Aptissime incedit, qui incedit ordinate. Quidam dum magnum saltum facere uolunt, precipitium incidunt. Noli ergo nimis festinare. Hoc modo citius ad sapientiam pertinges. Ab omnibus libenter discere, quantum tu nescis, quia humilitas commune tibi facere potest quod natura proprium cuique fecit. Sapientior omnibus eris, si ab omnibus discere uolueris. Qui ab omnibus accipiunt, omnibus ditiores sunt.

 Nullam denique scientiam uilem teneas, quia omnis scientia bona est. Nullam, si uacat, scripturam, uel saltem legere contemnas. Si nichil lucraris; nec perdis aliquid, maxime cum nulla scriptura sit, secundum meam estimationem, que aliquid expetendum non proponat, si conuenienti loco et ordine tractentur, que non aliquid etiam speciale habeat quod diligens uerbi scrutator alibi non inuentum, quanto rarius tanto gratius carpat. Nihil tamen tam bonum est quod semel melius tollit. Si omnia legere non potes, ea que sunt utiliora lege, etiamsi omnia legere potueris, non tamen idem omnibus labor impendendus est. Sed quedam ita legenda sunt, ne sint incognita; quedam uero, ne sint inaudita, quia aliquando pluris esse credimus qui non  audiuimus, et facilius estimatur res cuius fructus agnoscitur. uidere nunc potes quam necessaria tibi sit hec humilitas, ut nullam scientiam uilipendas, et ab omnibus libenter discas. Similiter tibi quoque expedit ut cum tu aliquid sapere ceperis, ceteros non contemnas. Hoc autem tumoris uitium; hinc quibusdam accidit, quod suam scientiam nimis diligenter inspiciunt; et cum sibi aliquid esse uisi fuerint, alios quos non nouerunt, tales nec esse nec potuisse fieri putant. Hinc etiam ebullit quod nugigeruli nunc quidam nescio unde gloriantes priores patres simplicitatis arguunt, et secum natam, secum morituram credunt sapientiam. In diuinis eloquiis simplicem loquendi modum esse aiunt, ut in eis magistros audire non oporteat posse satis quemque proprio  ingenio ueritatis arcana penetrare. Cor rugant, nasum et labium torquent in lectores diuinitatis, et non intelligunt quod iniuriam faciunt ei cuius uerba, pulchro quidem uocabulo simplicia, sed sensu prauo insipida predicant. Non est mei consilii huiusmodi imitari. Bonus enim lector humilis debet esse et mansuetus, a curis inanibus et uoluptatum illecebris prorsus alienus, diligens et sedulus, ut ab omnibus discat libenter, nunquam de scientia presumat sua, peruersi dogmatis auctores quasi uenena fugiat; diu rem pertractare, antequam iudicet, discat; non uideri doctus et esse querat, dicta sapientum intellecta diligat, et ea semper oculis quasi speculum uultus sui tenere studeat; et si  qua forte obscuriora intellectum eius non admiserint, non statim in uituperium prorumpat, ut nichil bonum esse credat, nisi quod ipse intelligere potuit. Hec est humilitas discipline legentium.



De commendatione humilitatis, et inuectione in superbiam.

O preclara humilitas qua amplexatur omnipotentis maiestas! O beata humilitas, quam uisitare, sanare, glorificare non dedignatur propitia diuinitas! O prudens humilitas, que propriam contemnis excellentiam et Dominum solum magnificas anime iudicio et in eius salutari exsultas spiritus gaudio. Dum teipsam despicis, Deus te in celo et in terra respicit. Dum te puluerem et cinerem confiteris, super inimicos tuos diuinitus exaltaris. Tu conscientiam bonam  modo a mordacibus curis facis quietam, in futuro a minacibus penis securam. Aemula tua superbia a superbis diabolum precipitauit in infernum, de paradiso Adam expulit in exsilium, tu latronem introduxisti in paradisum, meretrices et publicanos in regnum celorum. Illa nititur supra se, et ruit infra se; tu, ut bene funderis, in altum fodis; ut Deum ipsum uideas, in templum Dei erigeris. Illa se similem facit Altissimo, imo supra omne quod dicitur Deus aut colitur extollitur, et ab omni dignitate abiicitur, et amplius non erit: tu te pauperem et uermem asseris, et de stercore eleuaris, ac cum celi principibus collocaris. Illa bona sua laudat et pereunt;  tu mala tua accusas, et euanescunt. Illa sibi uult sufficere et nequit deficere; tu gratia Dei inniteris sola, et in Domino potes omnia. Illa sicut dum est, non potest non esse quod est, id est superbia, sicut subdi non potest ulli preposito, nec ipsi Deo; tu quia es quod es, id est humilitas, omnibus etiam infimis spreta substerneris. Illa sublime omne uidet; tu quia nichil per contentionem agis, ut aliis preponaris, uel per inanem gloriam, sed in humilitate facis tuos arbitrantes uere alios esse superiores sibi inuicem, quia potest esse in alio occultum quo superior fit, et apud Deum dignior: et hoc ideo quia non que sua sunt singuli considerant, sed ea que aliorum bona. Illa sana sauciat, integra corrumpit; tu saucia sanas, corrupta integras. Illa  communia et usitata, licet sint grandia; fastidit rara et singularia, et si uilia extollit; tu gaudes omnibus bonis tanquam Dei donis, et non tua, sed aliena queris lucra. Illa uirtutibus aliis armatur et eleuatur; a te sola uincitur et exstinguitur. Tu laudem diuinam, illa concupiscit humanam. Tu gloriaris in conscientie testimonio, illa in lingue uaniloquio. Tu colis cor, illa corpus. Tu ornas animum, illa uultum. Tu places Deo, illa diabolo. Tu interemptrix es uitiorum, illa uirtutum. Tu edificas Hierusalem, illa Babyloniam. Tu doces animum, quidquid extra molitur suis retrusum possidere thesauris, illa quod stelliferum transabiit celum tellure demersa petit. Tu es fons, incrementum, finis uirtutum; illa incipit, adauget, perficit omne  malum. Illa blasphemat Dei opera; quasi sapientior Deo, commutat ea quasi meliora Deo; tu quia scis sapientie nil inde conuenire iustitie Dei, nil prauum adherere omnipotentie, nil posse resistere: idcirco omne quod est tanquam opus Dei pulcherrimum, optimum, perfectissimum iudicas, dicis »omnia opera Domini magna et exquisita in omnes uoluntates eius .«

Quapropter omnia opera Domini benedicis, laudas et superexaltas. Et sicut duo genera tui existunt quibus tu agnosceris, ita et duo genera illius existant, per que et ipsa agnoscitur. Duo itaque sunt genera elationis: aliud intus per superbiam mentis, aliud foris per typhum elationis. Superbia  enim intus est, iactantia foris. Superbia alia est qua in sui consideratione animus intumescit, alia qua in sui comparatione ceteros despicit. Similiter iactantia foris alia est qua in sui ostentatione homo blandum se simulat, alia qua se crudelem et metuendum demonstrat. In prima placere nititur, in secunda placere dedignatur. Ex primo igitur genere superbie in quo homo sibi placet, primum nascitur genus iactantie, in quo ceteris placere desiderat, et ex secundo genere superbie in quo alios despicit; secundum nascitur genus iactantie, quo se aliis non amabilem sed metuendum monstrare laborat.



DOMINICA DECIMA OCTAuA. Secundum Mattheum.


 »Accesserunt ad Iesum Sadducei; et interrogauit eum unus ex eis, tentans eum: Magister, quod est mandatum magnum in lege?« etc.  Primum omnium non pro ordine, sed pro dignitate intellige dictum, id est maximum omnium, siue primum, quia ante omnia debemus intimo corde singuli quasi unicum pietatis fundamentum locare. Ergo primum omnium et maximum mandatum est cognitio atque confessio diuine unitatis cum exsecutione bone operationis. Bona autem operatio dilectione Dei et proximi perficitur. Quod breuiter aliis uerbis commendat Apostolus dicens: »In Christo enim Iesu neque circumcisio aliquid ualet, neque preputium, sed fides que per dilectionem operatur .«

 Ostendit ex hac responsione Scribe grauem sepe inter Scribas et Phariseos questionem esse uersatam quod esset mandatum primum siue maximum diuine legis, quibusdam uidelicet hostias et sacrificia laudantibus, aliis uero maiore auctoritate fidei et dilectionis opera preferentibus, eo quod plurimi patrum ante legem absque omnium uictimarum et sacrificiorum consuetudine ex fide tantum, que per dilectionem operatur, placerent Deo, summique apud ipsum loci haberentur. Nemo autem unquam absque fide ac dilectione per holocausta solum et sacrificia Deo placuisse inuenitur. In qua sententia Scriba iste etiam se fuisse declarauit.

»Ait illi iehsu: Diliges Dominum Deum tuum ex toto corde tuo, et in tota anima tua, et in tota  mente tua Hoc est maximum et primum mandatum. Secundum autem simile est huic: Diliges proximum tuum sicut te ipsum. In his duobus mandatis tota lex pendet et prophete.«

Totam magnitudinem et latitudinem diuinorum eloquiorum secura possidet caritas, qua Dominum proximumque diligamus. Docet enim nos celestis unus magister et dicit: »Diliges Dominum Deum tuum ex toto corde tuo,« etc.  Si ergo non uacat omnes paginas sanctas perscrutari, omnia in uolumine sermonum, quod uoluitur euoluere, omnia Scripturarum secreta penetrare, tene caritatem ubi pendent omnia. Ita tenebis, quia ita didicisti, tenebis etiam quod nondum didicisti. Si  enim nosti caritatem, aliquid nosti, unde et illud pendet quod forte nosti, et in eo quod Scripturas non intelligis, caritas patet. Illa itaque tenet et quod patet et quod latet in diuinis sermonibus. Qui caritatem tenet in moribus, hoc est quod breuiatum sermonem faciet Dominus super terram.

»Congregatis autem Phariseis, interrogauit eos iehsu, dicens: Quid uobis uidetur de Christo? Cuius filius est? Dicunt ei: Dauid. Ait illis: Quomodo  ergo Dauid in libro Psalmorum uocat eum Dominum, dicens: Dixit Dominus Domino meo: Sede a dextris meis, donec ponam inimicos tuos scabellum pedum tuorum?«

Istud dicere Domini Domino est equalem sibi generare Filium. Domino meo, dicit Dauid, non secundum quod de eo natus est, sed secundum quod de Patre semper fuit. Quod autem a Patre subiiciuntur inimici, siue uolentes siue nolentes, non infirmitatem Filii, sed unitatem nature qua in altero alter operatur significat; nam et Filius subiicit inimicos Patri, quia Patrem clarificat super terram. Sic interrogatio Iesu nobis proficit contra Iudeos. Iudei autem friuola multa confingunt asserentes centesimum nonum psalmum, scriptum in persona  Eliezer filii uernaculi Abrahe, reuertentis de cede quinque regum: Sede ad dexteram meam. Sed sequentia psalmi non ad hoc concordant. Recte itaque opponitur, non quia Christum, quem confitentur esse uenturum, Dauid filium dicunt, sed quia simpliciter hominem et non Dei Filium credunt.

»Si ergo Dauid in spiritu uocat eum Dominum, quomodo filius eius est? Et nemo poterat ei respondere uerbum, neque ausus fuit quisquam ex illa die eum amplius interrogare.« Quia in sermonibus confutantur, ultra non interrogant, sed aperte comprehensum potestati tradunt Romane. Unde patet uenena inuidie superari posse, sed difficile quiescere.



De caritate.


Geminam nobis Scriptura sacra caritatem commendat, Dei uidelicet et proximi. Charitatem Dei, ut sic ipsum diligamus, ut in ipso gaudeamus; caritatem proximi, ut sic ipsum diligamus, ut non in ipso, sed cum ipso in Deo gaudeamus: hoc est ut Deum diligamus propter se ipsum, proximum autem propter Deum. Deus autem idcirco propter se ipsum diligendus est, quia ipse est bonum nostrum; proximus autem ideo propter Deum diligendus, quia cum ipso in Deo est bonum nostrum. Illum diligamus, ut ad ipsum ueniamus, et in Christo gaudeamus, istum diligamus, ut cum ipso curramus, et cum ipso perueniamus. Illum ut gaudium, istum,  ut gaudii socium. Illum ut requiem, istum ut requiei consortem. Quid est Deum diligere? habere uelle. Quid est Deum diligere propter se ipsum? ideo diligere, ut habeas ipsum. Quid est proximum diligere propter Deum? ideo diligere quia habet Deum. Sicut diligimus hominem propter iustitiam, id est quia habet iustitiam, et sicut diligimus hominem propter sapientiam, id est quia habet sapientiam, sic diligimus hominem propter Deum, id est quia habet Deum, uel si forte nondum habet, tamen  quia habiturus est eum uelut habeat eum. Sic itaque propter Deum hominem diligimus, quem utique propter Deum non diligeremus, si Deum non diligeremus, quemadmodum cum hominem propter sapientiam diligo, ideo diligo, quia ipsam sapientiam diligo: quem profecto non diligerem, si sapientiam ipsam propter quam ipsum diligo non diligerem. Ita cum proximum propter Deum diligo, ideo diligo quia Deum diligo: quem utique non diligerem, si Deum propter quem ipsum diligo non diligerem. Sic igitur: si bene diligo, et bonum diligo. Non enim bene diligo, nisi cum bonum diligo: et cum bonum quod diligo, non ob aliud quam propter bonitatem sic diligo. Quomodo? Amicum in Deo, inimicum propter Deum. Quid est amicum diligere in Deo? ideo diligere  quia Deum habet. Non in diuitiis suis, non in fortitudine sua, non in pulchritudine sua, sed in iustitia sua, in sanctitate sua, in bonitate sua. Illa enim, etsi a Deo sunt, extra Deum diligi possunt, et sepe cum diliguntur, auertunt et peruertunt mentem diligentem se, ut Deum non diligant. Ideoque pro his est laudandus, quia cum dantur ab ipso dantur, et dona eius sunt, sed in his non est amandus proximus, quia uirtus eius non sunt, neque bonum faciunt ista hominem, etiam si abundauerit, nec non si defuerit malum.

Bonitas autem bonum facit et iustitia iustum, et ueritas uerum, et hec cum adsunt, adest Deus, quia Deus bonitas est, et iustitia et ueritas. Ideo in bonitate, et iustitia, et ueritate diligendus est  homo, et quando in istis diligitur, in Deo diligitur, quia Deus bonitas est, et iustitia et ueritas. Si ergo bene diligimus, et bonum diligimus, boni sumus. Non enim bonos facit, nisi dilectio bona et dilectio boni. Si autem boni sumus, nullos amicos habemus nisi bonos; et nullos inimicos, nisi malos, quia si boni sumus, nichil nisi bonum diligimus, et nichil preter malum odimus. Si autem amicos bonos habemus, et inimicos malos, amicos quidem in bonitate sua diligere debemus, id est in Deo, quia boni sunt; inimicos autem, quia in bonitate diligere non possumus, quia boni non sunt: tantum propterea diligere debemus, ut bonitatem habeant, et boni sint. Et in his omnibus non nisi bonitas  diligitur, quando nichil diligitur, nisi propter bonitatem. Simili modo cum Deus diligitur, propter se diligitur, quia ab alio non est, neque aliud ab ipso quod diligitur in ipso. Cum uero proximus diligitur, non propter se diligitur, sed propter Deum, alter ut amicus qui Deum habet, alter ut inimicus ut Deum habeat. Et in his omnibus non nisi Deus diligitur, quia aliud non est quam Deus, quod in illo diligitur quia est, in isto diligitur ut sit. Ergo cum Deus diligitur, et cum proximus diligitur, Deus diligitur. Quare ergo dicit Scriptura: »Ut et Deum diligas, et proximum .« Si in Deo Deum diligis, et in proximo Deum diligis, nec aliud in proximo quam quod in Deo diligis, quare sunt duo precepta caritatis? Si enim utrobique  Deus diligitur, in utroque unum impletur, nec opus fuerat preceptum geminari de opere uno: Sufficeret si dixisset: Dilige Dominum Deum tuum; in hoc enim totum est. Qui enim Dominum uere diligit, ubique diligit. Si uere diligitur, diligitur ubicunque inuenitur. In se ipso et in proximo, intus et foris, sursum et deorsum, longe et prope. Si mel dulce est, dulcis est et fauus. Si mel diligis, diligis et fauum receptaculum mellis. Sed cum mel diligitur, ideo diligitur, quia dulcedo ipsum est. Cum uero fauus diligitur, ideo diligitur quia dulcedo in ipso est. Mel propter se ipsum diligitur, fauus autem propter mel diligitur. Et si forte uideris fauum non habentem mel, uides receptacula, ubi mel esse debuerat, et doles esse uacua, et non placent tibi quia  arida sunt, et cupis mel illic esse, quod diligis: et si uenerit, magis diligis. Ita diligito Deum tuum, quia dulcedo est, ipse et bonitas et ueritas. Proximum autem tuum dilige, quia receptaculum est dulcedinis et ueritatis, et si in eo inueneris quod habere debet, dulcedinem et bonitatem, et ueritatem, dilige in ipso illas, et dilige ipsum propter illas. Si autem uacuum inueneris bonis suis, dole quia receptaculum inane uides, et opta ut ueniant ad eum, et intrent in eum bona sua, ut fiat ipse bonus, habens bona sua, sine quibus bonus esse non potest.



DIuISIO.

Dilige Deum, quia bonitas est; dilige proximum, quia ex bonitate bonus est, uel si bonus non est,  ut sit qui bonus esse potest. Qui enim iam esse non possunt boni, diligendi non sunt, quia nec proximi sunt, sed alieni et remoti et extranei. »Ne des, inquit, alienis honorem tuum, et annos tuos crudeli, ne forte impleantur extranei uiribus tuis et labores tui sint in domo aliena .« Isti ergo sunt alieni et extranei nimis remoti, et longe facti quibus amplius non patet reditus ad bonum, demones scilicet et mali homines cum demonibus damnati. Qui idcirco a nobis amplius diligendi non sunt, quia ab illo bono propter quod diligitur omnis qui bene diligitur, irrecuperabiliter corruerunt. Nusquam nobis dicit Scriptura ut demones diligamus, neque illos homines qui iam cum demonibus  damnati sunt. Illi enim proximi non sunt, sed remoti et alieni facti a nobis. Nos autem proximos diligere debemus, non alienos, id est homines, non demones, et illos homines, qui uel per bonitatem non recesserunt, uel per arbitrii libertatem redire possunt. Non enim omnino longe sunt qui, etsi abierint, adhuc redire possunt. Isti sunt proximi quos diligere debemus, uel in Deo, si recesserunt, uel propter Deum, si redire possunt. Quos quando diligimus, uel in eis Deum diligimus si boni sunt, uel eis bonum diligimus et optamus, cum quod non sunt boni esse possunt.

Propter hoc ergo duo sunt precepta caritatis, Dei uidelicet et proximi ut per caritatem Dei ipsum bonum diligas, per caritatem proximi bonum quod  diligis proximo non inuideas. Poteras aliquid diligere et proximo non diligere; poteras aliquid uelle habere, et tamen nolle ut illud haberet proximus tuus: in Deo tamen non poteras. Non enim poteras Deum diligere, nisi diligeres et proximum tuum, quia cum inuidia et odio Deus diligi non potest, tamen quia in aliis rebus hoc facere poteras, ut aliquid uelles et proximo tuo non uelles, distinctum est ut utrumque tibi faciendum esse intelligas, quamuis alterum sine altero facere non possis. Quamuis simul sint, tamen duo sunt dilectio Dei et proximi. Neque ideo debuerunt in preceptione confundi, quamuis non possint in actione separari. Duo igitur precepta sunt caritatis: unum quo Deum diligere precipimur; alterum quo proximum amare iubemur.  Sed dicis: Quare tria data non sunt precepta caritatis ut similiter diligat homo se ipsum, sicut diligere iubetur Deum et proximum. Sed considera quia superfluum foret ut illud fieri iuberetur ad quod faciendum sic homo pronus fuerat ex se, ut illud aut non posset, aut non uellet dimittere, etiamsi prohiberetur. Non igitur precipiendum erat homini ut se diligeret, sed timendum uel cauendum magis erat ne nimis diligeret. Hoc siquidem nature insitum erat, ut se odire non posset secundum quam nemo carnem suam odio habuit cuius commodum qui nature insitus est appetitus inseparabiliter diligit, et quod aduersum est illi, semper detestatur et fugit.



De anima. Quare sic dicatur. De appellatione animi. De mentis appellatione, et de spiritus appellatione.


Anime concessum est a Deo ingenitium  rerum secreta penetrare ac penetrata uiuentibus per eam reserare. Unde ineptum ducitur illam per quam plura cognoscimus, quasi a nobis alienam nos ignorare. In primis ergo insinuetur, cuius anima proprie dicatur et quare sic appelletur. Proprie igitur hominis anima et non pecudum dicitur, quoniam uita pecudum in sanguine tantum constituta noscitur. Hec uero, quia immortalis est, anima recte quasi anema [], id est a sanguine longe discreta uocatur, cum post mortem corporis perfectam eius constet esse substantiam. Quidam animam dicunt appellatam, eo quod animet atque uiuificet sui  corporis substantiam. Animus autem appellatur, quia uelocissima cogitatio eius ad similitudinem uenti motu celeri peruagatur, qui fit ex appetitu anime commoto pro desiderii eius qualitate. Mens dicitur a mene [], id est a luna, quia licet mutetur uicissitudine uaria, se tamen restituit in id quod fuit quadam nouitate perfecta. Spiritus etiam triplici modo dicitur. Appellatur enim ueraciter et proprie nullius indigens, ipse uero a creaturis omnibus indiget, inspirans quod uult, et dispensans omnia prout uult, uniuersa complens, totus in toto, immobilis loco, et uoluntate eternus cunctaque que summa sunt singulariter potens. uocamus et spiritum substantiam tenuem nobisque inuisibilem, creaturam immortalem, quantum illi datum est, utiliter  ualentem. Tertio spiritum dicimus per totum corpus emissum atque receptum, per quem uita mortalium continetur; nec aliquando otium capiens, iugi mobilitate reparatur.

Sciendum est igitur animum et mentem proprie animam non uocari. Hec Cassiodorus. Ceterum Isidorus sic ait: »Una est anima que dum contemplatur, spiritus est, dum sentit, sensus; dum sapit, animus; dum intelligit, mens; dum discernit, ratio; dum consentit, uoluntas; dum recordatur, memoria; dum membra uegetat, anima est.« Hominis ergo anima, ut ueracium doctorum consentit auctoritas, est a Deo creata spiritualis propriaque substantia sui corporis uiuificatrix rationalis quidem et immortalis, sed in bonum malumque conuertibilis.  Edita est quasi parturiale ouum, ubi uita future auis pennarum grata uarietas continetur. Insuper a Deo fieri uel factas animas prudentium nullus nescit, quando Creator est aut creatura omne quod existit. Creatrix igitur nulla creatura potest esse substantia, quoniam ut ipsa subsistat indiget Deo, et dare non potest alteri subsistentiam, quam tantum habere accepit. Superest ut eam uerissime a diuinitate conditam esse fateamur que sola potest creare mortalia et immortalia. Euidenter enim legitur in Salomone: »Et reuertetur puluis in terram sicut erat, et spiritus reuertetur ad eum qui dedit illum .« Et alibi: »Omnem flatum ego feci.« Illud autem quod diximus sui corporis uiuificatrix, ideo dicitur quia mox ut data fuerit ineffabili conditione,  diligit carcerem suum, amat propter quod libera esse non potest, doloribus eius uehementer afficitur, formidat interitum que non potest mori; et sic est ad corporis sui casus trepida, ut ipsam, que non potest deficere per naturam, magis sustinere credas extrema. Et licet rebus corporalibus nullatenus ipsa uescatur subductis tantum talibus grauissimo merore conficitur, desiderans non sibi naturaliter accommoda, sed adiunctis artubus profutura. uita ergo corporis suscepte anime presentia est, mors autem eius probatur abscessus. Sic diem dicimus lustrante sole, qui cum discesserit nox uocatur. uiuit itaque corpus anime presidio, et ex ipsa probatur accipere, unde se preualeat commouere.  Per totum uero corpus quod animat, non locali diffusione, sed quadam uitali intentione porrigitur. Nam per omnes eius particulas tota simul adest, nec minor in minoribus, nec in maioribus maior, sed alicubi intensius, alicubi remissius, et in omnibus tota, et in singulis tota est. Quamuis enim in corpore non toto sentit, tamen tota sentit. Nam cum exiguo puncto in carne uiua aliquid tangitur, et si locus ille totius corporis non sit, sed uix in corpore uideatur, animam tamen totam non latet. Neque id quod sentitur per corporis cuncta discurrit, sed ibi sentitur tantum ubi fit. Unde ergo ad totum mox peruenit: quod in toto non fit, nisi quia ibi tota est ubi fit. Et cum tota ibi sit, non tamen cetera deserit. uiuunt enim ex illa ea presente ubi  nichil factum est tale. Quod si fieret et utrumque simul fieret, simul utrumque totam pariter non lateret. Proinde et in omnibus simul et in singulis particulis corporis sui tota simul esse non posset; si per illas ita diffunderetur, ut uidemus corpora diffusa per spatia locorum minoribus suis partibus maiora occupare et amplioribus ampliora. Latum est anime quodammodo cogitationes apprehendere et per obsequium lingue motione uolubili disserere. In corpore posita quam multa cernit, a se non egrediens quam diuersa circumspicit. Ubique quasi distenditur, et anime fieri discessio non probatur. Mouetur, erigitur, fluctuari cognoscitur, et in se ipsa tanquam in magno currens spatio peruagatur. Ad causas non exit, sed tractatibus suis representat  sibi quod sua cogitatione respicit, modo quod oculis carnalibus uidit, modo quod imaginatione phantastica concepit. Hanc proinde spiritualem substantiam probabilis et absoluta ratio confitetur, quia dum omnia corporalia tribus nouerimus lineis contineri longitudine, latitudine, profunditate, nichil tale in anima probatur reperiri. Deinde quod corpori sociata, quamuis ipsius mole pregrauetur, opiniones rerum sollicita curiositate perpendit celestia profunde cogitat, naturalia subtili indagatione inuestigat et de ipso quod conditore suo ardua nosse desiderat. Quod si esset corporalis, cogitationibus suis spiritualia nec cerneret utique nec uideret.



DOMINICA DECIMA NONA. Secundum Mattheum.


 »Ascendens iehsu in nauiculam, transfretauit et uenit in ciuitatem suam .« Christus Ecclesie nauem semper mitigaturus fluctum seculi transcendit, ut credentes in se ad celestem patriam tranquilla nauigatione perducat. Marcus in Capharnaum , Mattheus in ciuitate sua, Dominum curasse paralyticum narrant. Que questio difficilius solueretur, si Mattheus nominaret Nazareth. Nunc ergo quis dubitet Capharnaum fuisse ciuitatem Domini, quam non nascendo sed miraculis illustrando suam fecerat. Denique in comparatione exterarum regionum recte diceretur, quodcunque oppidum Galilee ciuitas Domini, ne dum Capharnaum, que ita excellebat in Galilea ut tanquam metropolis haberetur

 »Et ecce quatuor uiri portantes in lecto hominem qui erat paralyticus, et querebant eum inferre, et ponere ante Iesum. Et non inuenientes qua parte cum inferrent pre turba, ascenderunt supra tectum et per tegulas submiserunt illum cum lecto in medium ante Iesum. Quorum fidem ut uidit, dixit: Confide, fili, remittuntur tibi peccata tua.« Paralyticum quem sanauit non pro sua fide cum sensu careret, sed pro fide offerentium uocauit filium, ideo quia dimissa sunt ei peccata sua. Intuendum quantum ualet fides propria, si tantum ualuit aliena. Qui ergo peccato grauatur, adhibeat Ecclesiam que pro eo precetur. Hic datur intelligi plerasque corporum debilitates euenire propter peccata. Et ideo forsitan prius dimittuntur peccata, ut causis  debilitatis ablatis sanitas restituatur. Hinc est quod hic paralyticus in Luca uocatur homo quasi peccator , et alio paralytico ad piscinam dicitur: »Ecce sanus factus es, iam noli peccare, ne deterius tibi aliquid contingat .« Quinque autem sunt differentie causarum, pro quibus in hac uita molestiis corporalibus affligimur. Aut enim ad merita augenda per patientiam iusti infirmitate  corporis grauantur, ut Iob et Tobias et martyres, aut ad custodiam uirtutum, ne superbiant, ut Paulus, qui ait: »Ne magnitudo reuelationum extollat me, datus est mihi stimulus carnis mee angelus Satane ut me colaphizet .« Aut ad corrigenda peccata, sicut Maria soror Aaron in eremo ob uerba temeritatis percussa est lepra, et paralyticus iste aut ad gloriam Dei saluantis, siue per ipsum siue per famulos suos, sicut cecus natus qui non peccauit, nec parentes eius, sed ut manifestarentur opera Dei in illo . Lazarus quoque cuius infirmitas non fuit ad mortem, sed ut glorificetur Filius Dei per eum , aut ad inchoationem damnationis eterne: quod reproborum est proprium, sicut Antiochus et Herodes, qui  afflictionum miseria ostenderunt, quid passuri essent perpetuo in gehenna. Quibus congruit illud prophete: »Duplici contritione contere nos .«

»Et ceperunt cogitare Scribe et Pharisei dicentes: Quis est hic qui loquitur blasphemias? Quis potest dimittere peccata nisi solus Deus?« uerum dicunt Scribe quia ipse solus potest dimittere qui per eos quoque dimittit quibus potestatem dimittendi tribuit. Putabant Dominum blasphemare arrogando sibi quod Dei est, sed eorum cogitationes reuelando et signo uisibili quod constat equum diuine potentie esse sicut peccata dimittere Deum se esse iudicat.

»Et cum cognouisset iehsu cogitationes eorum,  respondens dixit ad illos: Quid cogitatis mala in cordibus uestris? quid est facilius dicere: Dimittuntur tibi peccata, an dicere. Surge et ambula? Ut autem sciatis quia Filius hominis potestatem habet in terra dimittere peccata, tunc ait paralytico: Tibi dico: Surge, tolle lectum tuum, et uade in domum tuam.« Utrum sint paralytico peccata dimissa solus nouerat qui dimittebat. Surgere autem  et ambulare manifestum erat omnibus qui uidebant. Fit igitur uisibile signum ut probetur inuisibile. Lectum tolle ut quod fuit testimonium infirmitatis sit probatio sanitatis.

»Ut autem sciatis,« etc. usque illuc: »ait paralytico;« uerba sunt euangeliste, quasi dicat lectoribus Euangelii: Illi murmurabant de hoc quod dixerat: »Dimittuntur tibi peccata;« sed ego dico uobis eum dixisse paralytico: »Surge,« ut per sanationem eius sciatis quia Filius hominis, et tunc habuit, et habet potestatem dimittendi peccata. uel uerba Christi possunt esse ita: uos cogitatis quod non possim dimittere peccata, sed ut sciatis quia Filius hominis, id est ego, hoc potest, ait, hoc est dicit ipse Filius hominis paralytico: »Surge.«

 »Et confestim surgens coram illis, tulit lectum in quo iacebat, et abiit in domum suam magnificans Deum. Et repleti sunt timore, dicentes quia uidimus mirabilia hodie. Et glorificauerunt Deum qui dedit potestatem talem hominibus.« Magna Dei uirtus ostenditur, ubi sine mora salus in iussu eius completur. Unde merito qui aderant relictis blasphemiis stupentes ad laudem conuertuntur tante maiestatis, nec timerent si crederent sane et diligerent perfecte. Curatio paralytici indicat anime saluationem suspirantis ad Christum post illecebre carnis inertiam. Qui primo indiget ministris, qui eam Christo afferant, id est doctoribus, qui spem intercessionis suggerant. Marco narrante quatuor  portitores fuerunt, siue quia quatuor euangelistis predicantium uirtus firmatur, siue quatuor uirtutibus fiducia mentis ad promerendam sospitatem erigitur. De quibus in eterne sapientie laude dicitur: »Sobrietatem, et sapientiam docet, et iustitiam, et uirtutem .« Has nonnulli prudentiam, fortitudinem, temperantiam, iustitiam et uirtutem appellant. Desiderantibus paralyticum offerre Christo; turba obsistit, quia sepe anima post corporis desidiam superna gratia renouari cupiens prisca consuetudine peccatorum retardatur, sepe inter orationes et suaue colloquium cum turba Domino cogitationum aciem mentis ne Christus uideatur intercludit. Tunc ergo tectum domus in qua docet Christus est ascendendum, id est sacre  Scripture sublimitas appetenda, lexque Domini die noctuque meditanda. Patefacto tecto, eger ante Iesum submittitur, quia reseratis Scripture mysteriis ad notitiam Christi peruenitur. Domus Iesu tegulis contecta describitur, quia sub uili litterarum uelamine, si sit qui reseret diuina, spiritualis gratie uirtus inuenitur. Quod autem cum lecto deponitur, significat ab homine adhuc in ista carne constituto Christum debere cognosci. De lecto surgere est animam se a carnalibus desideriis abstrahere. Dicit ergo: Surge de torpore negligentie, et corpus in cuius desideriis iacuisti in exercitia bonorum operum attolle et sic domum habitationis eterne ingredere. uel ire in domum est redire ad internam sui custodiam, ne iterum peccet.



De eo quid sit fides, quid cognitio fidei, et de tribus gradibus utriusque.


Priusquam que ad fidem pertinent discutere incipiamus, quid sit fides ipsa inspicere debemus. Apostolus sic diffinit fidem: »Fides est substantia rerum sperandarum, argumentum non apparentium .« Cum enim res quelibet apud nos per actum, quando uidelicet presentes sensu comprehenduntur; uel per intellectum, quando absentes, uel etiam non existentes in similitudine sua et imaginatione capiuntur; uel per experientiam, quando ea que in nobis sunt sentiuntur a nobis, ut gaudium, tristitia, amor et timor: que subsistunt in nobis, et sentiuntur a nobis, nullo horum modorum inuisibilia Dei capiuntur a nobis, que solum creduntur  a nobis. Neque enim per actum presentia sunt, neque in similitudine aliqua comprehendi possunt, nec quemadmodum illa que in nobis sunt, et sentiuntur a nobis. Ergo fide sola subsistunt in nobis, et subsistentia eorum est fides qua creduntur quia sunt, sed qualia sunt non comprehenduntur. Sic itaque per fidem solam subsistunt in nobis, et sola fide probantur a nobis, nec aliud argumentum habere possumus, nisi quia credimus illa fide qua ratione non comprehendimus. Nec descriptio fidei ostendit quid faciat fides, sed in ea non diffinitur quid sit fides. Est autem diffinitio fidei hec. Fides est uoluntaria quedam certitudo absentium supra opinionem et infra scientiam constituta. Et sciendum est quia aliud cognitio fidei, aliud fides. Cum  enim fit sermo in auribus plurium, omnes equaliter quod dicitur intelligunt, sed non omnes equaliter credunt: et cognitionem dictorum omnes habent, sed fidem omnes non habent. Potest autem cognitio fidei esse sine omni fide; fides autem sine omni cognitione esse non potest. Multi, cum credunt, et non habent cognitionem eorum omnium que credunt, quia credentibus et cognoscentibus credunt, et non norunt ipsi omne quod credunt, sed norunt illi quibus credunt. Eiusmodi est fides simplicium in Ecclesia, qui perfectioribus credendo et adherendo salui fiunt, sicut scriptum est: »Boues arabant, et asine pascebantur iuxta eos .« Hi enim in fide perfectorum amplius credunt; quod  credendo in se minus cognoscunt.

Duobus modis crescit fides: deuotione siue constantia, et cognitione. Incrementa fidei per deuotionem per tres gradus procedunt. Primus gradus est acquiescere, secundus ex timore, tertius gradus est certum esse. Secundum hos tres gradus tria sunt genera hominum, qui fidem sequuntur: est enim quoddam genus hominum in sancta Ecclesia, quibus credere est solum, non contradicere fidei. Qui ita uiuunt ut nati sunt, non amando, sed approbando, in quo nati sunt, qui etsi in alio nati essent, fideles non essent: consuetudine enim uiuendi fidem tenent, non amore. Est autem aliud genus hominum attentius considerantium statum uite humane esse dubium, et ex eo quodammodo  fluctuare incipientium in fide, quoniam multos conspiciunt auersos et alienos a fide, et tamen ducti pietate fidei e duobus dubiis hoc eligunt quod doctrina Catholica docente didicerunt. Istis pax necessaria est, tribulatio periculosa, ne forte de periclitantibus negantes efficiantur. Est aliud genus adhuc hominum, qui certi sunt et confirmati in fide sua: quos Deus uel per exteriora miracula confirmauit, uel per interiorem inspirationem edocuit. Isti tribulatione non subuertuntur, sed exercentur.

Sciendum etiam quod sicut tres sunt gradus per quos fides crescit, ita tres gradus sunt per quos crescit cognitio fidei. Primus gradus est cognitionis fidei, quo nichil minus unquam fides habere potuit, credere  uidelicet Deum esse, et eum saluatorem et remuneratorem exspectare. Hec cognitio fidei simplicibus ante incarnationem Domini ad salutem sufficere potuit, ut et Deum crederent et Saluatorem exspectarent, quamuis eiusdem saluationis sue modum et tempus non cognoscerent. Duo enim in homine tantum sunt: natura et culpa. Et Creator ad naturam refertur, Saluator ad culpam. Sub lege autem scripta creuit cognitio quando iam de persona Redemptoris manifeste agi cepit, et Saluator per legem promitti, et post promissionem exspectari. Sub gratia autem adhuc amplius excreuit cognitio, cum iam ipse Saluator, non ut prius a multis putabatur solum homo, sed et Deus uerus manifestatus est, et ipse redemptionis modus non in terrene  culmine potestatis, sed in morte probatus est constare Saluatoris.



De remissione peccatorum, et si sacerdotes peccata dimittere possint.

Potestatem remittendi peccata quidam soli Deo ita ascribere conabantur, ut in ea hominem participem fieri posse nullo modo concedant. Et ad confirmationem huius assertionis adducunt mundationem illius leprosi, quem Dominus prius per semetipsum sanitati restituit, ac si deinde ad sacerdotes misit, non ut eius mundatio uirtute illorum perficeretur, sed ut tantummodo testimonio illorum confirmaretur . Simili modo in presenti Ecclesia dant ministeria sacerdotum nichil amplius uirtutis  habere nisi quedam tantummodo signa esse ut ille uidelicet, qui prius per contritionem cordis intus a Domino absoluitur, postmodum in confessione ab eis absolutus esse ostendatur. Quod autem in sola cordis contritione etiam ante confessionem oris peccata dimittantur, prophetico illo testimonio approbare uolunt quod dicitur: »Quacunque hora ingemuerit peccator, saluus erit ;« et alibi: »Quia adhuc te loquente, dicam. Ecce adsum .« Et Psalmista: »Dixi, inquit, confitebor aduersum me iniustitiam meam Domino, et tu remisisti impietatem peccati mei .« Idcirco tamen post contritionem cordis, confessio quoque oris est necessaria, quia si quis etiam post impetratam ueniam peccatorum confiteri eadem  peccata sua neglexerit, quasi institutionis diuine contemptor, quamuis non pro peccatis, que iam dimissa sunt, reus teneatur, tamen pro contemptu reus erit. uel fortassis, quia peccata ipsa iam ad contumacem redeunt, que prius per compunctionem humiliato dimissa fuerunt.

Hac ergo ratione probant homines nullo modo potestatem habere dimittendi peccata, sed hanc solius Dei esse, sicut et in Euangelio Iudei contra Dominum murmurantes, quia dixit paralytico: »Dimissa sunt peccata tua,« aierunt solum Deum posse peccata dimittere . Sed fortassis qui hoc de absolutione peccatorum dicunt, quomodo quisquam peccato ligetur non satis diligenter attendunt. Duobus enim modis peccator ligatus est. Ligatus  est obduratione mentis, ligatus est debito future damnationis: quandiu namque gratia Dei cum homine est, solutus est homo, et ad bene operandum expeditus. Sed cum per peccatum gratia Dei subtrahitur, statim ipsa sua obduratione mens intrinsecus obligatur. Ista obduratio siue excecatio mentis interiores tenebre sunt, in quibus homo pro peccato suo in presenti obligatus tenetur, et nisi ab his in hac uita solutus fuerit, postmodum ligatis manibus et pedibus in exteriores tenebras proiicitur. Sed quia nemo sua uirtute post ruinam peccati surgere ualeret, nisi diuina misericordia gratuito preueniens eum suscitaret, ideo necesse est ut Deus gratiam suam quam peccantibus nobis iuste subtraxerat, quando ad penitentiam uiuificandi  sumus, sola misericordia nullis nostris meritis precedentibus reddat quatenus ipsa gratia adueniens cor nostrum a torpore infidelitatis et a peccati morte exsuscitet, ut scilicet qui primum ipsa sola operante ad penitentiam compuncti, a uinculis torporis absoluimur, etiam, ipsa deinde cooperante, penitentes a debito damnationis absolui mereamur. Hoc bene in resuscitatione Lazari significatum est, quem ipse Dominus per se prius intrinsecus a uinculo mortis absoluit, uiuificat autem de foris ministerio ipsorum apostolorum cum solui precepit . Sic namque in sancta Ecclesia nunc mortuos peccatis per solam gratiam suam interius uiuificans ad compunctionem accendit, atque uiuificatos  per confessionem foras uenire precipit, ac sic deinde confitentes per ministerium sacerdotum ab exteriori uinculo, hoc est a debito damnationis absolui. Bene autem debitum damnationis exterius uinculum dicitur, quia protinus ad tenebras exteriores quas euadere dignatus non est, quisquis prius in hac uita a tenebris interioribus solui non meretur.

Sed male, inquiunt, de sacerdote Domini facitis qui ei potestatem dimittendi peccata, que Deo soli competit , tribuitis. Non ego sacerdotes deos facio. Sermo diuinus, qui mentiri non potest, sacerdotes deos dicit: »Diis, inquit, non detrahes, et principi populi tui non maledices .« Isti uero contra legis preceptum diis detrahunt,  quia potestatem diuinitus collatam sacerdotibus auferre uolunt. Neque uere ego sacerdotibus potestatem dimittendi peccata tribui, ille hominibus potestatem diuinam tribuit qui de hominibus deos facit. Sed tamen ipse sicut ex semetipso Deus est, ita etiam per semetipsum quando uult sine humana cooperatione peccata dimittere potest. Hi uero qui ex semetipsis dii non sunt, illi etiam nisi eo a quo sunt hoc quod sunt, in eis et per eos operante, et eis cooperante, peccata dimittere non possunt. Quod ergo solus Deus est bonus, nec tamen inde sequitur bonos non esse etiam eos quia Domino seruiunt, et quod solus Deus mirabilia facit , et tamen de iusto homine dicitur: »Fecit enim mirabilia in uita sua ,« ita etiam solus Deus  peccata dimittit, tunc quoque quando sacerdotes ab eo et per eum dimittunt. Ipse enim hoc in homine facit quod homo per eum facit. Nec ideo dicendum est hominem ibi nichil facere, quia per eum Deus facit, imo uero ideo multo melius, et multo uerius facere, quia per eum Deus facit. Hinc est quod Petro principi apostolorum dicit: »Tibi dabo claues regni celorum. Quodcunque ligaueris super terram, erit ligatum et in celis et quodcunque solueris super terram erit solutum et in celis .« Non dixit quodcunque solueritis, hoc est, ut illi aiunt, solutum ostenderitis, fuerit solutum, sed erit solutum, quia sententiam Petri non precedit, sed sequitur sententia celi. Ne autem hoc soli Petro concessum putes esse, audi quid omnibus apostolis ac per hoc  omnibus apostolorum successoribus et apostolorum uice fungentibus dicat: »Accipite, inquit, Spiritum sanctum: quorum remiseritis peccata, remittuntur eis, et quorum retinueritis retenta sunt .« Ubi dixit, si ostenderitis, fuit? Nusquam hoc dixit, sed dixit: Si feceritis, erit. Audiant ergo et intelligant: »Quorum remiseritis peccata, remittuntur eis.« Quibus hoc dicebatur prius dictum fuerat: »Accipite Spiritum sanctum ,« ne, uel quod dabatur crederetur contemptibile, uel quod accipientes operantur existimetur ex humana uirtute procedere. Non ergo mirum est, si homines peccata dimittere possunt, quia ut hoc possint, non ex sua, sed ex diuina uirtute accipiunt, et hoc hominibus Deum  dare, nichil est aliud quam Deum hoc per homines facere. Quod autem de mundatione leprosi opponunt, minime oppositioni eorum suffragatur, quia si ideo peccator ante confessionem absolui credendus est, quia leprosus mundatus est ante demonstrationem eadem ratione peccator post compunctionem ad sacerdotem ire non debet peccatum suum plangere, sed iustitiam demonstrare, quia et ille ad sacerdotes missus est, non ut sanitatem reciperet, sed ut sanitatem demonstraret: quod omnino fides Christiana abhorret. Propterea si miraculum, quod Dominus operatus est, sacerdotibus non ob reuerentiam officii, sed ad improperium ostenditur, quid aliud quoque quam noui sacerdotii in spiritali curatione contemptus generatur?



DIuISIO.


Notandum quoque est et illud quod dicitur: »Quacunque hora ingemuerit peccator, saluus erit .« Ego de his precipue dictum estimo, qui totam uitam suam in peccatis agentes, in fine penitent, et tunc peccata sua deserunt, quando iam in hac uita tempus satisfactionis habere non possunt. Quibus dicitur, ne tamen ullo modo de uenia desperent, quia et tunc quoque si uere penituerint, misericordiam consequi ualent. Hoc est, quacunque hora, scilicet etiam in extremis, etiam in articulo necessitatis, si peccator ingemuerit, hoc est, ex tota cordis contritione conuersus fuerit, saluus erit, ab eterna scilicet damnatione. Quasi aliis uerbis diceretur: Quacunque hora in presenti uita  peccator uere penituerit, in futura uita non peribit. Quod si quis contendat illud quod dictum est, »saluus erit,« non esse dictum de saluatione que in futuro tribuitur, sed de illa potius que in presenti absolutione peccatorum condonatur. Non necesse est tamen nos dicere quod peccator ab omni debito suo absoluatur, statim ex quo gemere cepit, donec totum consecutus fuerit remedium, quod Deus ad obtinendam ueniam instituit. Hoc est autem remedium, ut corde peniteat, et ore confiteatur delictum: quod cum fecerit, iam amplius debitor damnationis non erit, etiam si satisfactio restat, quam pro peccato persoluit. Quod si forte peccator uere peniteat, sed intercurrente articulo necessitatis ad confessionem uenire non possit, confidenter  pronuntio quod in eo summus sacerdos complet, quod mortalis non potuit, et apud Deum iam factum constat quod homo quidem uere uoluit, sed non ualuit adimplere, quia confessionem non contemptus exclusit, sed impediuit necessitas. Proinde id, quod dictum est: »Quacunque hora ingemuerit peccator saluus erit,« si de presenti salute accipitur, sic intelligendum est, ac si diceretur. Tunc peccatoris salus incipit, quando ueraciter pro delictis suis ingemiscit; que tamen salus tunc plene perficitur, quando id unde ingemuerit etiam ore confitetur. Item illud quod dicitur quia adhuc te loquente dicam: »Ecce adsum .« Sic conuenienter potest accipi quia Deus pius adest per gratiam, ut  cor ad penitentiam compungat, deinde adest, ut peccatorum indulgentiam confitenti tribuat

Postremo id quod de psalmo opponunt: »Dixi: Confitebor aduersum me iniustitiam meam Domino, et tu remisisti impietatem peccati mei ,« sanctus Gregorius de culpa cogitationis tantummodo decem esse asseruit in hec uerba: Sepe misericors Deus eo citius peccata cordis abluit, quo hec exire ad opera non permittit. Unde recte per Psalmistam dicitur: »Dixi: Confitebor aduersum me iniustitiam meam Domino; et tu remisisti impietatem peccati mei.« Et paulo post, quam facilis super hec uenia sit ostendit, qui dum se adhuc permittit petere, hoc quod se petere permittebat obtinuit, quatenus quia cum usque ad opus non  uenerat culpa usque ad cruciatum non perueniret penitentia, sed cogitata afflictio mentem tergeret, quam nimirum tantummodo cogitata iniquitas inquinasse. Quod si quis hoc de quolibet delicto uelit accipere, sciat tamen aliud peccatum esse, aliud impietatem peccati. Impietas namque peccati ipsa rectissime obduratio cordis accipitur, que primum in compunctione soluitur, ut postmodum in confessione peccatum ipsum, id est debitum damnationis absoluatur. Sed siue hoc siue alio quocunque modo predicte auctoritates exponantur, nos uerissime confitemur sacerdotes Dei in Ecclesia potestatem habere ligandi atque soluendi, non perfunctorie inusitato quodam genere loquendi significatam, sed ueraciter a Deo concessam, quibus  dictum est: »Quorum remiseritis peccata, remittuntur eis: et quorum retinueritis, retenta erunt .« Sed forte quis opponet quia sacerdotes multos ligant in Ecclesia, qui apud Deum non ligantur: itemque multos soluunt, qui apud Deum ligati permanent. Sed sepe et innocentes ligant, et in reatu permanentes absoluunt, et sic uerum non erit: »Quorum remiseritis peccata remittentur eis, et quorum retinueritis retenta erunt .«

Sed sciendum est quod sepe sacra Scriptura sic de re aliqua loquitur ut quid inde uenturum sit pronuntiare uideatur, et tamen uirtutem eius magis quam euentum exprimat, quia non quid euenire debeat, sed quid euenire possit ostendat. uerbi gratia, dicit quodam loco Scriptura: »Qui crediderit et  baptizatus fuerit saluus erit ;« et tamen scimus quia multi credentes baptismum accipiunt, qui postea culpis suis exigentibus reprobati ad salutem eternam non pertingunt. Item in alio loco: »Qui manducat carnem meam et bibit sanguinem meum habet uitam eternam, et in iudicium non ueniet, sed transiet de morte ad uitam .« Et tamen Paulus dicit: »Quia quisquis corpus Domini indigne manducare et calicem bibere presumpserit, iudicium sibi manducat et bibit .« Ubique ergo magis uirtus sacramentorum exprimitur, ne quod per ea quilibet participantes saluandi sint, sed quod saluari possint significatur. Quasi diceretur: Tanta uirtus est baptismi, ut quisquis illud fideliter et deuote acceperit, per illud ad eternam  salutem pertingere possit. Item tanta uirtus est in sumptione corporis et sanguinis mei, ut per illud quicunque digne sumpserit eternam uitam consequi possit. Simili modo hoc dictum estimo: »Quorum remiseritis peccata, remittuntur eis, et quorum retinueritis, retenta erunt.« Ac si apertius diceretur: Tantam uobis potestatem in ligandis et soluendis peccatis tribuo, ut quisquis a uobis ligari meruerit, apud me solutus esse non possit, et quisquis a uobis solui meruerit, iam apud me ligatus non sit. Audiant homines, et intelligant peccatores quod presidium eis a Deo conceditur, quod rursum iudicium preparatur. Fortassis Deum necdum interpellare presumunt. Habent homines sacerdotes  uice Dei fungentes, cum quibus interim causam suam sine periculo agere possunt. Ament intercessores, et timeant iudices.



DIuISIO.

Quorumdam inquisitio est quid opus sit Deo ad soluenda peccata hominum homines cooperatores querere, quasi per se quod uoluerit non ualeat adimplere. Sed certissime scire debemus quod in absoluendis peccatis nequaquam Deo humana cooperatio suffragetur. Ideo tamen hominem cooperatorem fieri, quia salus peccatoris eo modo competentius perficitur. Quid enim peccata, nisi plage quedam sunt? et quid est penitentia, nisi medicina? Et scimus quidem in sanandis uulneribus carnis, nisi congruum adhibeatur remedium dolori, nequaquam  sequitur effectus curationis. Quia ergo per superbiam omnem peccatum geritur, necesse est ut per humilitatem omnis penitentia condiatur, quatenus inobedientiam obedientia frangat, et elationis tumorem humilitatis deuotio premat. Conueniens ergo ualde est, ut nos qui peccando Deo contumaces fuimus penitendo etiam seruis Dei supplices simus, et homo qui ad Dei gratiam conseruandam mediatore non eguit, iam eam recuperare non nisi per hominem mediatorem possit. Nam et hoc saluberrimum est peccatori, ut discat quam longe peccando a Deo recesserit. Cum autem difficulter penitendo ad Deum redit, quia et cautior de reliquo efficitur, cum non sine graui labore penitenti aditus indulgentie aperitur. Gemat ergo peccator,  et suspiret, et anxius pro peccato suo timeat, et expauescat, sollicitus discurrat, auxiliatores et intercessores querat, prosternat se humiliter homini qui noluit humiliter astare Creatori, ut in hoc etiam facto quodammodo ad Deum clamet, et dicat: uide, Domine, et considera, et attende quod facio. Scio quidem, Domine, et fateor quia tibi subiici nolle damnabilis fuit elatio, sed iam propter te coram homine prosterni non sit, queso, tibi despicabilis deuotio. Magnum est quod abstuli, nec parum est quod reddo. O quam suauis et iucunda Dei nostri miseratio totum bonum ipse nostrum in nobis operatur, et uelut pater alludens in filiis sic totum facit, ut quasi nichil facere uideatur! Ecce peccator compunctus, gemit, suspirat, lacrymatur,  confitetur reatum suum, postulat ueniam, flagitat misericordiam, et hoc totum quasi ex homine esse creditur. Sed quis, queso, hoc facit, nisi ille qui intus presidet, et cor hominis ad hoc faciendum mouet? Obsecro ut non sit onerosum, si breue huius rei quoddam exemplum proposuero:

Pater quidam quemdam contumacem filium cum magno furore expulit, ut ita afflictus humiliari disceret. Sed illo in contumacia sua persistente quadam discreta dispensatione consilii a patre mater mittitur, ut non quasi a patre missa, sed quasi materna per se pietate ducta ueniens muliebri leuitate obstinatum demulceat, contumacem ad humilitatem  flectat, uehementer patrem iratum nuntiet, se tamen interuenturam spondeat, ueniam promittat, consilium salutis suggerat, intercessores querere suadeat, non nisi magnis precibus patrem placari posse dicat, causam tamen rei se suscepturam asserat, et ad bonum finem rem omnem se perducturam promittat. uidete, queso, si non ita causa nostra agitur. Peccantem filium Deus Pater quasi expulit iratus; cui tamen in proposito bone uoluntatis sue fortassis nunquam iratus fuit. Sed quia infirmitas humana per se de lapsu surgere non ualet, ad cor peccatoris mira gratia mittitur, sacerdos intercessor queritur, ut Deus cui iratus non fuerat complacetur. Quid dicam? Quis sapiens et intelliget  hec, et custodiet misericordias Domini?  Nunquid enim superfluo ideo factum est quod factum est, quia Deus ab irato in propitium mutatus non est, qui suis nunquam propitius non est? Absit! Sed necesse est sic fieri, quia aliter reatus meriti sceleris non potest expiari. Necesse est ergo sic fieri, quia Deus hoc etiam quod dare desiderat, a se precipit postulari. Necesse est ergo sic fieri, quia etsi in Deo secundum propositum erga nos rei non fuerat, in nobis tamen secundum reatum ira manebat. Que cum debita satisfactione soluitur, ut ita dicam, non Deus homini, sed Deo homo reconciliatur.



DOMINICA uIGESIMA. Secundum Mattheum.


 »Loquebatur iehsu cum discipulis suis in parabolis, dicens: Simile factum est regnum celorum homini regi, qui fecit nuptias filio suo,« etc.  In parabolis audiunt quod aperte non merebantur audire. Sciens Dominus uoluntatem seuientium contra se, nichilominus tamen increpat illos. Rex iste Deus Pater est. Qui fecit nuptias filio suo, quando in utero uirginis eum humane nature coniunxit. Que coniunctio ex duabus exstitit naturis, non ex duabus personis. Apertius dici potest: Nuptie sunt societas Christi et Ecclesie, tam ex Iudeis quam ex gentibus congregate. Huius Sponsi thalamus fuit uterus uirginis. Congregatio iustorum regnum celorum dicitur, quia in ea celestes uirtutes regnant. Que in hoc similis est Deo Patri, quia sicut ille Filio  suo coniunxit Ecclesiam, ita illa congregatio filios suos quos Deo generat per uerbum predicationis, per fidei sacramenta coniunxit Ecclesie fidelium.

»Et uocauit plures, et hora cene misit seruos suos uocare inuitatos ad nuptias, et nolebant uenire.« Lucas describit sub appellatione cene  quod Mattheus dicit prandium esse, cum apud antiquos quotidie ad horam nonam prandium fieret, quod cena uocabatur. Prandium seu cena doctrina est iustitie et uerba diuina. Manna figuram habens uerbi in deserto ideo dicebatur manna , quod Hebraice dicitur quid est hoc, ut quotiescunque audimus uerbum admoneat nos ipsum nomen requirere: Quid est hoc quod audimus? Et sicut cibum cum masticauerimus, dimittimus in  stomachum, ita et uerbum bene tractatum commendandum est memorie quasi stomacho. Inuitatio fuit quando Dominus dixit ad Abraham: »Exi de terra tua et de cognatione tua, et ueni in terram quam monstrauero tibi, et dabo tibi illam et semini tuo .« Quam terram? Orientalem, fluentem lac et mel. Quod uerum non est de terra Iudee. Nunquam enim illa fluxit lac et mel. Sed est rationalis qua Christus suscepit, de cuius incarnatione  lac et mel processerunt. Lac, id est opus miraculorum, per quod rudes quasi pueri sustentantur; mel, id est eloquium doctrine, ut ait Propheta: »Quam dulcia faucibus meis eloquia tua super mel et fauum ori meo .« Bene ergo dictum fuit Abrahe: »Exi de terra tua, et de cognatione tua,« id est de Iudaismo, et de circumcisione intellige exeundum esse qui saluari uult. Nec solum Iudei, sed et nullus homo potest manducare lac et mel Dei, nisi terram et cognationem suam relinquat, ut est illud: »Nisi quis reliquerit patrem et matrem, etc., non potest esse meus discipulus .« Item: »Qui uult meus esse discipulus, abneget semetipsum .« Relinquit ergo cognationem suam, qui non contemnit eam, sed qui plus  diligit Deum quam parentes; relinquit terram suam, qui carnis sue non sequitur uoluptatem. Ex tempore Moysi cepit conuiuium istud preparari quando lex data est. Quod conuiuium ita diuersis speciebus iustitie decoratum est, sicut regale prandium diuersis cibis ornatur. Ex eodem tempore exierunt inuitatores, id est prophete.

»Iterum misit alios seruos, dicens: Dicite inuitatis: Ecce prandium meum paraui, tauri mei et altilia occisa, et omnia parata. uenite ad nuptias.« Serui primi fuerunt prophete prenuntii incarnationis; secundi sunt apostoli, qui facta asserunt. Unde hic dicitur prandium paratum, id est mysterium incarnationis completum, et introitus regni apertus qui ante fuerat clausus. Tauri et saginata occisa  intelliguntur sancti occisi. Omnes prophete et Christus ideo occisi sunt, ut hoc spirituale tabernaculum firmiter figeretur. Nam sicut uiscera agni, id est eloquia Christi homines non manducauerunt, nisi postquam occisus est, sed post mortem eius Euangelia predicauerunt, sic et uiscera, id est eloquia prophetarum non sunt suscepta, nisi postquam occisi sunt. Si enim suscepissent sermones Isaie, nunquam serrassent eum, sed postquam occisus est,  Iudei ceperunt eum lugere. Sicut enim nullius uiuentis animalis uiscera manducantur, ita uiuentium prophetarum sermones nemo suscepit. Saginata sunt gratia Dei plena. Nec ideo dixit tauros et saginata quin tauri fuerunt saginati, sed non omnes saginati fuerunt tauri. Quidam enim tantum prophete fuerunt, quidam autem prophete et sacerdotes, sicut Ieremias et Ezechiel. Ergo saginata dicit prophetas tantummodo, quia repleti fuerunt Spiritu sancto; tauros autem qui et prophete fuerunt et sacerdotes. Sicut enim tauri duces sunt gregis, ita et sacerdotes principes populi. Aliter: Tauri sunt Patres ueteris Testamenti, qui inimicos suos ex permissione legis quasi cornibus uirium repercutiebant. Altilia uero significant Patres Noui Testamenti,  euangelica precepta ferentes, et pennis sancte contemplationis ad sublimia elatos per gratiam eterne pinguedinis perceptam saginatos, sicut altilia saginata dicimus, ab eo quod est alere. Nota quod in priori inuitatione nichil de tauris et altilibus dicitur, sed in secunda, quia Deus, cum uerba eius audire nolumus, adiungit exempla. »Omnia, inquit, parata sunt,« quia quidquid ad salutem queritur, totum iam adimpletum est in Scripturis. Qui ignarus est, inueniet ibi quid discat; qui contumax est et peccator, inueniet ibi futuri iudicii flagella. Omnes cibi inueniuntur in Scripturis et paruulorum et maiorum.

»Illi autem neglexerunt, et abierunt, alius in uillam suam, alius uero ad negotiationem suam.«  Non dixit malignati sunt, sed neglexerunt, quia non omnes Iudei crucifixerunt Christum, aut in morte eius consenserunt. Omnis actus humanus duplex est, aut uilla scilicet aut negotiatio. In uilla intelligitur omne opus terrenum, siue in agro, siue in uinea, siue in ferro, et quidquid labore manuum fit. Quod autem in labore manuum, sed et aliis lucris consequimur, ut in honoribus permanere, aut in militia, aut in mercatione, omne hoc negotiatio appellatur. Duobus ergo uerbis omne opus humanum conclusit siue honestum, ut est uille cultura. Unde Salomon: »Ne oderis operationem rusticam ,« siue inhonestam, ut est negotiatio dignitatis, siue militie, siue mercature:  unde nichil antea Iudei tenebant. Sed forte dicis: Et uillam colere peccatum est, quia impedimentum est? Non est cultura uille peccatum, sed in preferendo eam Deo facis esse peccatum. Aut ita: uilla est mundus iste, circa quem amatores mundi occupantur; negotiatio autem predicatio legis et procuratio templi quam auari sacerdotes et ceteri ministri templi quasi negotiationem existimant. Sequitur:

»Reliqui uero tenuerunt seruos eius; et contumelia affectos occiderunt.« De sua morte tacet, quia in priori parabola inde dixerat: et ostendit mortem discipulorum suorum, quos post ascensum suum occiderunt Iudei.

»Rex autem cum uidisset iratus est, et missis  exercitibus suis perdidit homicidas illos et ciuitatem illorum succendit.« Magni criminis arguuntur qui seruos regis occiderunt. Quando uenit ad ultionem homo siletur, et rex tantum dicitur. Exercitibus, id est malis angelis seu Romanis sub uespasiano et Tito Iudeos interemit, et preuaricatricem succendit ciuitatem. uel ita: Exercitibus, id est sanctis angelis per quos iudicium exercebit, persequentes perdet, et ciuitatem, id est carnem in qua habitauerant cum anima in gehenna cremabit.

»Tunc ait seruis suis: Nuptie quidem parate sunt; sed qui inuitati erant non fuerunt digni. Ite ergo ad exitus uiarum, et quoscunque inueneritis uocate ad nuptias.« Si in Scriptura sacra uias actiones accipimus, exitus uiarum intelligimus defectus actionum,  quia illi plerumque facile ad Dominum ueniunt, quos in terrenis actibus prospera nulla comitantur.

»Et egressi serui eius in uias congregauerunt omnes quos inuenerunt malos et bonos, et implete sunt nuptie discumbentium.« Per malos et bonos aperte ostenditur quia per nuptias Ecclesia designatur, que nunc et indiscreta suscipit, et postmodum in egressione discernit: Mali miscentur bonis, quia nequaquam perducit ferrum anime ad subtilitatem acuminis si in hoc non eraserit lima aliene prauitatis. Debent enim boni tolerare malos sicut in arca Ne diuersa fuerunt genera animalium, et in horreo sunt grana cum paleis.

»Intrauit autem rex ut uideret discumbentes. Et  uidit ibi hominem non uestitum ueste nuptiali, et ait illi: Amice, quomodo huc intrasti non habens uestem nuptialem?« Rex, id est Deus intrauit, non quin ubique sit, sed ubi uult aspicere ibi dicitur presens; ubi autem non uult, dicitur absens. Intrauit ut uideret, id est uideri faciat singulorum merita. De futuro loquitur hic per tempora preterita. Dies aspectionis dies est iudicii quando uisitaturus est Christianos qui super mensam Scripturarum recumbunt, id est requiescunt, et celestibus replentur doctrinis. uestem nuptialem accipe precepta Domini: Si quis igitur in tempore iudicii fuerit inuentus, sub nomine Christiano indutus exuuiis ueteris hominis audiet illud: »Amice, quomodo huc intrasti?« Amicum uocat, quia inuitatus fuit.  Amplius: uestis nuptialis est caritas, quam habere debet omnis baptizatus, et que ita habetur in duobus preceptis, id est in dilectione Dei et proximi, sicut in duobus lignis superiori et inferiori uestis texitur. Amice, dicit, ac si aperte dicat: Amice, et non amice: amice per fidem, sed non amice per operationem. At ille obmutuit: Hic abscondimus opera, et celamus corda nostra; sed in illo die quando sol et luna et totus mundus stabit aduersum nos in testimonium peccatorum, et si omnia taceant, ipse tamen cogitationes nostre et ipsa opera specialiter stabunt ante oculos nostros ante Deum, dicente Apostolo: »Cogitationibus inuicem accusantibus aut etiam defendentibus in die quando  iudicauerit Dominus occulta hominum per Iesum Christum .«

»Tunc dixit rex ministris: Ligatis manibus eius et pedibus, mittite in tenebras exteriores, ubi erit fletus et stridor dentium.« Ligatas manus et pedes fletumque oculorum et stridorem dentium, uel ad comprobandam resurrectionis ueritatem intellige, uel certe ideo ligantur manus et pedes, ut desistant male operari, et currere ad effundendum sanguinem. Que nunc sponte ligantur in uitio, tunc in supplicio ligabuntur dolendo. In fletu quoque oculorum et stridore dentium per metaphoram membrorum corporalium magnitudo ostenditur tormentorum. Exteriores tenebre sunt nouissime, id est eterna nox damnationis, quia interiores sunt cecitas cordis.  Repulso uno iniquo omne corpus malorum exprimitur, et generalis sententia infertur.

»Multi autem sunt uocati, pauci uero electi.« Tale est quod dicit: Non unus tantum de uocatis est eiectus de nuptiis, sed de multis est intelligendum. Diuini enim uerbi nunc epulas sumimus, sed in die iudicii rex intrans nos distinguet. Aliter: Ex hoc quod non dixit, intrauit rex ut remuneraret, sed, ut uideret, datur suspicio ne forte hoc non de uindicta iudicii intelligatur. Neque enim dixit: Mittite eum in tenebras inferiores, id est in inferiora loca inferni. Unde alibi: »Et eripuisti animam meam ex inferno inferiori ,« sed dixit exteriores. Ergo secundum hanc sententiam dies  aspectionis dies tentationis est, quando dignatus est tentare Ecclesiam suam, ut uideat qui fidem habeat et opera. Quoties ergo tentat Ecclesiam ingreditur ad eam, ut uideat qui sunt digni nuptiis celestibus, et si tunc inuenit indignum aliquem, interrogat eum. Quia humana simplicitas difficile fraudulentiam simulate mentis intelligit, idcirco hunc indignum cetu nuptiali Deus solus inuenit. Nuptiale autem uestimentum est fides uera. Unde Apostolus ait: »Exspoliate uos ueterem hominem cum actibus eius, uestientes uos nouum qui secundum Deum creatus est in iustitia et sanctitate ueritatis .« Iustitia pertinet ad conuersionem bonam, sanctitas ueritatis ad fidem ueram. Interrogatio autem fit in  cogitationibus impii, quasi dicat: Utquid Christianus es factus? Opera tua non sunt Christiani. Habet tale, cum uiderit Deus non habentem quid respondeat conscientie sue, tradit eum spiritibus inductionum. Nam mala per malos ministros reddit, et ligant ei manus, id est opera rectitudinis, et pedes, id est motus anime, quibus incedit non de loco ad locum, sed de malo ad bonum, et de bono ad malum, ut sic laqueum perditionis incurrat. Et ita mittitur in exteriores tenebras, uel gentilium uel Iudeorum uel hereticorum. Et forsitan propinquiores sunt tenebre gentilium qui ueritatem spernunt quam non audierunt; exteriores autem Iudeorum qui non crediderunt, magis exteriores hereticorum qui didicerunt. Modo mittuntur in tenebras  exteriores; postea patientur fletus et stridores dentium.



Expositio de eodem.

»Beati qui audiunt uerbum Dei, et custodiunt illud!«  Multi sunt, karissimi, qui uerbum Dei nec aure corporis audire uolunt. Plerique uero hoc aure quidem audiunt, sed minime beati sunt, quia illud operatione non diligunt. Qui autem illud sollicita aure audiunt, intento corde custodiunt, deuoto opere implere satagunt. Hi beati sunt, quia cum uerbo Dei in eternum exsultabunt.

Idem uerbum refert hodie in euangelio quod quidam rex fecit nuptias filio suo. Qui misit seruos suos inuitatos uocare, et nolebant uenire. Iterum alios misit: quibus ut inuitatis prandium paratum,  tauros et altilia occisa, et omnia parata dicerent precepit. At illi negligentes, alius in uillam, alius ad negotiationem suam abierunt; alii tentos seruos et contumeliis affectos occiderunt. Quos rex missis exercitibus perdidit, et ciuitatem illorum succendit. Deinde ad exitus uiarum misit, et quoslibet aduocari iussit. Postquam autem implete sunt nuptie discumbentium, intrans rex uidit quemdam non habere uestem in nuptiis utentium, iussit eum ligatis manibus et pedibus proiici in tenebras exteriores, ubi esset fletus et stridor dentium; dixitque multos esse uocatos, paucos uero electos . Rex qui nuptias filio fecit est Deus Pater, qui Iesu Christo Filio suo sponsam Ecclesiam coniunxit. Huius  nuptialis thalamus erat sacre uirginis uterus. Serui qui inuitatos uocauerunt, erant prophete, qui Iudeis per patriarchas inuitatos Christum incarnandum prenuntiauerunt. Qui uenire nolebant, erant hi qui prophetis non credebant. Serui secundo missi apostoli fuerunt qui per totam Iudeam Christum pro nobis incarnatum predicauerunt. Prandium paratum erat saginati uituli, scilicet corpus pro nobis iam oblatum. Tauri feroces tyranni exstiterunt qui cuncta orbis regna perdomuerunt. Altilia uero erant philosophi, qui omnia perscrutando uolauerunt mente usque ad sidera celi. Hi occisi erant, dum Dei sapientia superborum colla, et sublimium calcauerat humiles et pauperes parentes elegerat, sapientiam prudentium reprobauerat, idiotas  et simplices homines ad predicandum constituerat. Omnia erant parata, quia cuncta ad salutem pertinentia fuerant prolata. Scripturam omnibus aperuerat, baptismus et penitentia cunctis patebat. At illi neglecta salute, ad nuptias Domini uenire noluerunt, sed alius in uillam, alius ad negotiationem abierunt, quia tantum terrenis lucris inhiauerunt, et ideo celestia amare non potuerunt. Reliqui uero seruos regis contumeliis affectos occiderunt, quia Pharisei et principes sacerdotum apostolos carcere, uinculis, uerberibus affecerunt, quosdam ex eis occiderunt, alios de finibus suis cum contumelia propulerunt.

»Rex autem missis exercitibus homicidas illos perdidit, et ciuitatem illorum succendit,« quando  nutu Dei Romani principes cum exercitibus Iudeam intrauerunt, parricidas Iudeos uariis suppliciis interemerunt, ciuitatem Hierusalem igni succenderunt. Deinde ad exitus uiarum serui diriguntur, et quoslibet uocare precipiuntur, quia profecto, dum Iudei ad nuptias Dei uenire recusant, apostoli in uiam gentium abeuntes, idololatras ad epulas Dei inuitant. Bonos et malos congregauerunt, quia multos reprobos cum electis ad fidem traxerunt. Nuptie discumbentium implentur, quando numerus electorum implebitur. Rex intrabit discumbentes uidere, quando ad iudicium ueniet cunctos pro meritis discernere, sicut scriptum est: »ueniet Dominus in iudicium cum omni despecto,« hoc est tam diligenter iudicabit  in hoc mundo despectissimum, quam omni gloria excellentissimum. Non uestitus ueste nuptiali foras proiicitur, quia carens caritate Dei, nuptiis eius qui est caritas non admittetur. uestis namque nuptialis est caritas, per quam adipiscitur eterna claritas. Manus et pedes ibi funibus peccatorum ligabuntur, que hic prauis operibus constringuntur. Membra quippe que hoc ad malum laxantur, ibi ad supplicium coarctantur. In tenebras exteriores proiiciuntur qui nunc interiores tenebras delectabiliter patiuntur. Ibi erit fletus et stridor dentium, quia transibunt ab aquis niuium ad calorem nimium . A fumo etenim ignis fletum, a nimio frigore patiuntur stridorem dentium. »Multi autem sunt  uocati, pauci uero electi,« quia uidelicet multi ad fidem uocantur, sed soli electi saluantur. Due uocationes sunt, una exterior, alia interior. Per exteriorem, multi per apostolos et predicatores uocati sunt ad fidem; per interiorem pauci per Filium tracti sunt ad Patrem. Per exteriorem multi pisces sagene fidei inheserunt, quos electores iterum foras miserunt; per interiorem pauci latuerunt, quos in uasa elegerunt. Nunc sunt reprobi permisti electis, ut palee granis; Christo autem cum uentilabro ueniente, palee excusse igni inexstinguibili traduntur; grana autem in horreum congregabuntur Dei.

Et nos, dilectissimi, ad nuptias Dei cum multis  uocati sumus, studeamus bonis actibus, ut cum paucis electi simus. Prandium nobis quotidie paratur, dum sacra Scriptura cum corpore Christi nobis proponitur. Tauri ad hoc conuiuium occisi sunt, quia apostoli tauri gregis Domini pro inuitatione harum epularum exstincti occubuerunt. Ad hoc etiam conuiuium altilia occisa sunt, quia quicunque ad celestia mente conuolantes, pro his epulis prostrati sunt. Tauri quoque persecutores fuerunt, qui cornibus crudelitatis fideles uentilauerunt, sed Christo ueniente iam eneruati sunt. uolatilia autem heretici exstiterunt, qui quodammodo ad alta uolauerunt, quando in celum os posuerunt, et iniquitatem in excelso contra Deum locuti sunt; sed a Catholicis uicti et exterminati  sunt. Et quia hec omnia per Christi potentiam sunt sedata, omnia sunt nobis ad salutem parata. Ideo ob nulla negotia negligamus, quin tota festinantia ad epulas Dei ueniamus. Dei quippe conuiuium est perennis uite gaudium. Ad hoc currit quisquis Dei precepta implere satagit. De exitibus uiarum uocati ad nuptias iam discumbimus, quia de uariis erroribus ad sacramenta dominica conuenimus. Et ideo, dilectissimi, ueste nuptiali resplendeamus, ut uidelicet Deum pro omnibus, et proximos tanquam nos ipsos diligamus. Quem in hac ueste rex intrans non inuenerit, ligatum de conuiuio eiici in tenebras infernales iubebit. Horum autem ciuitates ipsis perditis cremantur a quibus serui missi iniuriis affecti enecantur, quia  nimirum demonibus perdendi permittuntur: a quibus predicatores hic contumeliis affliguntur, et corpora illorum demum igni inexstinguibili succenduntur.

De his nuptiis texuit rex Salomon dulce epithalamium, dum in laudem Sponsi et Sponse per Spiritum concinuit Cantica canticorum. Filius quippe regis Hierusalem desponsauit sibi filiam regis Babylonis, acceptamque tradidit erudiendam, atque ornandam sub manu custodis; ipse uero abiit instruere conuiuium, quoniam denuo reuersus cum ingenti apparatu maximoque cultu installatum introducet thalamum secum ad nuptias, sponse ornatores ducens in palatium, eius uero corruptores tradens in carceris supplicium. Rex Hierusalem  est Deus, cuius filius est Christus. Rex Babylonis est diabolus. Gentilitas uero erat eius filia, cum esset idololatrie dedita. Hanc ipse a Patre desponsauit, dum pro ea sanguinem fundens de diabolo in cruce triumphauit. Hanc custodi tradidit, dum eam ordini doctorum diuina lege instruendam, gemmis uirtutum decorandam commendauit. Ipse uero abiit conuiuium procurare, quia profecto ascendit in celum, locum ei aptum in domo Patris per multas mansiones preparare. Denuo cum exercitu omnium angelorum ueniet, eamque de Babylonice peregrinationis exsilio eruet, atque in ciuitatem Patris sui gloriosam Hierusalem cum summo tripudio introducet.  Tunc Sponse ornatores simul intrabunt, quia qui Ecclesiam hic scriptis uel dictis instruxerint, et bonis exemplis perornauerint, cum illa tunc in nuptiis Agni ut sol fulgebunt. Persecutores uero qui eam lacerantes uim intulerunt, et heretici atque schismatici qui eam corruperunt, tunc in stagnum ignis et sulphuris missi perpetuo ardebunt.

Ne huius exsortes conuiuii simus, uariis documentis instruit nos Dominus. Narrat enim quod quidam ficulneam in uinea sua habuerit, et per tres annos ueniens, fructum in ea non inuenerit, et ne diutius terram sterilis occuparet, succidere preceperit . Ficulnea sterilis in uinea erat Synagoga in lege infructuosa. De qua Dominus  tribus annis fructum quesiuit, quia eam ante legem per patriarchas, sub lege per prophetas, sub gratia per apostolos ad fructum boni operis monuit. Sed quia per perfidiam arefacta terram sterilis occupauit, securim iudicii sui ei ad radicem posuit, dum eam gladio Romanorum succidit. Ficus etiam sterilis in uinea, est quilibet homo sine bonis operibus in Ecclesia. De hoc fructus trium annorum queritur, dum operatio fidei Trinitatis ab eo exigitur. Et nisi citius confessione circumfodiatur, et stercus penitentie mittatur, morte excidetur, et in ignem gehenne mittetur.

Hoc quoque prefigurauit mulier inclinata, sed a Domino pie sanata . Mulier ad terram inclinata  erat, Synagoga sub pondere legis curuata. Que a Domino erigitur, dum multitudo de Iudeis conuersa de onere legis per gratiam eripitur. Mulier decem et octo annis incuruata est quelibet anima sub utraque lege infirma. Denarius namque ad uetus Testamentum propter decalogum legis, octogenarius autem pertinet ad Nouum Testamentum propter octauam Dominice resurrectionis. Decem ergo et octo annis mulier incuruatur, dum anima utriusque legis preuaricatione pregrauatur, sed a Domino ad salutem subleuatur, dum gratia ipsius per penitentiam saluatur. Per pauperes, karissimi, debemus peruenire ad conuiuium Dei; precepit enim Dominus ne ad prandium nostrum diuites uel potentes  inuitemus, a quibus retributionem hic recipiemus; sed ut ad conuiuium nostrum pauperes, debiles, claudos, cecos conuocemus, a quibus nullam retributionem speremus. Hoc enim facientes, beati erimus, quia recipient nos in eterna tabernacula, cum defecerimus.



De sacramento coniugii et de origine coniugii, et causa institutionis, et de duplici institutione coniugii.

Dum omnia sacramenta post peccatum et propter peccatum sumpserint exordium, solum nuptiarum uel coniugii sacramentum etiam ante peccatum legitur institutum, non tamen ad remedium, sed ad officium. In coniugio autem hec  primum consideranda sunt et discernenda: origo et institutio cum modo et causis suis, et secundum tempus, et locus, et ritus uariatio. Coniugii auctor Deus est. Ipse enim coniugium esse discernit, quando mulierem ad propagationem generis humani homini adiutorium fecit. Adam quoque in spiritu cognoscens ad quem usum mulier facta esset, cum adducta ad eum fuisset, dixit: »Hoc nunc os ex ossibus meis, et caro de carne mea. Propter hoc relinquit homo patrem suum et matrem suam, et adherebit uxori sue, et erunt duo in carne una .« Christus etiam in Cana Galilee non solum presentia corporali, sed exhibitione quoque miraculi nuptias consecrauit . In quibus omnibus ostenditur coniugium a  Deo esse, et bonum esse. Institutio coniugii duplex est. Una ante peccatum ad officium, alia post peccatum ad remedium. Prima, ut natura multiplicaretur; secunda, ut natura exciperetur, et uitium cohiberetur. Prima institutio coniugium proposuit in federe dilectionis, ut in eo esset sacramentum societatis, que in spiritu constat inter Deum et animam. Officium autem coniugii in commistione carnis proposuit, ut in eo sacramentum esset societatis quod in carne futura erat inter Christum et Ecclesiam. Secunda institutio coniugium in federe dilectionis sanciuit, ut per eius bona id quod in carnis commistione infirmitatis erat et delicti excusaretur; officium autem coniugii in commistionem carnis concessit,  ut in eo preter generis multiplicationem generantium infirmitas exciperetur . Quare autem institutum sit coniugii sacramentum apostolis innuit, ubi uirum imaginem Dei esse, ac per hoc quodammodo mulierem anime rationalis typum portare ostendit. Quare iterum institutum sit primo coniugii officium, ipse Deus institutor et ordinator ostendit, dicens: »Crescite et multiplicamini, et replete terram .« Officium coniugii, hoc est carnis commistionem, ante peccatum non ad remedium infirmitatis, sed ad multiplicationem prolis institutum esse; post peccatum autem idem ipsum ad remedium infirmitatis concessum, beatus Augustinus testatur his uerbis  dicens: »Utriusque sexus infirmitas propendens in ruinam turpitudinis, recta honestate nuptiarum excipitur, ut quod sanis esset officium sit egrotis remedium.« Item in coniugio aliud esse et alterius rei sacramentum esse ipsum coniugium, et aliud esse et alterius rei sacramentum esse ipsum coniugii officium, idem ipse in libro De bono coniugii testatur, dicens: »In coniugio aliquid boni esse uidetur, non solum propter propagationem filiorum, sed etiam propter naturalem in diuerso sexu societatem. Alioquin tamen non diceretur coniugium in senibus si uel amisissent filios uel non genuissent, in quibus etsi emarcuerit ardor carnis, uiget tamen ordo caritatis.« Item in nuptiis plus ualet scientia sacramenti quamfecunditas uentris.«   »Unde quidam non intelligentes hoc quod dictum est: Illa mulier non potest pertinere ad Christi et Ecclesie sacramentum, cum qua noscitur non fuisse carnale commercium, estimant enim sacramentum coniugii esse non posse, ubi commistio carnalis non fuerit. Nesciunt enim quia officium coniugii, in carnis commistione, illam que inter Christum et Ecclesiam per carnis susceptionem facta est unionem figurat: proptereaque Christi et Ecclesie sacramentum esse non possit. Ubi carnale commercium non fuerit, coniugium tamen uerum, et uerum coniugii sacramentum esse, etiam si carnale commercium non fuerit subsecutum. Imo potius tanto uerius et sanctius esse, quanto nichil in se habet unde castitas erubescat, sed unde castitas  glorietur. Nam et ipsum coniugium sacramentum est, sicut et ipsum officium coniugii sacramentum esse cognoscitur. Sed coniugium, ut dictum est, sacramentum et illius societatis que in spiritu est inter Deum et animam. Officium uero coniugii sacramentum est illius societatis que in carne est inter Christum et Ecclesiam. Scriptum est, inquit: »Erunt duo in carne una .« Et si duo in carne una, iam non duo, sed una caro. Hoc est sacramentum quod ait Apostolus: »Magnum in Christo et in Ecclesia ,« ad quod sacramentum pertinere non potest mulier, cum qua noscitur non fuisse carnale commercium: potest tamen pertinere ad aliud sacramentum, non magnum in Christo et Ecclesia, sed maius in Deo et anima. Quid enim?  Si magnum est quod in carne est, magnum non est in uno multo maius quod in spiritu est. »Caro, inquit, nichil prodest, spiritus est qui uiuificat .« Si ergo magnum est quod in carne est, maius utique est quod in spiritu est, si recte per Scripturam sanctam Deus sponsus dicitur, et anima rationalis sponsa uocatur. Aliquid profecto inter Deum et animam eius, cuius id quod in coniugio inter  masculum et feminam constat, sacramentum et imago est: et forte, ut expressius dicatur, ipsa societas, que exterius in coniugio pacto federis seruatur. Sacramentum et ipsius sacramenti res est dilectio mutua animorum, que ad inuicem societatis et federis coniugalis uinculo custoditur. Et hec ipsa rursus dilectio, qua masculus et femina in sanctitate coniugii animis uniuntur, sacramentum est et signum illius dilectionis qua Deus rationali anime intus per infusionem gratie sue et spiritus sui participatione coniungitur. Copula igitur carnis que ante peccatum in coniugio officium fuit, et post peccatum in eodem pro remedio concessa est, sic utrobique coniugio adiungitur, ut cum coniugio ipsa sit, non coniugium ex ipsa. Nam et ante ipsam  coniugium uerum est, et sine ipsa sanctum esse potest: tunc quidem si illa non adesset infructuosius, nunc autem si illa non affuerit sincerius. Quod enim post peccatum copula carnis in coniugio admittitur, indulgentie magis est et compassionis, ne uitium concupiscentie quod in humana carne post peccatum radicauit, turpius in omnem excessum proflueret, si nusquam licite excipi potuisset.



DOMINICA uIGESIMA PRIMA. Secundum Ioannem.


 »Erat quidam regulus cuius filius infirmabatur Capharnaum. Hic, cum audisset quia iehsu adueniret a Iudea in Galileam, abiit ad eum, et rogabat ut descenderet et sanaret filium eius. Incipiebat enim mori. Dixit ergo iehsu ad eum: »Nisi signa et prodigia uideritis, non creditis, etc. .« Credebat regulus illum Saluatorem, a quo salutem querebat; sed in fine dubitauit, in hoc quod potentiam eius petiuit. Agnoscens itaque Dominus cor diffidentis arguit illius diffidentiam, dicens: »Nisi signa et prodigia uideritis non creditis.« Prodigia sunt que aliquid portendunt. Et dicitur prodigium quasi prodicium: quod porro dicat, id est significat aliquid futurum. Illa que tunc fiebant, ea que nunc aguntur portendebant. Omne prodigium est signum,  sed non conuertitur, quia signum est tam de preterito et presenti quam de futuro; prodigium autem est tantum de futuro. Signum fuit de presenti quod Dominus aquam uertit in uinum, designans gloriam suam sicut circulus significat in presentiarum uinum uenale. Signum de preterito, est uestigium pedum in niue apparens.

»Dicit ad eum regulus: Domine, descende priusquam moriatur filius meus. Dicit ei iehsu: uade, filius tuus uiuit.« Indicans se non deesse ubi inuitatur, solo iussu sanat. In hoc ergo quod seruo centurionis non dedignatur occurrere cum ad filium reguli dedignaretur ire , nostra retunditur superbia, quia in hominibus non naturam qua ad  imaginem Dei facti sunt, sed honores et diuitias ueneramur. uidete distinctionem. Regulus iste Dominum ad domum suam descendere cupiebat, centurio indignum se esse dicebat. Hic cessum est elationi, illic concessum est humilitati, tanquam huic diceretur: Noli mihi tedium facere: potentiam meam uis in domo tua: uerbo possum filium tuum sanare. Centurio alienigena credidit me uerbo hoc posse facere; uos nisi signa et prodigia uideritis: non creditis.

»Credidit homo sermoni quem dixit ei iehsu, et ibat: iam autem eo descendente serui occurrerunt ei, et nuntiauerunt dicentes quia filius eius uiueret. Interrogabat ergo horam ab eis in qua melius habuerit. Et dixerunt ei quia heri hora septima reliquit  eum febris. Cognouit ergo pater quia illa hora erat in qua dixit ei iehsu: uade, quia filius tuus uiuit; et credidit ipse et domus eius tota.« Cepit homo credere quia Dominus eque absens corpore, ut presens sanaret; et sic meruit salutem filio. Non ergo diffidit de misericordia seruos interrogando de hora, sed desiderat ut uirtus diuina seruorum confessione plurimis innotescat. uel ne casu sanitas contigisset interrogabat, quia forsitan nondum perfecte credebat. In figura sancti Spiritus septiformis, in quo omnis salus consistit, reliquit eum febris hora septima. Tarde credens regulus iste figurat Iudeos ad fidem difficile uenientes, qualis erat Thomas cum audiret: »ueni, mitte huc manum  tuam: et noli esse incredulus, sed fidelis .«



De flagellis Dei, et de gemina percussione.

Diuine sapientie subtilitas sicut interius ut testis scrutatur conscientias, ita exterius irrogat penas, ut uerum sit testimonium prophete, quia ipse est et testis et iudex. Ordinata est miseratio Dei que prius hominem hic per flagella a peccatis emendat, et postea ab eterno supplicio liberat. Electus enim Dei doloribus uite huius atteritur, ut perfectior future uite lucretur. Nequaquam Deus delinquenti parcit, quem peccatorem aut flagello temporali ad purgationem ferit, aut iudicio eterno puniendum relinquit, aut ipse in se homo penitendo puniet quod male admisit: ac proinde est quod Deus delinquenti  non parcet. Iusto temporalia flagella ad eterna proficiunt gaudia: ideoque et iustus in penis gaudere debet, et impius in prosperitatibus timere. Neque iusto neque reprobo Deus misericordiam et iustitiam subtrahit. Nam et bonos hic per afflictionem iudicat, et illic per miserationem remunerat, et malos hic remunerat per temporalem clementiam, et illic punit per eternam iustitiam. In hac uita Deus parcet impiis; et tamen non parcet electis. In illa parcet electis, non tamen parcet iniquis. Periculosa est in hac uita securitas malorum, et bonorum dolor tranquillus. Nam iniquus post mortem ducetur cruciandus; iustus uero dormiet post laborem securus. Non tantum de corporalibus passionibus, sed etiam de spiritalibus debet intelligi,  ut quanto quisque in corpore aut in mente flagella sustinet, tanto se in fine remunerari speret. Sepe occulto Dei iudicio extra flagella correptionum reprobi in hoc mundo sunt, dumque multa damnabilia commisisse uidentur, despecti tamen a Deo nullo emendationis uerbere feriuntur. Plus corripitur flagello qui a Deo diligitur, si peccauerit, dicente Amos propheta: »Tantummodo uos cognoui ex omnibus nationibus terre, idcirco uisitabo super uos omnes iniquitates uestras .« Quem enim diligit Deus corripit: »Flagellat omnem filium quem recipit .« ualde necessarium est iustum in hac uita uitiis tentari et uerberari flagello, ut, dum uitiis pulsatur, de uirtutibus non superbiat: dum  uero aut animi aut carnis dolore atteritur, a mundi amore retrahatur. Tentari autem oportet iustum, sed tentatione plage, non tentatione luxurie. Durius circa suos electos in hac uita Deus agit, ut, dum fortioribus flagelli stimulis feriuntur, nulla oblectamenta presentis uite delectent, sed celestem patriam, ubi certa requies exspectatur, indesinenter desiderent. Electos huius uite aduersitate probari, ut secundum Petrum iudicium a domo Dei incipiat , dum in hac uita electos suos Deus iudicii flagello castigat.

Gemina autem est percussio diuina, una in bonam partem, qua percutimur carne, ut emendemur; altera, qua uulneramur conscientia et caritate, ut Deum ardentius diligamus. Gemino more Deus  respicit, uel ad ueniam uel ad uindictam. Ad ueniam sicut Petrum; ad uindictam, sicut dum facta Sodomorum se descensurum et uisurum testatur.

Trimoda ratione Deus quos uoluerit percutit, id est ad damnationem reprobos, ad purgationem quos errare uidet electos, ad probationem iustos. Primo namque modo Aegyptus cesa est ad damnationem, secundo modo, pauper Lazarus ad purgationem; tertio modo, percussus est Iob ad probationem. Flagellatur homo plerumque a Deo ante peccatum, ne malus sit ut Paulus, qui Satane angelo instigante carnis tolerabat stimulos . Flagellatur etiam et post peccatum ut corrigatur, ut in Apostolo, qui traditus Satane in interitum carnis, ut  spiritus saluus esset . Non tamen iuste murmurat qui nescit cur uapulat. Nam ideo Deus plerumque iustum flagellat, ne de iustitia superbiens cadat. In hac uita Deus tanto magis studet ut parcat, quanto magis exspectando flagellat, sed alios feriendo corrigit. De quibus dicit: »Ego quos amo arguo et castigo .« Alios feriendo punit quos incorrigibiliter delinquentes aspicit; quosque iam non sub disciplina ut filios pater, sed districta damnatione ut hostes aduersarios percutit. De quibus dicit: »Flagello inimici percussi te castigatione crudeli .« Et iterum: »Quid clamas ad me super contritione tua? Insanabilis est dolor tuus .« Unde unusquisque festinet et timeat, ne simul feriatur uita eius cum culpa. Flagellum  namque tunc diluit culpam cum mutauerit uitam. Nam cuius mores non mutat actiones non expiat. Omnis percussio diuina, aut purgatio uite presentis est, aut initium pene sequentis. Nam quibusdam flagella ab hac uita inchoant, et in eterna percussione perdurant. Unde per Moysen Dominus dicit: »Ignis exarsit in ira mea, et ardebit usque ad inferos deorsum .«

A quibusdam dici solet: »Non iudicat Deus bis in idipsum .« Qui tamen non attendunt illud, quod alias scriptum est: »iehsu populum de terra liberans, secundo eos qui non crediderunt perdidit .« Quamuis enim si una culpa bis non percutitur, una tamen percussio  flagellorum sequentium fit initium tormentorum. Hinc est quod in Psalmo scriptum est: »Operiantur sicut diploide confusione sua .« Diplois enim duplex est uestimentum, quod figuraliter induunt qui et temporali pena eterna damnantur. Unde et Ieremias: »Contritio« inquit »super contritionem ,« id est damnatio gemina, et hic et in futuro seculo. Et idem alibi: »Et duplici contritione contere eos ,« id est gemina pena presenti, scilicet et futura. Quibusdam secreto Dei iudicio hic male est, illic bene, scilicet ut, dum hic castigati corriguntur, ab eterna damnatione liberentur. Quibusdam uero hic bene est, illic male, sicut illi accidit qui hic potentie claritate conspicuus, post mortem gehenne  ignibus traditur cruciandus. Porro quibusdam et hic et illic male est, quia corrigi nolentes et flagellari in hac uita incipiunt, et in eterna percussione damnantur. Certum est enim tanto immergi quosdam desperationis profundo, ut nec per flagella ualeant emendari. De quibus per prophetam dicitur: »Frustra percussi filios uestros; disciplinam non receperunt .« Plerumque iustus plangit, et nescit utrum pro omnibus peccatis suis penitentia patiatur flagella, an pro uno tantum: et nescit que sit culpa illa pro qua meruit pati eiusmodi supplicia, et pro ipso ambiguo maxime in merore uersatur. Quamuis flagella iustum a peccatis absoluant, adhuc tamen sub uindicte metu turbatur, ne instantes ei plage sufficiant ad purganda delicta.  Proinde ergo dum penitentia patitur, et futura pertimescit, quodam modo sicut ait propheta pro suis peccatis duplicia recipit.



De infirmitate carnis, et tolerantia diuine correptionis.

Esse constat nonnullos eiusdem qualitatis homines qui nesciunt corrigi, nisi alios uiderint flagellari, sicque proficiunt comparatione malorum dum sibi id accidere timent in quo alios perire uident. Quosdam uidens Deus nolle proprio uoto corrigere, aduersitatum tangit stimulis; quosdam etiam presciens Deus multum pecccare posse in salutem, flagellat eos corporis infirmitate, ne peccent, ut eis utilius sit frangi languoribus ad salutem,  quam manere incolumes ad damnationem. uisitatio Dei nec semper in bonum accipitur, nec semper in malum. In bonum enim accipitur sicut: »uisita nos in salutari tuo :« in malum uero iuxta illud: »In tempore uisitationis sue peribunt .« Tribus ex causis infirmitates accidunt corporibus, id est ex peccato, ex tentatione, et ex intemperantia carnis uel passionis. Sed huic tamen nouissime humana potest medicina succurrere; illis uero sola pietas diuine misericordie. Qui ualentiores sunt et sani, utile est illis infirmari et non peccare, ne per uigorem salutis illicitis se sordidantes cupiditatum et luxurie desideriis peccent. Duritia que mentem premit nec sentitur utiliter  multatur in carne, ut sentiatur, atque intellecta emendetur. Nam citius uulnera carnis sentiuntur quam anime: ideoque per carnis flagella errantes citius corriguntur. Hoc quippe indicant in Pauli oculis squamme infidelitatis . Que dum multate sunt per increpationem in oculis carnis, confestim soluta est duritia mentis.

Est perniciosa sanitas que ad inobedientiam hominem ducit. Est et salubris infirmitas que per diuinam correptionem mentis duritiam frangit. Languor anime, id est peccatorum infirmitas perniciosa. De qua etiam Apostolus: »Quis infirmatur, et ego non uror ,« Nam infirmitatem carnis utilem esse idem Apostolus approbat dicens: »Quando infirmor, tunc fortior sum .«  Murmurare in flagellis Dei peccator homo non debet, quia maxime per hoc quo corripitur emendatur. Unusquisque autem tunc leuius portat quod patitur, si sua discusserit mala pro quibus illi infertur retributio iusta. Discat non murmurare qui mala patitur; etiamsi ignorat cur mala patiatur et per hoc iuste se pati arbitretur per quod ab illo iudicatur, cuius nunquam iniusta iudicia sunt. Qui flagella sustinet, et contra Deum murmurat, iustitiam iudicantis accusat. Qui uero se a iusto cognoscit iudice pati que sustinet, etiam si hoc pro quo patitur ignoret, pro hoc tamen iustificatur per quod et seipsum accusat et Dei iustitiam laudat. Dum ex rebus prosperis iustus exempla prestet hominibus, necesse est eum iterum et aduersitatibus tangi, quatenus  eius patientia comprobetur, ut denuo fortitudinis documenta ex eo sumant, qui prosperitatis eius temperantiam agnouerunt. Qui passionibus anime insidiante aduersario cruciatur, non idcirco credat se alienari a Christo qui talia patitur, sed magis per hoc Deo commendabilem se esse existimet, si, dum hec patitur, laudet Deum potius quam accuset. Ad magnam utilitatem diuino iudicio mens iusti diuersis passionum tentationibus agitatur. Pro quibus si Deo gratias egerit, sueque culpe, quod talia dignus sit pati, reputauerit, hoc quod ex passione ei acciderit pro uirtutibus reputabitur, quia et diuinam agnoscit scientiam, et suam culpam intelligit.



DOMINICA uIGESIMA SECUNDA. Secundum Mattheum.


 »Simile est regnum celorum homini regi qui uoluit rationem ponere cum seruis suis .« Familiare est Syris, et maxime Palestinis, ad omnem sermonem suum parabolas iungere, ut quod per simplex preceptum teneri non potest, per similitudinem teneatur. Regnum celorum intellige Christum, ideo terreno regi assimilatum, ut ostendat oportere sine numero ueniam dare conseruis penitentibus, cum per Euangelii gratiam omnium omnino  peccaminum ueniam nobis suo munere, non nostro merito largitus sit.

»Et cum cepisset rationem ponere, oblatus est ei unus qui debebat decem millia talenta. Cum autem non haberet unde redderet, iussit eum Dominus uenundari et uxorem eius et filios et omnia que habebat, et reddi.« Christus meritorum examinator iam per Scripturas cum seruis rationem ponit. Decem millia talenta debebat qui de innumerabilibus  peccatis uel criminalibus rationem redditurus erat. Cum autem non haberet uires neque gratiam unde satisfacere posset, sensit in Scripturis quia tales iubet Deus uenundari, eterno incendio mancipari cum uxore et filiis, hoc est cum insipientia et cogitationibus malis. Iustos uero cum uxore ac filiis, id est cum sapientia et cogitationibus bonis, se glorificaturum promittit. Pretium quippe uenditi supplicium damnati intelligitur.

»Procidens autem seruus ille rogabat eum, dicens: Patientiam habe in me, et omnia reddam tibi.« Timore gehenne humiliatus dicit: »Parce mihi, Domine: et ego credens ac penitens caritate operiam multitudinem peccatorum.« Sed notandum unde hoc nomen serui primo in Latinam linguam  inductum sit. Sed enim bella hoc fecerunt. Nam cum homo aliquis superatus ab alio iure belli et posset occidi, quia tunc seruatus est, tamen seruus est appellatus.

»Misertus autem Dominus serui illius, dimisit cum, et debitum dimisit ei.« Peccator rogans accipit donum decem millium talentorum, id est ueniam suorum commissorum, cum sibi assumit medelam quam Deus ad hoc instituit. Hoc autem fit, si lauacrum baptismi non ficte, uel si postea baptismum penitentie deuote suscipiat. Dimissus itaque a uinculis presentis timoris egreditur in spem salutis.

»Egressus autem seruus ille inuenit unum de conseruis suis qui debebat ei centum denarios, et  tenens suffocabat eum, dicens: Redde quod debes.« Centum denariorum debitor erat quem de aliquibus commissis in fratrem per uindictam exardere constat.

»Et procidens conseruus eius rogabat eum dicens: Patientiam habe in me, et omnia reddam tibi.« Emendabo scilicet consilio uel iudicio Ecclesie quod deliqui.

»Ille autem noluit; sed abiit et misit eum in carcerem donec redderet debitum.« Noluit seipsum considerare ut in spiritu lenitatis misericorditer ageret, sed recessit a bono gratie quam susceperat, mittens conseruum in carcerem dire tribulationis, quasi ad hoc fortassis ut ita debitum peccati solueret, ne quid in futuro grauius ulciscendi remaneret.  Euenit itaque, iuxta Apostolum, quod illa tristitia absorbetur, et iste periit qui fratrem odit, et in rigore iustitie excedit . Pro quo excessu scriptum est: »Est iustus qui perit in iustitia sua .«

»uidentes autem conserui eius que fiebant contristati sunt ualde. Et uenerunt et narrauerunt domino suo omnia que facta fuerant.« Spirituales qui omnia iudicant talia uidentes contristantur, et nuntiant Domino ad corrigendum, eius implorantes auxilium.

»Tunc uocauit illum dominus suus, et ait illi: Serue nequam, omne debitum dimisi tibi, quoniam rogasti me. Nonne ergo oportuit et te misereri  conserui tui, sicut et ego tui misertus sum? Et iratus dominus eius tradidit eum tortoribus quoadusque redderet uniuersum debitum.« uocatio hec fit intus in conscientia, scilicet cum quis in desperationem incidit. Deus autem apud quem nulla est transmutatio nec uicissitudinis obumbratio , modo misertus dicitur, quia opera misericordie impendit; modo iratus, quia in perpetuum puniendum iusto iudicio tartareis ministris tradit.

»Sic et Pater meus celestis faciet uobis, si non remiseritis unusquisque fratri suo de cordibus uestris.« Constat quia, si hoc quod in nos delinquitur, ex corde non dimittimus, et illud rursus exigitur quod nobis per penitentiam dimissum fuisse gaudebamus. Uniuersum siquidem debitum merito  persoluent duplices animo et inconstantes in omnibus uiis suis, quos parabole exclusio specialiter percutit. Ipsi namque ficte conuersantes in Ecclesia nec proximum sincero affectu diligunt, nec pure solius Dei intuitu aliquid faciunt. Quod ergo rogantibus dimiserat Deus, in hoc uidelicet quia sacramentorum communionem contulerant, in uanum gaudent sibi esse dimissum quorum fictio impediuit ne ueram susciperent remissionem. Rursus exigitur quamuis per penitentiam dimissum fuisse reputetur. Orationes namque, ieiunia, eleemosyne, et his similia, cum sint directe querentibus summum bonum remedia peccatorum, fictis uaga fluctuatione mentis uertuntur in false spei securitatem et in peccati fomentum: Hinc est illud: »Et oratio eius  fiat in peccatum .« Prius acceptam quoque plenam peccatorum condonationem, et intime gratie adhesionem multi criminaliter corruunt, ut Petrus et Dauid, qui fortiores surrexerunt. Iustus enim si ceciderit non collidetur, quia Dominus qui rapit iustum ne malitia immutet eius sensum; cadenti supponit manum suam , ut qui cadit per infirmitatem carnis, per penitentiam resurgat. Quis ergo audeat dicere de sic assumptis in gratia, ut Deus quemque labi permittat usque ad damnationem. uerumtamen si quos damnari contingat; dicunt quidam iuxta parabolam, quia peccata prius dimissa etiam iudicio Ecclesie temporaliter punita redeunt, ut eternaliter puniantur. Sicut enim iustitia delet acta peccata, sic iniustitia succedens  iustitiam perimit, qua damnata contra priora peccata nulla remanet medicina. Dicit enim Dominus per prophetam: »Quia quacunque die iustus peccauerit, omnes iustitie eius in obliuione erunt .« Ubi ergo non fuerit caritatis perseuerantia, nulla sufficiens est penitentia. Unde a peccatis soluto dicitur: »uade, et amplius noli peccare .« Seculares quoque leges propter ingratitudines quasdam reuocant manumissos ad priorem seruitutem. Opponitur autem propheta: »Non consurget duplex tribulatio .« uel iuxta aliam translationem: »Non iudicabit Deus bis in idipsum.« Sed non est, ut aiunt, duplex, imo una tribulatio et una punitio, cum qui non est hic sufficienter  punitus, postea punitur. Non irrationabiliter quoque putant priores peccandi affectus redisse, iuxta parabolam in qua spiritus immundus septem alios spiritus nequiores se assumens dicit: »Reuertar in domum meam unde exiui .« Etenim peccator in actu unius criminalis apparens multa intelligendus est habere in affectu, sicut iustus multo plures habet uirtutes affectu quam actu. Aliis uero uidetur quod pro illis peccatis, de quibus homo Deo per penitentiam satisfecit, non sit amplius puniendus, etsi postea uel similia uel grauiora committat. Peccator quidem fit sicut prius erat, et pro ingratitudine misericordie sibi impense magis reus efficitur. Uniuersum ergo debitum persoluendum dicunt non illud quod iam condonatum erat,  sed potius misericordiam quam aliis impendere debuit, pro eo quod misericordiam acceperat. Unde et alibi: »Qua mensura mensi fueritis, remetietur uobis .« Talis ergo est parabola ac si dicatur: Si aliis non uultis misereri sicut Dominus misertus est uobis, peccata condonando, Pater celestis hoc debitum exiget a uobis. Aestimant igitur dictum ad terrorem esse quod expositores communiter asserunt rursus exigi quod per penitentiam dimissum erat. Nunc autem de remissione peccatorum diligentius uideamus.



DE REMISSIONE PECCATORUM.

In reconciliatione peccatoris ad Deum tria consideranda sunt, uidelicet cordis contritio, oris confessio,  operum satisfactio. Precipit enim Scriptura scindere corda et uestimenta, confiteri alterutrum peccata, et facere dignos fructus penitentie. Et notandum quia multi pro peccatis gemunt, non quod peccata eis discipliceant propter Deum, sed propter penam. Talis igitur tristitia siue gemitus non est cordis contritio ad salutem, sed mentis consternatio ad damnationem. Sic etenim mali in futuro dolebunt. Nonnullos etiam penitet peccasse pro sola peccati turpitudine, iuxta illud philosophi: »Si scirem deos condonaturos, et homines ignoraturos, non peccarem.« Fructuosa autem cordis contritio est, cum quis de peccato quo Deum offendit dolet, et inde turbatur, quia iniquitas amore iustitie sibi displicet. Hinc est illud: »Peccator,  qua hora ingemuerit, saluus erit .« Etenim cum Deo nichil tardum fit, nichil absens, quanto citius uere aliquis penitet, tanto citius qui est presens dimittit. Unde et Dauid: »Dixi: Confitebor aduersum me iniustitiam meam Domino, et tu remisisti impietatem peccati mei .« Deliberaui, scilicet in corde meo firmiterque disposui illud quod commisi contemnendo Deum exsecrare, propter Deum accusando meipsum. Unde et illud: »Iustus in principio accusator est sui .« Est autem Deum peccatum dimittere, eternam penam pro illo debitam relaxare per collationem presentis gratie. Hoc equidem fit in paruulis, cum baptismi lauacrum suscipitur: hoc et in adulteris cum mentis cecitas compunctione soluitur. Hinc  doctores sacri eloquii scripserunt originale peccatum in baptismo transire reatu, sed remanere actu: corporis scilicet dissolutio, et numerosa temporalium defectuum multitudo. Quod ad hoc quidem plurimum ualet, quia omnis uirtus in infirmitate perficitur : simul etiam ne quis baptismi gratiam ob presentis uite felicitatem peteret, et sic nec istam digne haberet nec ad eternam perueniret. Sic quoque actualis peccati per uiuificationem mentis eterna pena relaxata relinquitur temporalis, ut quod illicita anime delectatione, siue etiam carnali uoluptate commissum est satisfactionis amaritudine digne purgetur ab homine, dum licet, ne districtius a Deo puniatur in futuro. Nullum enim malum preterit impunitum.

 Confessio igitur conuenienter instituta est, ut qui in sua potestate positus a Deo discesserat, sub alio positus cum humilitate et deuotione rediret. Ideo Deus instituit sacerdotem siue uicarium, et quasi medicum, cui peccatorum uulnera ad sanandum detegerentur, ut peccator non a se, sed ab alio maioris humilitatis causa satisfactionis medicinam suscipiat. Sunt enim sacramenta quasi quedam emplastra. Euenit itaque prius contritum et humiliatum confirmari in confessione, et plerumque peccator solo timore uel Ecclesie consuetudine sacerdoti presentatus per sacerdotale officium uere compungitur, ac plenus caritate recedit. Nonnulli etiam nec tunc ex corde redeunt, sed tamen forma penitentie quam suscipiunt paulatim nutrit  in eis caritatem cum humilitate. Plerisque similiter, cum resipiscant, prodest baptismus ad quem tantum ficte accesserunt. Mensuram autem temporis in agenda penitentia idcirco canones in arbitrio sacerdotis intelligentis statuunt, quia apud Deum non tantum ualet mensura temporis quam doloris; nec abstinentia tantum ciborum quantum mortificatio uitiorum. Propter quod penitentie tempora fide et conuersatione penitentium abbreuianda precipiunt, et negligentia protelanda existimant. Tamen pro quibusdam culpis modi penitentie sunt impositi, iuxta quos cetere perpendende sunt culpe, cum sit facile per eosdem modos uindictam et censuram canonum estimare. Sciendum  tamem quanto quis tempore moratur in peccatis, tanto ei agenda est penitentia. Cum igitur arbitrio sacerdotum temporalis pena peccati proteletur uel abbreuietur, de ea plures intelligunt illud esse dictum: »Quorum remiseritis peccata remittuntur eis, et quorum retinueritis, retenta sunt .« Pena enim peccati uocatur peccatum, iuxta quod nomen cause transfertur ad effectum. Ex predictis itaque manifestum est quod aliis dimittit Deus per ministerium sacerdotum et peccatum et penam peccati; aliis solam temporalem penam, quia iam peccati tenebras et gehenne uinculum soluerat: quod per Lazarum ostendit. Accessit enim et uocauit eum, et uocatum uiuificauit, et uiuificato ait: »Exi foras,« et de eo dixit  discipulis suis: »Soluite eum, et sinite abire .« Similiter uenit ad peccatorem, et uocat eum per internam aspirationem, et morte peccati discedente uiuificatur, et eo uiuificato dicit ut exeat foras, id est per confessionem se sacerdotibus ostendat. De oue et sacerdotibus ait: »Soluite eum,« id est reuocate ad Ecclesiam, »et sinite abire,« hoc est cum aliis fidelibus conuersari et permanere.



DIuISIO.

Dimittit Deus peccata ex se ipso et per semetipsum, quando uult. Unde ait per prophetam: »Ego Dominus solus deleo iniquitatem et peccata populi .« Inde Ambrosius: »Ille solus peccata dimittit qui solus pro peccatis est mortuus. Sacerdotes  tamen dicuntur interdum peccata dimittere, non ex se, sed ex gratia in eis et per eos operante secundum arbitrium non eorum, sed Dei. Sicut est illud: »Tu es solus qui facis mirabilia ,« cum multi homines mirabilia fecerint, sed non ex se sicut Deus. Item. »Nemo bonus nisi solus Deus :« quia ex se bonus. Et multi homines boni sunt: »sed non eo modo quo Deus.« Nullus igitur nisi Deus potest alium saluare. Quod quidem faceret, si ex se peccata dimitteret. Quod etiam nemo preter nosmetipsos possit nos damnare, ostenditur ibi: »Anima mea in manibus meis semper .« Notandum quod si is qui uult confiteri, articulo necessitatis imminente,  non potest, quod ei ministraret uisibilis sacerdos, si adesset, hoc supplere non dedignatur inuisibilis. De quo in Ecclesiastico: »Ecce sacerdos magnus .« Et Apostolus: »Plures facti sunt sacerdotes, idcirco quod morte prohiberentur permanere: hoc autem manet in eternum, sacerdotium habens sempiternum .« Si quis uero ex contemptu uel ex negligentia non confiteatur, constat quia non habet ueram cordis contritionem, et tum pro illo peccato quod non uult confiteri eum, quia instituta Ecclesie negligit, eternaliter puniendus esse conuincitur. Dicunt autem Leo et Ambrosius, de sacramentis et Maximus: »Lacrymas Petri lego, confessionem non inuenio.« Delent ergo lacryme Petri peccata, que pudor est confiteri.

 Sed sciendum quia confessionis institutio nondum promulgata fuerat in primitiua Ecclesia, uel quia Petrus confessus fuerit, licet Scriptura non referat, sicut credere cogimur apostolos baptizatos fuisse: quod quando uel quomodo factum sit non legimus. Quibusdam tamen uidetur ex dispensatione Petrum reticuisse confessionem de negatione, quia si hunc tantum Ecclesie architectum tam grauiter alii adhuc infirmi corruisse nouissent, multum aduersus eum scandalizati fuissent. Quo fit ut salubri dispensatione, ita quod non propterea eternaliter puniretur, reticeret aliquis id unde ei testaretur conscientia: quod si alicui diceret, celari non posset; et si sciretur Ecclesia inde scandalizaretur.  Si uero propter suam personam hoc faceret, ne scilicet infamis et contemptibilis apud alios fieret, superbia damnabilis esset.

Patet ergo ex antedictis, quia penitentia est medicamentum uulneris, spes salutis, et nomen ipsum sumptum est a pena qua anima cruciatur, et caro mortificatur, et dicta est penitentia quasi punientia. Qui penitentiam agunt, ideo capillos et barbam nutriunt, ut monstrent abundantiam criminum, quibus peccator grauatur. Cilicium quod induunt indicat recordationem peccatorum propter hedos ad sinistram futuros. Quod autem cinere asperguntur peccatores, ostendit quia cinis sunt, et in puluerem reuertentur. Lacryme penitentium apud Deum pro baptismate reputantur. Duplex est penitentie  gemitus. uel dum plangimus quod male gessimus, uel plangimus quod non egimus quod agere debuimus. Ille uere penitentiam agit qui nec penitere preterita negligit, nec penitenda committit. Qui uero lacrymas indesinenter fundit, et tamen peccare non desinit hoc lamentum habet, sed mundationem non habet, quia, dum ipsam quam flendo impetrare potuit ueniam contemnit, fletibus suis munditia subtrahit, et ante Dei oculos sordidas etiam ipsas lacrymas facit. Qui uero a desiderio mentis quedam uitia resecant, dum in aliis grauiter perdurant, pauciora quidem mala diligunt quam prius, sed nisi minus malum diligant, non fiunt minus mali. Tantus enim nonnunquam affectus mali  est in uno crimine, ut magis alienet a Domino quam etiam multa. Illud autem certum est quod, dum quis in morte unius criminis iacet in alio irrigari, et uiuificari non potest, ut prorsus deleatur, sed interdum ad diminutionem pene compluitur, iuxta illud prophete: »Pluit Dominus super unam ciuitatem, et non pluit super aliam .« Quorum autem peccata in publico sunt, in publico debet esse penitentia pro tempora que episcopus discernit. Eorum etiam reconciliatio in publico debet esse ab episcopo, siue a presbyteris, iussu tamen episcoporum, sicut canones Africani concilii testantur. De hac quippe solemni penitentia, ut ait Augustinus ad Macedonium, intelligi oportet quod dicit: »Non est locus secunde penitentie.« Quamuis ergo caute  salubriterque prouisum sit, ut locus huius humillime penitentie semel in Ecclesia concedatur, ne medicinalis minusue utilis esset egrotis, que tanto magis salubris est, quanto minus contemptibilis fuerit. Quis tamen audeat Deo dicere: Quare huic homini, qui post primam penitentiam rursus se laqueis iniquitatis obstringit, adhuc iterum parcis? Quis audeat dicere erga istos non agi quod Apostolus ait: »Ignoras quia patientia Dei ad penitentiam te adducit? « Aut ad istos non pertinere quod scriptum est: »Beati omnes qui confidunt in eo ,« et quod dicitur: »uiriliter agite, et confortetur cor uestrum, omnes qui speratis in Domino .« Cuius autem peccata occulta sunt, et spontanea confessione soli presbytero uel episcopo  reuelata, occulta debet esse penitentia, ne infirmi in Ecclesia scandalizentur, uidentes penas eorum quorum penitus ignorant causas. Et sciendum quia similiter circumuenit Satanas per nimiam duritiam, ut peccatores pereant desperando, quomodo in nimia remissione corrigendo. Unde Salomon: »Non declines ad dexteram neque ad sinistram .«



Expositio euangelii: »Simile est regnum celorum.«

»Beati qui custodiunt iudicium, et faciunt iustitiam in omni tempore .« Duo sunt iudicia: Unum quod hic per iudices Christi uicarios exercetur; aliud quod in nouissimis per Christum, qui a Domino constitutus est iudex uiuorum et mortuorum, exhibetur. Est autem iudicium bonos a  malis discernere, bonis bona, malis mala retribuere. Sic Christus in iudicio bonos a malis est discreturus, et iustis gaudia, impiis supplicia est redditurus. Iudicium ergo custodiunt qui Domini cultores diligunt, Domini contemptores respuunt. Iudicium quoque obseruare est suis malis meritis quempiam dignas penas irrogare. Qui enim se his uigiliis, ieiuniis et aliis piis laboribus pro peccatis affligunt, beati sunt, quia non cum impiis eternum iudicium subibunt. Due sunt etiam iustitie, una naturalis, scilicet diuina; altera consuetudinaria, uidelicet humana. Naturalis est iustitia Deo seruire, parentibus obedire; consuetudinaria, leges, statuta prelatorum obseruare, et cum ciuibus concordare. Beati sunt ergo qui iustitiam in omni tempore faciunt,  quia a iustitia Patris per Christum iusta uite premia percipiunt.

Hodiernum euangelium monet nos ad iustitie iudicium. Dicit namque quod quidam rex rationem cum seruis suis posuit, cui oblatus est unus, qui decem millia talenta debuit. Et quia unde redderet non habuit, dominus eum cum uxore ac filiis omnibusque suis uenundari iussit. Qui procidens misericordiam postulauit, et dominus misertus, omnia ei donauit. Illi uero egresso debitor centum denariorum obuiat; quem tenens suffocat, uiolenter stringens ut debitum reddat. Qui etiam ipse procidens misericordiam poposcit, sed nichil ei profuit. Nam miserum carceri mancipat, donec debitum soluat. Quo  audito dominus seruum nequam reuocat, dure increpat, tortoribus tradit, uniuersum debitum ab eo exigi precepit. Et quid per hec uerba significauerit, Dominus concludens innotuit: »Sic, inquiens, faciet uobis Pater meus celestis, si non remiseritis hominibus ex cordibus uestris .«

Charissimi, ista sunt nimis metuenda, ac iugiter in memoria retinenda. Rex qui rationem cum seruis posuit est Christus, qui omnes homines pro actibus suis in iudicium adducit. Debitor decem millium talentorum est quilibet transgressor decem preceptorum. Debitor uero centum denariorum est calumniator proximorum. Qui ergo uolumus nobis a Deo dimitti grauia, dimittamus proximis leuia. Leuia quippe sunt omnia que nobis homines faciunt,  quia cito transeunt; que autem nos contra Deum facimus ualde grauia sunt, quia nos in interitum mergunt. Unde celestis scholasticus nos docuit ut conditionem cum iudice faciamus, ut scilicet nobis debita nostra sic dimitti petamus, sicut nos debitoribus nostris relaxamus . Et Petro interrogante quoties fratri peccati esset dimittendum si usque septies, non usque septies, inquit, sed usque septuagies septies , id est quadringentis nonaginta uicibus; hoc est ut quidquid in nobis delinquitur dimittamus. Et item Scriptura dicit: »Homo homini seruat iram, et a Deo sperat misericordiam .« Qui ergo non dimittit homini in se peccanti nunquam dimittitur ei in Deum peccanti, imo in tormentis ab eo exigitur  quod per penitentiam ei dimissum creditur. Sed dicis: Non possum dimittere ei qui mihi facit iniuriam, nec amare illum a quo patior calumniam. O amice, quid fecit tibi is quem queris occidere? Amicum meum, inquis, occidit. Et quid ad te occisio hominis. Omnes serui sumus unius Domini regis omnium, qui iustus iudex uindicabit omnes iniurias hominum. Qui ergo hominem occiderit, non in te, sed in illum delinquit, cuius seruum occidit. Et si inde ultionem queris, dupliciter reus eris: in uno quod conseruum tuum occideris, in altero quod domino tuo iudicium suum abstuleris.

Igitur si homicidium facto uel consilio uindicaueris, cum homicidio utique damnaberis, quia »qui odit fratrem suum, homicida est; et hic non habet  partem in eterna uita .« At, tu bone uir, cur uis illius membra mutilare, quem summi Imperatoris Filius secum uult conregnare? Abstulit, inquis, bona mea. Que bona? Aurum, inquis, aut argentum, aut equum, aut aliquid eiusmodi. O homo, nonne nudus in hunc mundum uenisti, et nichil horum tecum attulisti? Nec dubium quin nudus etiam de mundo discedas, et omnia hic relinquas. Huc uniuersa de terra uenerunt, et iterum in terram redibunt. Nihil habes hic proprium, sed totum est alienum: »Domini est terra et plenitudo eius .« De bonis suis partem tibi concessit, quamdiu sibi placuit; cum diutius te habere noluit, alium tollere iussit. Quandiu uoluit bona sua Iob  tribuit; cum iterum sibi placuit ei auferens diabolo dedit. Unde et ipse: »Dominus, inquit, dedit, Dominus abstulit .« Non dixit: »Diabolus abstulit, quia Dominus solus inde potestatem habuit.« Cum ergo sis uermis et putredo, ne iniuriam facias Deo, uindicans te in proximo. Tu autem, chare, cur uis illum fustigare, uel rebus suis priuare? Male, inquis, locutus est mihi. O insensate! quid est uerbum nisi uentus? Postquam enim de ore uolauerit, mox in auras euanuit. Qui autem male locutus est non tibi, sed sibi nocuit, quia qui etiam fatue dixerit, reus gehenne ignis erit . Sed si tu male uixeris, quid proderit tibi alicuius benedictio? Si uero bene uixeris, quid oberit tibi alicuius maledictio? Miserum est ergo horum miserorum augere  miseriam per uindictam, cum ipsi miseri super se prouocauerint iram Dei. Deus namque homicidas damnabit, raptores quoque penis subiugabit, maledictos etiam ab eterna benedictione segregabit. Igitur cuncta in nos commissa sunt dimittenda, in Deum commissa sunt a prelatis punienda. Que ipsi in Deum peccamus, digna penitentia puniamus, que nobis subiecti in legem Dei peccauerunt non crudeliter, sed misericorditer castigemus, ut animas eorum saluemus, quia »iudicium sine misericordia ei qui non fecit misericordiam ;« que autem in nos uerbo uel facto commiserint, relaxemus et gaudium et letitiam recipiemus.

Nunc uestra dilectio audiat quam iuste Deus peccatores, et quam misericorditer se inuocantes muniat.  Ipse quippe est clemens Pater bonorum, potens Dominus malorum. Rex Dauid Urie duci uxorem suam abstulit: ipsum quoque per consilium occidit. Quod Dominus ulciscens, infantem ex adulterio natum mortificauit, filiumque ipsius Absalonem, quem precipue amauit, contra eum instigauit. Qui uxores patris publice uiolauit, insuper ipsum regno priuauit. Quem sic castigatum, regno iterum Deus restituit, parricidam autem filium in reprobam mortem tradidit. Dauid autem penitens, magis adhuc consolatur, dum Salomon, ex eadem femina ipsius filius, in regni solio collocatur. Legitur etiam quod rex Cambyses cupiens solus regnare, iussit Holofernem principem militie cuncta orbis  regna sibi subiugare. Qui cum ualida manu egressus omnes in circuitu ciuitates munitas confregit, tandem ad Iudeam perueniens, Bethuliam obsedit. Populus autem Dei metuens ne Hierusalem sicut alias ciuitates destrueret, ieiuniis et obsecrationibus inuocat Deum, qui est protector omnium sperantium in se, ut clypeum sue protectionis hostibus opponeret. Habitatoribus itaque Bethulie uictus defecerat, quibus exercitus aqueductum succiderat. Quos iam deficientes principes consolantur, Domini auxilium pollicentur.

In eadem autem ciuitate religiosa uidua, Iudith nomine, fuit: que post triduanum ieiunium se omnibus ornamentis induit, ad castra Holofernis descendit . Qua uisa statim capitur eius  pulchritudine, nuptias instruit, celebris cultus magnitudine. In nocte uero omnibus nimio uino soporatis, Iudith surgens, Deum inuocat, gladium in lectulo pendentem euaginat, caput ebrii ducis amputat, ad suos quantocius cum capite remeat, conuocatoque uniuerso populo, caput protulit; Deum laudare monuit, qui eis liberationem et uictoriam pariter contulit. At illi recuperato spiritu, Deum adorauerunt, atque cum magna letitia laudes persultauerunt. In crastino de ciuitate, Iudith consilio, cum magno tumultu exeunt: impetum in hostes faciunt. Illi uero ut dominum suum capite truncatum inuenerunt, nimio timore perculsi, omnes pariter in fugam uersi sunt. Quos insequentes, multa millia passim strauerunt, reliquos cum magno dedecore  profugauerunt. Reuersique ingentem predam collegerunt, Hierosolymam uenerunt, uictimas Deo obtulerunt, qui populum suum per feminam redemit, et tristitiam eorum in gaudium conuertit. Sic Deus superbos dispersit, humiles autem exaltans protexit. Quod hec uidua uicit tyrannum, significat quod caro Christi uicit diabolum.

Legitur quoque quod rex Assuerus grande conuiuium cunctis principibus et populis regni sui fecerit, et inter epulas reginam uasthi corona redimitam introduci iusserit . Quam intrare renuentem rex regno priuauit, Esther pro ea sceptro sublimauit. Post hec rex quemdam Aman super regnum exaltauit, cunctosque principes ei subiugauit. Cui cum omnes cepissent genu curuare, Mardocheus  regine patruus noluit eum adorare. Unde indignatus disposuit eum cum omni progenie sua neci tradi, cum regis sigillo decreuit omnes Iudeos per regni Assueri fines exterminari, altumque erexit equuleum, in quo uoluit suspendere Mardocheum. Interea duo uolebant regem occidere, quos per Mardocheum proditos iussit rex perdere. Mardocheum uero iubet purpura et corona indui, regio equo per ciuitatem circumduci, Aman cum militibus preire, laudes ei concinere. Hoc facto Mardocheus regine dixit quia Aman eam cum omni parentela sua morti addixit. Que omni populo ieiunium indixit, se cum eis uigiliis, ieiuniis, orationibus afflixit. Quo peracto conuiuium instruxit, regem inuitans, Aman quoque adesse iussit. Inter epulas regem  pro sui populique uita rogat, se omnesque suos ab Aman damnatos narrat. Quem rex furore repletus, iussit suspendi in eodem equuleo, quem ipse preparauit Mardocheo. Porro ipsum Mardocheum pro eo principem constituit, qui omnem cognationem Aman suspendio interire iussit. Sic Deo disponente innocens populus liberatur, semen nequam iuste exterminatur. Hic rex quamuis gentilis typum Christi gessit, qui uerus Rex regum genitus, de radice Iesse surrexit.

Hic principibus et populi regni sui conuiuium magnum fecit, quia apostolis orbis principibus et fidelibus regni superni populis corpus suum et sacram Scripturam in epulas dedit. Reginam uasthi coronatam  ad conuiuium uocauit, quia Synagogam lege et prophetis redimitam ad celestes epulas inuitauit. Que renuens intrare, regno priuatur, Esther captiua in solio ipsius locatur, quia Iudea incredula de regno Christi eiicitur, Ecclesia de gentibus a diabolo captiua in thalamum regis consors celestis regni ducitur. Aman qui a rege exaltatur, est Iudaicus populus, qui a Deo regno et sacerdotio, ac diuino cultu sublimatur. Qui querit regine progeniem exstirpare, quia Iudaicus populus querit Ecclesie populum exterminare. Aman quoque qui Mardocheo equuleum erexit, diabolum significat, qui crucem Christo erexit. In eumdem equuleum ipse suspenditur, quia diabolus in crucis patibulo comprehenditur. Duo qui super regem coniurabant,  sunt duo infideles populi, Iudaicus et gentilis, qui Christum regem occidi consilium dederant. Quos Mardocheus accusat, quia Christianus populus opera eorum improbat. Illi a rege enecantur, et isti a Christo damnantur. Mardocheus purpura et corona insignitur, et Christianus populus martyrio et eterna gloria uestitur. Equo regio per ciuitatem ducitur, quia Christianus populus a doctoribus per totum mundum colitur. Ordo namque predicatorum equus Christi regis dicitur, in quo ipse per orbem uehitur. Aman cum militibus laudes ei consonat, quia Iudaicus populus cum gentilibus, uelit nolit, Christiani populi preconia celebrat. Regina regem ad conuiuium uocat, quia Ecclesia Christum ad solemnia sui corporis inuitat. Aman etiam adesse  iubet, quia infideli populo suas epulas predicando prebet. Aman quoque qui Mardocheo erigit equuleum,  est Antichristus qui populo fidelium indicit mortis supplicium. Qui eodem equuleo suspenditur, quia et ipse mortis supplicio interimitur. Mardocheus a rege princeps preficitur, quia fidelis populus peracto iudicio super omnia bona Domini constituitur. Semen Aman exterminatur, quia tunc generatio malorum damnatur. Populus autem regine liberatur, et tristitia eius in gaudium commutatur, quia generatio rectorum benedicetur, letitia et exsultatione perfruetur. Nunc, karissimi, toto corde Dei obsecramus clementiam qui sedet super thronum et iudicat equitatem, faciens iudicium omnibus iniuriam patientibus, ut nos illa die ab infideli populo segreget, fideli autem in suo regno associet, ubi oculus non uidit. nec auris audiuit .



DOMINICA uIGESIMA TERTIA. Secundum Ioannem.


 »Cum subleuasset oculos iehsu et uidisset quia multitudo maxima uenit ad eum .« Quia hec lectio euangelica secundum Ecclesiasticum ordinem debet in medio Quadragesime recitari, libet nunc in presentiarum supersedere eius expositioni, et alia huic Dominice, que intitulatur: Quinta ante Natale Domini, congruentia ad profectum audientium seu legentium exarare.

Nemo itaque uestrum, karissimi, dubitet duos  esse nostri Redemptoris aduentus: quorum primum iam precessisse, alterum adhuc futurum esse certa fide cognoscimus. Utrumque uestre fraternitati distinguere opere pretium est, ut ex altero misericordiam sperare, et ex altero iudicium formidare sciatis, quatenus uestra sollicitudo inter spem et metum posita diligenter inuigilet, et mala cauere que iudicio puniantur, et bona prouidere que misericordia remunerentur. Primo aduentu suo Redemptor noster in formam nostre humanitatis mansuetus et humilis, inter homines homo uerus, apparuit. Secundo in gloria sue maiestatis excelsus et terribilis, super angelos Deus homo apparebit. Primo aduentu pro nobis iudicatus, maledictum crucis pendens in ligno crucis sustinuit; secundo, totum  mundum iudicaturus manifesta sue passionis uirtute impios condemnabit. Primo aduentu latens in carne quasi ouis coram tondente se sic obmutuit; secundo, quasi Deus manifeste ueniet et non silebit. Primo enim aduentu siluit a iudicio, sed non siluit a precepto; secundo quasi parturiens loquitur, quia sicut ait Isaias: »uociferabitur et clamabit, et super inimicos suos confortabitur .« O uox diei Domini amara, tribulabitur ibi fortis. Nam sicut ait sanctus Dauid: »Ignis in conspectu eius exardescet, etc. .« Tempestas illa impios procul pellet, quia tolletur impius ne  uideat gloriam Dei. Et ignis in eternum cruciandos inuoluet, quia »uermis eorum non moritur, ut ignis non extinguitur « Huius ergo iudicii figuram arcus ille in nubibus representat, qui ex parte ceruleus, et ex parte uidetur igneus, ut utriusque iudicii testis sit: unius uidelicet iam facti, quando aque diluuii erant super terram; alterius adhuc faciendi quando iudicabit Deus seculum per ignem. Contremiscite, fratres, a terrore tanti iudicis, ut a  facie arcus fugiatis: »Arcum suum tetendit, etc. .« Sed ideo paululum moratur uos ferire, ut festinemus a facie tante animaduersionis effugere. »Dedisti enim metuentibus te significationem, etc. .« Sed »cauete ne fuga uestra hieme uel Sabbato fiat .« Hieme enim fugit cui caritas refrigescens bonorum operum cursus impedit. Sabbatum quoque interueniens, id est terminus uite actionis bone exercitium intercidit tardantibus.

Si ergo, fratres, ab illo uultis fugere, ad ipsum fugite. Si aduentum iudicii pertimescitis, ad aduentum misericordie respicite, et in hac hebdomada, que est quinta ante natiuitatem Domini, et in sequenti, que quarta erit ante Natalem Domini,  inchoate preparationem aduentus sui. Dicitur enim hec Dominica preparatio, quia ab hinc usque ad Natale Domini debet quisque Christianus sanctis studere bonis operibus, ut digne suscipiatur ab eo Christus natus. Hec igitur hebdomada quinta ante Natale Domini in antiquis officialium libris intitulatur, sicque sequens hebdomada quarta denotatur. Sed hoc non uacat a mysterio nostre spiritalis preparationis. In quinta enim hebdomada preparare uel initiare nos debemus propter quinque etates mundi, in quibus fuerunt tales electi qui crediderunt, et sperauerunt, et dilexerunt aduentum Domini,  in quarta, propter Iu ordines librorum, scilicet legis Psalmorum prophetarum, et initium euangelii. Quamuis liber Moysis narrat, electos uiros exstitisse in prima et secunda et tertia etate mundi, tamen eo tempore scripsit totum in quo deputatur legislatio. Hec autem utraque tempora, scilicet quinta hebdomada et quarta intimant nobis etiam rationalem preparationem propter quinque sensus hominis, qui insunt corpori nostro, et propter quatuor elementa, quibus constat corpus nostrum. At nunc tertius additur intellectus, qui non minus conuenit preparationi aduentus Domini. Dicimus duos ordines esse iustorum in Ecclesia nostra, qui student se preparare ad suscipiendum uenturum Dominum. Unus ordo in seculari conuersatione studet: alter  in spiritali. De ordine secularium possumus intelligere quod lectio dicit in quinta hebdomada ante Natiuitatem Domini, hoc est hodierno: »Propter hoc ecce dies ueniunt, dicit Dominus, et non dicent ultra: uiuit Dominus, qui eduxit et adduxit semen demus Isrel de terra aquilonis .« Adduxit Dominus filios Isrel de terra aquilonis, quando de Babylonia reuersi sunt in Iudeam; sed econtra melius adducit nostros bonos seculares, Dominus ad Iudeam, id ad ueram confessionem de confusione Babylonie quando eos liberat de potestate diaboli et de corpore eius. Hoc fit per baptismum quem habent seculares, fideles et spiritales.

 Qui enim in animo patiuntur aquilonis frigiditatem, membra sunt diaboli. Quanto peior est diabolus totus in corpore suo, id est in capite, quam unum membrum eius, tanto melius liberati sumus a diaboli potestate, quam essent filii Isrel a regibus Chaldeorum. De ipsis secularibus memorat Euangelium quod in quanta memorata hebdomada legitur. Narrat enim quinque millia hominum Dominum pauisse ex quinque panibus . Quod ita Beda exponit in euangelio super Lucam: Erant autem fere uiri, quinque millia, quia quinque sunt exteriores hominis sensus; qui sensus recte uiri dicuntur, quia fortissimos hostes anime nostre in eis habemus. Et cum esset ancilla, dominam sibi seruire cegit . Que autem erat  hec ancilla? Caro uidelicet, de qua ait Apostolus: »Caro concupiscit aduersus spiritum, et spiritus aduersus carnem: aduersantur enim sibi hec duo .« Hec a Deo omnes corruperat: quod uix aliquis uoluntati eius resistere poterat, imo omnes Satane uendiderat. Nulia pugna grauior illa, quando inimicum suum homo portat, et inimicum suum pascit; quando de domo eius est qui se impugnat, quando bona omnia ei facit, et ipse ei mala retribuet. Talis est caro: que quanto magis nutritur, tanto magis gloriatur, tanto magis in animam surgit. Quinque enim ministros habet, quinque sensus corporis, quibus animam ducit captiuam. Quando scilicet aliquis peccat, uel uidendo decipitur, uel audiendo attrahitur, uel odorando illicita  allicitur, uel comedendo delectatur, uel manibus male operatur. His quinque uiribus caro superauit primum hominem, et homo succubuit, quamuis positus esset in paradiso, sed prius aggressa esse mulierem ut debiliorem partem. Audi de muliere quando quinque sensibus corporis peccauit. Auribus persuasionem diaboli accepit et consensit, cum ille talia intimaret dicens: »In quacumque die comederis ex eo, aperientur oculi uestri, et eritis sicut Dii, scientes bonum et malum .« Ecce quando mulier per auditum succubuit; modo attende quando odoratu et uisu decepta est. Ait Scriptura: »uidit mulier quod bonum esset lignum, et ad uescendum suaue, et pulchrum oculis, et aspectu delectabile .« Cum dicit: »suaue«,  capta est odoratu: cum ait: »pulchrum oculis«, illaqueata est uisu. Adhuc supersunt duo ministri, qui totum scelus perpetrauerunt: tactus et gustus. uide ergo quando per illos caro inceptum suum consummauit. Scriptum est autem: »Et tulit de fructu illius et comedit .« Manus tulit, os comedit, tactus ministrauit, gustus peccatum consummauit. Prostrata igitur origine omnium, totum mundum illi ministri deinceps subiugabant. uidit igitur Dominus et Redemptor noster quia caro totum mundum ita expugnabat, quia ancilla dominam suam sibi subiugauerat , habuit cum misericordia sua consilium quod ab hac captiuitate liberaret mundum. Inimicam ergo nostram carnem induit, ut  cum ea pugnaret, et eam comprimeret, et ministros suos debilitaret, ut deinceps non possent ei resistere, et domina famulam suam gubernaret. Elegit itaque competentem penam, in crucem in qua hostem nostrum crucifigeret et sensus puniret nostros. Oculi turpitudinem pene et insultantes uiderunt, et tenebras mortis senserunt, aures opprobria turpissima audieruut, os ait: »Sitio ,« et fellis et aceti amaritudinem gustauit; manus crucifixe sunt, et tota caro ibi perpessa est, ut tota nobis subiaceat, et amplius anime obediat. Ecce enim subiacet uicta, ecce ancilla flagellata est. Inde est quod quinque millia uiri Dominum sunt secuti, quia illi adhuc in seculari habitu positi bene meruerunt uti exterioribus, que possident  suis quinque sensibus. Qui recte quinque panibus aluntur, quia tales necesse est legalibus, id est secularibus adhuc preceptis institui.

Officia quoque que celebrantur in quarta hebdomada ante Natiuitatem Domini spiritales per quatuor Euangelia ad potiorem perfectionem excitant. Unde dicit epistola que in eodem legitur: »Scientes quia hora est iam nos de somno surgere, nunc autem propior est nostra salus quam cum credimus .« De iisdem spiritalibus dicit in supra dicto libro  »Nam qui mundo ad integrum renuntiant, et quatuor sunt millia, et septem panibus refecti, hoc est euangelica lectione sublimes et spiritali gratia sunt docti. Cuius significande distantie causa mystice, ut reor, in introitu  quidem tabernaculi, quinque columnas deauratas, ante oraculum uero, id est sancta sanctorum, quatuor fieri iussas , quia uidelicet incipientes per legem castigantur, perfecti autem per gratiam ut deuotius Deo uiuant admonentur. Typice per cantum, qui renouatur in quarta ante Natiuitatem Domini hebdomada, gentilium mentium perfectionem intelligimus. Si per quinque hebdomadas illi intelliguntur qui adhuc penitentia deplorant recentia peccata, merito per quatuor hebdomadas eos intelligimus qui gaudio spiritali proficiunt de uirtute in uirtutem. Isti duo ordines fuerunt in ueteri Testamento, isti sunt, et modo. Renouatio cantus significat gaudium electorum qui gaudent plurimum in aduentu Domini dilecti sui.  Preparationem quoque necessariam nobis insinuat Paulus Apostolus in memorata epistola, que legitur quarta hebdomada ante Natiuitatem Domini. Nox,  inquiens precessit, dies autem appropinquabit. Abiiciamus ergo opera tenebrarum, et induamur arma lucis, sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione; sed induamur Dominum nostrum Iesum Christum . Sic per plures nuntios et frequentiores mouetur magis ac magis animus subditi ad sollicitudinem suscipiendi prelatum, ita renouatione cantus mouetur magis ac magis ad curam nostre preparationis in susceptionem Domini. Ideo octo dies ante Natiuitatem Domini renouantur ferme tota nocte responsoria et antiphone, ut per hoc frequentius nos excitemus ad purgandas omnes quisquilias turpium cogitationum ac terrenarum,  et dignum habitaculum ornatum, uidelicet piis cogitationibus paremus Regi regum, et Domino dominantium.



DOMINICA u ANTE NATIuITATEM DOMINI.



SERMO.


»Beati omnes qui timent Dominum, qui ambulant in uiis eius .« Deum timere est a malo declinare; in uiis eius ambulare est bonum facere. Qui ergo Deum timent peccata deuitando, beati sunt, quia penas euadunt; et qui in uiis eius ambulant bona operando, beati sunt, quia gaudium Domini intrabunt. uie Domini precepta illius sunt,  que homines ad superna patriam ducunt:« Uniuerse autem uie Domini misericordia et ueritas .« uie Domini sunt misericordia omnibus in eis ambulantibus; ueritas cunctis ab eis declinantibus. Ideo Deus noster est, ut Dominus a seruis timendus; ut Pater a filiis diligendus. Timore eius peccata fugiamus, amore ipsius bonis actibus, quatenus de hac misera uita transeuntes, luctuosam uitam euadamus, et ad beatam uitam ipsius ope perueniamus. Tres uite sunt: una super nos beata, qua sancti cum angelis beate uiuunt; altera misericordia, in qua iusti adhuc hic suspirantes ingemiscunt; tertia subtus nos luctuosa, in qua spiritus damnatorum cum demonibus consistunt.  Nobis ergo in media uita constitutis due uie se offerunt: que quosdam ad superiorem: quosdam autem ad inferiorem ducunt. A dextris se prebet uia arcta et angusta, ducens de hac misera, per se ambulantes ad beate uite amenitatem ; a sinistris uero pandit se platea lata et spatiosa, ducens in se gradientes ad luctuose uite calamitatem. Arcta uia et angusta est, mundi desideria et carnis concupiscentiam fugere, malum pro malo non reddere, uigiliis et ieiuniis corpus macerare, orationibus et assiduis laudibus Dei insudare. Lata autem et spatiosa uia est ludere, edere, bibere, fornicari, uenari, inimicos opprimere, deliciis carnis diffluere. Hanc diabolus docuit et per eam  genus humanum ad interitum deduxit: illam Christum factis et dictis ostendit, et per eam perditum hominem ad gloriam reduxit; et quia prophete per hanc solam uiam genus humanum rediturum ad patriam preuiderunt, ideo Christum ueram et certam uiam omnes consona uoce predixerunt, eumque omnes uidere desiderauerunt. Iacob namque moriens dixit: »Salutare tuum exspectabo, Domine  .« Et Moyses: »Obsecro, inquit, Domine, mitte quem missurus es .« Dauid quoque ait: »Domine, inclina celos tuos, et descende .« Isaias etiam: »Utinam« inquit, »disrumperes celos et descenderes! « Et merito eius desiderio deficiebant, qui eum futurum presciebant. Nam ante ipsius aduentum fusca mors mundum obtexit, omnesque per iter sinistrum in perditionem direxit. Omnes quasi in tenebris errabant, quia lumen Christum non habebant, et ideo per spatiosam uiam a sinistris ceco corde in mortem ruebant. Christo autem sole solis in mundo apparente, imo uita angelorum se mortalibus exhibente, tetra mors paue facta fugit  seque in abdita tartari confusa abscondit, sicut oriente sole caligo noctis fugatur, et mundus iubare ipsius illustratur.

Idcirco, dilectissimi, cum iter salutis nobis per Iesum pateat et lucerna uerbi Dei ex utraque parte uie splendeat, toto corde sinistrum tramitem relinquentes, dextrum callem toto annisu carpamus, ut ad summam beatitudinem perueniamus. Hec autem uia est caritas, per quam aditur summe beatitudinis claritas. In hanc tendunt Xu semite ducentes ad atria uite, scilicet patientia, benignitas, et alie quas enumerat Apostoli subtilitas . Porro summa beatitudo in hac uia ambulantes quasi septemdecim brachiis ad se attrahit, quia  per decem precepta legis et per septem dona Spiritus sancti, portas nos uite Christus intrare docuit. Has autem septemdecim distinctiones beatitudinis Spiritus sanctus per prophetam nominatim exprimit, ac singularem dignitatem subtiliter innuit. Primo dicit beatos, scuto fidei uitia et concupiscentias superantes, et in lege Domini die ac nocte meditantes: »Beatus,« inquiens, »uir qui non abiit in consilio impiorum, quoniam nouit Dominus uiam iustorum .« Primus homo infelix prauo consilio consensit, et omnes sequaces suos in mortem traxit. Christus beatus uir, et in uia iustorum omnes per se gradientes reducet ad gaudia angelorum. Qui ergo peccatis non consentit ad hunc tendens beatum uirum, erit in summa beatitudine,  ut lignum uite in paradiso plantatum. Secundo dicit beatos spe gaudentes, et in Domino, non in se confidentes. »Beati,« inquit, »omnes qui in eo confidunt ,« quia in monte sancto eius, id est in Christo, gaudebunt. Inde iterum: »Beatus uir, qui sperat in eo ,« quia dies bonos uidebit in celo. Et iterum: »Beatus uir, cuius est nomen Domini spes eius ,« quia canticum nouum immittetur in os eius. Tertio dicit beatos penitentia dilectione feruentes, quia caritas operit multitudinem peccatorum ,« et per Spiritum sanctum, qui est caritas, datur remissio delictorum. »Beati,« inquit, »quorum remisse sunt iniquitates et quorum  tecta sunt peccata .« Per caritatem remittuntur, per bonam operationem conteguntur. Beatus uir talis erit, quia ei Dominus peccatum in iudicio non imputabit. Hic in Domino cum iustis exsultans letabitur, cum rectis corde gloriabitur.

Quarto dicit beatos Deum pure colentes, et eius hereditas fieri cupientes: »Beata,« inquit, »gens cuius est Dominus Deus eius, populus quem elegit in hereditatem sibi .« Hi exsultent in Domino, quia tales decet laudatio! Inde iterum: »Beatus,« inquit, »populus, cuius Dominus Deus eius ,« quia hi canticum nouum Deo cantabunt, cum de manu filiorum alienorum eruti exsultabunt. Quinto dicit beatos hospitalitatem  sectantes, per pauperes sibi celestes diuitias thezaurizantes. »Beatus,« inquiens, »qui intelligit super egenum et pauperem, quia in die mala liberabit eum Dominus .« Dies mala est, cum homo aliquam afflictionem, uel manus inimicorum inciderit: unde eum Dominus statim liberabit. Dies etiam mala est dies ultima, ubi eum Dominus conseruans in animam inimicorum non tradet, sed beatum in terra uiuentium faciet, Sexto dicit beatos de plebe Domini electos, et ad laudandum eum assumptos. »Beatus,« inquit, »quem elegisti et assumpsisti, inhabitabit in atriis tuis .« De his iterum: »Beati,« inquit, »qui habitant in domo tua, in seculum seculi laudabunt te .« Septimo dicit  beatos orationi instantes, auxilium Domini inuocantes iugiter: »Beatus uir, cui est auxilium abs te .« Hi de uirtute in uirtutem ibunt: et Deum deorum in Sion uidebunt ;« ubi est melior dies una super millia. Inde iterum: »Beatus cuius Deus Iacob adiutor eius, spes eius in Domino Deo, quia in secula regnabit cum eo .« Octauo dicit beatos Deum laudantes, et celestia contemplantes. »Beatus,« inquit, »populus qui scit iubilationem ,« quia hi in lumine uultus Domini ambulabunt, et in nomine eius in eternum exsultabunt. Nono dicit beatos a Deo eruditos, et in lege eius doctos: »Beatus,« inquit, »homo quem tu erudieris, Domine, et de lege tua docueris eum .« Horum animas consolationes  Domini letificabunt, quando docti sicut splendor firmamenti fulgebunt, et quasi stelle, qui multos ad iustitiam erudiunt. Decimo ponit beatos iustum iudicium custodientes, et iustitiam in omni tempore facientes. »Beati,« inquit, »qui iudicium custodiunt, et iustitiam in omni tempore faciunt .« Hi de nationibus secernuntur, ut in laude Dei glorientur ad uidendum, in bonitate Dei electorum, ad letandum in letitia gentis sanctorum .

Undecimo ponit Deum, ut filii patrem timentes, et mandata eius custodire cupientes. »Beatus,« inquit, »uir qui timet Dominum, in mandatis eius uolet nimis .« Hic timor sanctus permanet in seculum seculi, et introducit filios in conspectu Patris eterni. In hac beatitudine currentes,  in memoria eterna erunt, gloriam et diuitias in domo Domini possidebunt. Duodecimo ponit beatos in uia id est in Christo macula peccati carentes, et in lege Domini, id est in caritate ambulantes. »Beati,« inquit, »inmaculati in uia, qui ambulant in lege Domini .« Horum anima uiuet in eternum, et laudabit Dominum in seculum. Tertiodecimo ponit beatos mandata Dei ad faciendum perscrutantes, et in toto corde Dominum exquirentes. »Beati,« inquit, »qui scrutantur testimonia eius, in toto corde exquirunt eum .« Hi erunt a Domino benedicti, sicut hi qui declinant a mandatis eius maledicti. Quarto decimo ponit beatos desiderium in bonis implentes. »Beatus,«  inquit, »qui impleuit desiderium suum ex ipsis, non confundetur cum loquetur inimicis suis in porta ;« inimicos suos demones per humilitatem uincentes. Porta dies iudicii est, per quam intratur in palatium celi. In hac porta tales de peccatis non confundentur, cum inimicis suis insultantes loquentur; sed ipsi hereditas Domini erunt, fructum uentris Marie Christum mercedem habebunt. Quinto decimo ponit Deum ut serui Dominum timentes et in uiis eius ambulantes. »Beati,« inquit, »omnes qui timent Dominum, qui ambulant in uiis eius .« Hic timor hominem a peccatis abducit, caritatem anime adducit. Charitas uero intrans eum foras mittit, quia hic timor penam habet. In hac beatitudine festinantes bona  Hierusalem omnibus diebus uite sue uidebunt, et pacem Isrel, id est Christum habebunt. Qui enim labores manuum suarum manducabit, id est qui bona opera in uiis Domini fructificabit, beatus est, et bene ei erit .« Huius uxor erit sicut uitis abundans , id est caro eius cum Christo qui est uitis uera exsultans. Filii eius sicut nouelle oliuarum , scilicet opera in benedictione sanctorum. Sexto decimo ponit beatos Babyloniis et filie Babylonis retributionem retribuentes, mala nobis inferentes. »Beatus,« inquit, »qui retribuit retributionem, quam retribuisti nobis .« Filia Babylonis est caro nostra, filia confusionis. Hec mala nobis tribuit, cum nos ad peccandum illicit. Huic retributionem suam retribuimus,  dum eam pro commissis illicitis affligimus. Qui hoc faciunt principium letitie in die Hierusalem percipiunt. Septimo decimo ponit beatos paruulos Filie Babylonis tenentes, et ad petram allidentes. »Beatus,« inquit, »qui tenebit, et allidet paruulos tuos ad petram .« Paruuli filie Babylonis sunt suggestiones carnalis delectationis. Hos ad petram allidunt qui ob Christi passionem carnalia respuunt. Hi cum de Babylonia hinc ad Hierusalem remeabunt, hymnum de canticis Sion in eternum cantabunt.

Ecce quot beatitudines hereditabunt hi qui in uia Christi ambulabunt. Et quia prophete tot per spiritum dotalia Christum Ecclesie allaturum intellexerunt, ideo tantopere eius aduentum concupierunt.  Huius duos aduentus predicat Ecclesia: unum quo languidum mundum uisitauit, alium quo collapsum mundum iudicabit. Ipsius aduentum per quatuor Dominicas extendimus, quia hunc a quatuor ordinibus, scilicet a patriarchis, a iudicibus, a regibus, a prophetis pronuntiatum legimus. A patriarchis ubi Abel agnum, Melchisedech panem et uinum, Abraham filium suum obtulit. A iudicibus uero Iosue qui et iehsu hostes expugnauit, terram populo diuisit, et ubi Gedeon uellus exposuit, in quod ros descendit: qui et ipse hostes cum lagenis uicit; et ubi Samson in Gasan ad meretricem introiuit, et per hostes in montem ascendit. A regibus ubi Dauid Goliath strauit, et ubi Salomon templum edificauit, et ubi Iosias Pascha celebrauit.  A prophetis ubi Isaias de uirgine nasciturum eum, Ieremias cum hominibus conuersaturum, Daniel sanctum sanctorum uenturum predixit. Per quatuor etiam Dominicas aduentum recolimus eius, quia ante legem Abrahe et patriarchis est promissus, a Moyse et prophetis prescriptus, sub gratia a Ioanne et apostolis ostensus, adhuc uenturus omnibus manifestus. Ideo nunc Gloria in excelsis intermittimus, quod in Natiuitate eius cantabimus, quia ipse nascens gaudium mundo attulit, qui prius tristitiam habuit. Huius aduentum Enoch et Elias preuenientes eum mundo affuturum prenuntiabunt, sicut olim illum prophete nasciturum predixerunt. Per quorum predicationem Iudei ad  uesperam mundi ad fidem conuertuntur et famem uerbi Dei patientur; atque ut canes ciuitatem, scilicet Ecclesiam circuibunt, et micas sermonum Dei de mensa Christianorum colligere copiunt.

Illo tempore Antichristus regnabit, qui totum orbem diuersis modis conturbabit. Nam cunctos principes sibi per pecuniam attrahit, cum diuitibus in occultis ut leo in insidiis ad decipiendum sedet. Clerum per mundanam sapientiam decipiet, cum uerba contra Altissimum proferet. Religiosos signis et prodigiis seducet, quando etiam ignem de celo descendere faciet. uulgus terrore concutiet, cum maxima persecutione in Christianos seuiet. Enoch enim et Eliam interficiet, et omnes sibi resistentes  crudeli exanimatione perdet. Quem Dominus iehsu spiritum oris sui, seu Michelis archangeli ministerio interficiet, ipseque tunc ad iudicium ueniet. Qui prius uenit iudicandus, tunc ueniet iudicaturus. Qui prius uenit occultus, tunc ueniet manifestus. Ad cuius aduentum omnes homines resurgent, eique cateruatim occurrent. Omnes enim eum uidebunt, et qui eum pupugerunt . Ignis ante ipsum precedet, et inimicos eius in circuitu consumet . Sicut olim aqua diluuii super omnes montes Xu cubitis excreuit, ita tunc ignis super omnia montium cacumina Xu cubitis ascensurus erit. Tunc iustis a dextris Christi positis, impiis autem a sinistris, omnia manifesta omnibus erunt, que unquam homines cogitando, loquendo, faciendo commiserunt,  et singuli pro meritis dignam retributionem sortiuntur, dum iusti in gaudia, impii in supplicia decernuntur. Ideo dies illa dies iudicii dicitur, quia tunc iustus Iudex iniuste iudicatus omnia iuste iudicabit, qui orbem terrarum in iustitia et populos in equitate iudicabit . »Hec etiam dies Domini uocatur, quia illa die unicuique pro opere suo iusta merces a Domino recompensabitur. Tunc diabolus coram hominibus uinctus adducetur, et uidentibus cunctis in stagnum ignis et sulphuris precipitabitur, corpusque eius scilicet malorum uniuersitas cum eo mittetur, terraque conuertetur eis in picem et sulphur ardentem in secula seculorum. Tunc Ecclesia, Christi sponsa diu hic in peregrinatione a Babyloniis oppressa de exsilio Babylonio  a sponso suo educetur, et cum magno angelorum tripudio in ciuitatem Patris celestem Hierusalem introducetur. Tunc iusti sicut sol fulgebunt, et equales angelis erunt, et innouatis omnibus erit Deus omnia in omnibus .«

Itaque, karissimi, hora est iam nos de somno desidie surgere, ut in bonis operibus peruigiles possimus Christum uenientem leti excipere, quatenus ipse conformet corpus humilitatis nostre configuratum corpori claritatis sue . Superius est dulcedo, inferius amaritudo, in hoc mundo qui consistit in medio utriusque umbratilis imago. Dulcedo ergo celi nos sursum trahat, amaritudo inferni impellat, ut huius medie uite perhorrescamus  miseriam, et beate uite pleni gaudii percipiamus gloriam. Olim mundus gloria et opibus floruit, urbibus et uiribus uiguit, et tamen iusti ornatum eius spreuerunt quo abunde nitescere potuerunt. Nunc mundi gloria aruit; nunc autem omnis seculi honor extabuit, et nos miseri florem eius aridum toto corde amplectimur, nos fugientem et arridentem toto desiderio sequimur. Et quia iam caritate frigescente nullius oratio, nullius meritum eum fulcit, iam senio confectus iniquitate nimia impulsus quantocius corruit, omnesque sibi mente inherentes opprimit. Nunc, karissimi, corda cum manibus ad Deum leuemus, faciem eius in confessione preoccupemus, ut in appropinquante festo nos in salutari suo uisitet, et in aduentu suo sibi occursantes in celesti palatio  collocet.



De quinque exercitationis gradibus quibus iusti in hac uita exercentur, et de quinque statibus.

Quatuor sunt in quibus nunc exercetur uita iustorum, et quasi per quosdam gradus ad futuram perfectionem subleuatur, uidelicet lectio, meditatio, oratio et operatio. Quinta deinde sequitur contemplatio, in qua quasi quodam precedentium fructu in hac uita, etiam que sit boni operis merces futura pregustatur. Unde Psalmista cum de iudiciis Dei loqueretur, commendans ea, statim subiunxit: In custodiendis illis retributio multa . De his quinque gradibus: primus gradus, id est lectio, que est incipientium; supremus, id est contemplatio,  que est perfectorum. Et de mediis quidem, quanto plures quis ascenderit, tanto perfectior erit. uerbi gratia: prima lectio intelligentiam dat: secunda meditatio consilium prestat. Tertia oratio petit. Quarta operatio querit. Quinta contemplatio inuenit. Si ergo legis, et intelligentiam habes, et nosti iam quid faciendum sit, initium boni est; sed adhuc tibi non sufficit, nondum perfectus es. Scande itaque in arcem consilii, et meditare qualiter implere ualeas quid faciendum esse didicisti. Multi enim habent scientiam, sed pauci sunt qui nouerunt qualiter scire oporteat. Rursus quoniam consilium hominis sine diuino auxilio infirmum est et inefficax ad orationem erigere, et eius adiutorium pete, sine quo nullum potes facere bonum, ut uidelicet ipsius  gratia que preueniendo te illuminauit subsequendo etiam pedes tuos dirigat in uiam pacis, et quod in sola uoluntate adhuc est, ad effectum perducat bone operationis.

Deinde restat tibi ut ad bonum opus accingaris, ut quod orando petis, operando accipere merearis. Tertium operari uult Deus, non cogeris, sed iuuaris. Si solus, tu nil perficis; si solus Deus operatur, nil mereris. Operetur ergo Deus ut possis; opereris et tu, ut aliquid merearis. uia est operatio bona qua itur ad uitam. Qui uiam hanc currit, uitam querit. Confortare, et uiriliter age. Habet hec uia premium suum quoties eius laboribus fatigati, superni respectus gratia illustramur, gustantes et uidentes quoniam suauis est Dominus. Sicque fit quod supra  dictum est, quod oratio querit, contemplatio inuenit. uides igitur quomodo per hos gradus ascendentibus perfectio occurrit, ut qui infra remanserit, perfectus esse non possit. Propositum ergo nobis debet esse semper ascendere, sed quoniam tanta est mutabilitas uite nostre, ut in eodem stare non possimus, cogimur sepe ad transacta respicere, et ne amittamus illud in quo sumus, repetimus quandoque quod transiuimus. uerbi gratia: Qui in opere strenuus est, orat ne deficiat. Qui precibus insistit, nec orando offendat, meditatur quid orandum sit, et qui aliquando in proprio consilio minus confidit, lectionem consulit, et sic euenit ut cum ascendere nobis semper sit uoluntas, descendere tamen aliquando nos cogat necessitas, ita tamen ut in uoluntate  non in necessitate propositum nostrum consistat. Quod ascendimus propositum est, quod descendimus propter propositum. Nunc ergo hoc, sed illud principale esse debet. Quot autem status humane mutabilitatis sint, hic uidendum erit. Habet enim quinque status uita humana, per quos, quia nunquam in eodem statu diu permanere potest, sine intermissione mutatur, siue in melius proficiens, siue deficiens atque decrescens in peius. Qui sunt gaudium uanitatis, dolor confusionis, gaudium consolationis, dolor exercitationis, gaudium felicitatis. Gaudium uanitatis est pro lucris temporalibus letari. Dolor confusionis est pro damnis temporalibus contristari. Gaudium consolationis est ab impugnatione uitiorum quiescere. Dolor exercitationis est  molestias tentationum sustinere. Gaudium felicitatis est interne dulcedinis iucunditatem degustare.

Per gaudium uanitatis plus elongatur anima a Deo, quia tanto longius ab eo qui intus est recedit, quanto auidius se ad delectationes exteriores effundit. Dolor confusionis malam quidem delectationem quasi foris precidit, et animam intus redire conpellit: que tamen eo ipso quod non sponte, sed quodammodo coacta ad semetipsam retruditur, nec perfecte intimum deserit, neque ad uirtutis integritatem ueraciter reparatur. Gaudium uero consolationis iam quodammodo mentem intrinsecus fouet, atque componit, suadetque ut secum permanere eligat, neque extra dignetur querere quod intus  ueracius atque securius possit possidere. Porro dolor exercitationis ita omnem exterioris dilectionis memoriam ab animo seclusit, ut, dum suo intrinsecus dolori intendere cogitur quid foris sit, delectabile minime recordetur. Postremo gaudium felicitatis hominem etiam seipsum obliuisci facit, quia, dum mens tota supernorum gaudiorum dulcedini inhiat supra se eleuata non solum infime delectationis non meminit, sed ipsa quoniam sibi quodammodo feliciter in obliuionem uenit. Igitur gaudium uanitatis animum dispergit, dolor confusionis colligit, gaudium consolationis componit, dolor exercitationis ligat, gaudium felicitatis sanat. Fit tamen nonnunquam ut gaudium uanitatis uertatur quibusdam in gaudium consolationis: et econtrario gaudio consolationis  abutantur quidam pre gaudio uanitatis. Rursum aliis dolor confusionis in dolorem exercitationis uertitur, et item aliis dolor exercitationis in dolorem confusionis commutatur.

His itaque quinque statibus humane mutabilitatis apponantur quinque uirtutes anime naturales. Quarum prima duplicem habet uirtutem: et ideo sensibilis in utraque parte appellatur. Tribuit enim intelligentie nostre sensum, quo imaginatione uaria incorporalia noscimus; facit etiam corporales uigere sensus, id est uisum, auditum, odoratum, gustum et tactum: quo tactu dura et mollia, lenia asperaque sentimus. Secunda imperatiua dicitur; que iubet organis corporalibus motus diuersos quos implere decreuerit, hoc est transferri de loco ad locum,  uoces edere, membra curuare. Tertia principalis uocatur, cum ab omni actu remoti in otium reponimur, et corporalibus sensibus quietis profundius aliquid firmiusque tractamus. Hinc est  quod etate maturi, non tamen nimia senectuto que sensum minuit, debilitate melius sapere iudicantur, quia, senescentibus membris et corporalibus sensibus mollitis, pro maxima parte in consilium transeunt, ubi dum mens amplius occupatur, robustior uirtute adunationis efficitur. Quarta est uitalis, id est calor anime naturalis, qui nobis propter suum feruorem moderandum ut auras ethereas hauriendo atque reddendo uitam tribuit et salutem. Quinta est delectatio, hoc est appetitus boni et mali, quem sub iucunditate animus concupiscit. Hic uero appetitus in quatuor species diuiditur. Prima est attractiua, rapiens de naturali quod sibi necessarium sentit; secunda, detentoria, assumpta retinens donec ex his utilis decoctio procuretur; tertia est  translatiua, que accepta in aliud conuertit atque transponit; quarta est expletiua, que ut natura fiat libera sibi nocitura depellit.



IN DEDICATIONE ECCLESIAE. Secundum Lucam.


 »Ingressus iehsu perambulabat Iericho. Et ecce uir nomine Zacheus. Et hic erat princeps publicanorum, et ipse diues. Et uidere querebat Iesum quis esset, et non poterat pre turba, quia statura pusillus erat. Et precurrens ascendit in arborem  sycomorum ut uideret eum, quia inde erat transiturus .« Ecce camelus, deposita gibbi sarcina, per foramen acus transit, hoc est diues et publicanus, relicto onere diuitiarum, contempto censu fraudium, angustam portam arctamque uiam que ducit ad uitam ascendit. Et quia deuotione fidei ad uidendum Saluatorem, quod natura minus habebat, ascensu supplet arboris. Iuste quod rogare non audebat Dominice susceptionis benedictionem accipit quam desiderabat. Quia etiam turba imperite confusio multitudinis est que uerticem sapientie uidere nequit, merito non in turba, sed plebem transgressus insciam, quam benedictionem desiderat accipit. Zacheus autem interpretatur  iustificatus, et significat credentes ex gentibus per occupationem temporalium depressos ac minimos, sed a Domino sanctificatos. Ingressum Iericho Saluatorem querunt, dum gratie fidei quam Saluator attulit participare cupiunt, sed turba noxie uitiorum consuetudinis tardat. Itaque necesse est ut pusillus turbe obstaculum transcendat, terrena relinquat, arborem crucis ascendat. Sycomorus ficus fatua dicitur, arbor foliis moro similis, sed altitudine prestans. Unde et a Latinis celsa nuncupatur. Et Dominica crux credentes alit ut ficus, ab incredulis irridetur ut fatua. »Nos enim,« inquit Apostolus, »predicamus Christum crucifixum, Iudeis quidem scandalum, gentibus autem stultitiam; ipsis uero uocatis Iudeis atque gentibus Christum Dei  uirtutem et Dei sapientiam .« Quam arborem pusillus ascendit, dum quislibet humilis et proprie infirmitatis conscius clamat: »Mihi autem absit gloriari nisi in cruce Domini nostri Iesu Christi .« Quasi transeuntem Dominum cernit  qui in crucis mysterio celesti sapientie quantum potest, intendit. Denique inde, id est in illa parte transiturus erat, ubi sycomorus, id est Iudaicus populus, uel ubi gentilis populus crediturus erat, ut et mysterium seruaret, et gratiam seminaret. Sic enim uenerat, ut per Iudeos transiret ad gentes. »Et cum uenisset ad locum, suspiciens iehsu uidit illum.« Iam enim sublimitate fidei inter fructus nouorum operum uelut in fecunda altitudine arboris eminebat. Per precones autem uerbi sui, in quibus erat iehsu, et loquebatur, uenit ad populum nationum, quia passionis eius fide iam sublimis etiam diuinitatem eius agnoscere ardet. Suspiciens uidet, quia per fidem a terrenis eleuatum erigit erigentem se, et amat amantem se.

 »Et dixit ad eum: Zachee, festinans descende, quia hodie in domo tua oportet me manere. Et festinans descendit, et excepit illum gaudens.« Inuitatus inuitat, quia si nondum audierat uocem inuitantis, audierat affectum. Itaque hodie in domo pusilli Zachei oportet illum manere, id est noua lucis gratia coruscantem in humili credentium nationum corde quiescere. Quod autem de sycomoro descendere, et sic in domo mansionem Christo parare iubetur, hoc est quod ait Apostolus: »Et si cognouimus secundum carnem Christum, sed iam non nouimus .«---»Et si enim mortuus est ex infirmitate carnis, sed iam uiuit ex uirtute Dei .«

»Et cum uiderent omnes murmurabant dicentes  quod ad hominem peccatorem diuertisset.« Manifestum est Iudeos semper gentium odisse uel non intellexisse salutem. Unde etiam fideles fratres dixerunt aduersus populorum principem: »Quare introisti ad uiros preputium habentes, et manducasti cum illis? .«

»Stans autem Zacheus dixit ad Iesum: Ecce dimidium bonorum meorum, Domine, do pauperibus; et si quid aliquem defraudaui, reddo quadruplum.« Zacheus stans, hoc est in fide quam ceperat persistens, ostendit se omnino esse conuersum ad Dominum. Ideo si quem aliquid defraudauit reddit quadruplum, quia in antiquis Ecclesie statutis decretum est ut qui aliena inuadit, non exeat impunitus, sed cum multiplicatione omnia restituat.  In legibus quoque seculi cautum habetur, ut qui rem subripit alienam, in quadruplum ei restituat cui subripuit. Ubi autem Zacheus dimidium suorum se pauperibus erogaturum facile spondet, ut etiam totum dare non recuset insinuat.

»Ait iehsu ad eum: Quia hodie salus domui huic facta est, eo quod et ipse filius sit Abrahe.« Filius Abrahe dicitur, non de eius stirpe generatus, sed eius fidem imitatus. Salus que olim fuit Iudeorum hodie illuxit populo nationum credenti in Dominum. Unde Apostolus: Si autem uos Christi, ergo semen Abrahe estis?  »uenit enim Filius hominis querere et saluum facere quod perierat.« Unde alibi: »Non ueni uocare iustos, sed peccatores in penitentia .«



SERMO IN DEDICATIONE ECCLESIAE.


De sacramento dedicationis ecclesie, in qua cetera omnia sacramenta celebrantur, loquendum nobis uidetur hec ignorantibus. Sacramenta itaque alia constat esse salutis, alia administrationis, alia exercitationis: Prima ad remedium, secunda ad officium, tertia ad exercitium. Et illa quidem que administrationis siue preparationis sunt ordinibus coherent, quoniam et ipsi ordines sacramenta sunt, et que circa ordines considerantur, qualia sunt indumenta sacra et uasa, et huiusmodi. Hec omnia, que, ut dictum est, circa ipsos ordines considerantur, diuisim tractari non debuerunt. Alia uero sacramenta omnia ad que conficienda et sanctificanda  uniuersa, hec quasi quedam instrumenta premissa sunt, subsequenter tractari exposcunt. Et primum, sicut dictum est, de dedicatione ecclesie quasi de primo baptismate, quo ipsa quodammodo ecclesia primum baptizatur, ut in ea postmodum homines ad salutem regenerandi baptizentur. Quasi enim primum sacramentum in baptismo cognoscitur, per quod fideles omnes inter membra corporis Christi per generationis noue gratiam computantur. Idcirco hoc primum tractandum occurrit primum in dedicatione figuratum ecclesie, deinde in sanctificatione anime fidelis exhibitum. Quod enim in hac domo orationis uisibiliter per figuram exprimitur, totum in anima fideli per inuisibilem ueritatem exhibetur. Ipsa enim ueritas Dei templum  est consideratione uirtutum, quasi quedam structura lapidum spiritualium edificata, ubi fides fundamentum facit. Spes fabricam exigit, caritas consummationem imponit. Sed et ipsa Ecclesia ex multitudine fidelium in unum congregata est domus Dei ex uiuis lapidibus constructa, ubi Christus fundamentum angulare positus est, duos parietes Iudeorum et gentium in una fide coniungens. Huius itaque sacramenti quod in dedicatione ecclesie exhibetur formam primum proposuimus, ut deinde mysticam intelligentiam fidei que in illo formatur exquiramus. uerum de his que inuisibiliter in ea aguntur, primum uideamus.

Pontifex aquam primitus benedicit, typicum sal admiscens, deinde ecclesiam ipsam extrinsecus ter  gyrando aspergit, clero et populo subsequente. Interim uero in circuitu dedicande ecclesie intrinsecus duodecim accensa sunt luminaria. Per singulas autem uices ad portam basilice ueniens, quam ob sacramenti figuram clausam esse oportet, percutit uirga pastorali super liminare ipsius dicens: »Tollite portas, principes, uestras, et eleuamini, porte eternales, et introibit rex glorie .« Cui diaconus intus positus respondet: »Quis est iste rex glorie? « Pontifex autem. »Dominus uirtutum ipse est rex glorie .« Tertia deinde uice reserato ostio, intrat pontifex cum clero et populo tertio, dicens: »Pax huic domui .« Deinde cum sacerdotibus et leuitis et clericis ad orationem sternitur, pro  sanctificatione ipsius domus dedicande. Postea consurgens ab oratione nondum salutans populum dicendo: »Dominus uobiscum,« tantummodo hortatur cunctos ad orandum. His completis incipit de sinistro angulo basilice ab oriente per pauimentum scribere alphabetum, usque in dextrum angulum occidentis, ac deinde a dextro angulo orientis in sinistrum occidentis. Dehinc ad altiora conscendet et stans ante altare, Deum sibi in adiutorium uocat dicens: »Deus, in adiutorium meum intende .« Complens uersum cum »Gloria Patri,« sine Allelluia. Post hec aquam benedicit, salem et cinerem admiscens et faciens ter signum crucis super ipsam. Cui misture uinum etiam additur. Post hec  tinguit digitum in aqua, et facit crucem per quatuor cornua altaris. Inde uenit ante altare, et circuiens aspergit illud septem uicibus, aspersorio facto de hyssopo. Circuit dehinc ter totam ecclesiam intrinsecus, aspergens parietes ipsius de eadem aqua, faciens hoc etiam tertio. Interim uero cantatur psalmus: »Exsurgat Deus ,« cum antiphona. Cantatur etiam antiphona: »Qui habitat in adiutorio Altissimi .« Circuit interim ipse pontifex, transiens per mediam ecclesiam, et cantans: »Domus mea domus orationis uocabitur .« Et item: »Narrabo nomen tuum fratribus meis: »in medio ecclesie: »Laudabo te .« His autem peractis, pontifex ad orationem se consternit, precans, ut omnes qui  eamdem domum oraturi intrauerint, exauditos se gaudeant. Completa itaque expiatione, conuertitur ad altare incipiens antiphonam: »Introibo ad altare Dei ,« cum ipso psalmo, et quod reliquum fuerit de aqua purificationis, ad basim altaris effundit. Deinde seipsum altare linteo extergitur, pontifex incensum defert super illud. Postea facit crucem in medio altaris, et per quatuor angulos eius de oleo sanctificato. Deinde in circuitu ecclesie duodecim cruces chrismantur in parietibus ab ipso pontifice, tres per singulos figurate. Reuersus deinde itur ad altare accensum, thus super illud offert in modum crucis, et sic peracta denique consecratione, ipsum altare albis uelaminibus operitur. Hec de uisibili dedicatione; quid autem mysterii  ista contineant uidendum est nobis.



DIuISIO.

Multa in his omnibus latent profunda mysteria, ex quibus pauca ad memoriam excitandam attingamus. Domus dedicanda sanctificanda anima est; aqua enim est penitentia, sordes abluens peccatorum. Sal, sermo diuinus increpatione mordens et condiens corda insipida. Trina aspersio trina mersio est purificandi per aquam. Duodecim luminaria sunt apostoli Ecclesiam per quatuor mundi partes illuminantes, et crucis mysterium per totum mundum deferentes. Pontifex Christus est; uirga, potestas; trina superliminaris percussio, celi terreque, et inferni dominatio. Interrogatio inclusi, ignorantia populi;  apertio ostii, sublatio peccati. Pontifex ingrediens ecclesiam pacem Domini imprecatur, quia Christus mundum ingrediens pacem inter Deum et hominem facit. Prostratus pro sanctificatione domus orat, et Christus humiliatus pro discipulis et pro credituris omnibus Patrem orat dicens: »Pater, sanctifica eos in nomine tuo .« Surgens autem ab oratione populum non salutat, quoniam qui necdum sanctificati sunt applaudendum non est ipsis, sed orandum pro ipsis. Descriptio alphabeti, simplex doctrina fidei; pauimentum, cor humanum. In pauimento alphabetum describitur, quoniam carnalis populus prima ac simplici doctrina initiatur. Ductus a sinistro angulo orientis in dextrum occidentis, et item a dextro angulo orientis in sinistrum  occidentis formam crucis exprimit, quia mentibus hominum per fidem euangelice predicationis imprimitur. Et quia primum fides in Iudeis fuit, et postea ad gentes transiuit, et rursum in fine cum plenitudo gentium intrauerit, tunc omnis Isrel saluus erit. Utriusque ergo populi collectionem hi duo uersus significant in crucis effigie compacti, hoc est quod Iacob filios Ioseph benedicens, cancellatis manibus formam crucis exprimens dextram manum super caput Ephraim, et sinistram super caput Manasse posuit , quia, priori populo abiecto, iunior ad dexteram collocatus est. Cambuca siue uirga pastoralis que Scriptura figuratur, mysterium significat doctorum, quorum studio et predicatione et conuersio gentium facta est,  et perficienda est Iudeorum. Quod stans ante altare Deum in adiutorium inuocat, significat eos qui precepta fidei cognitione se ad bona opera et ad luctam contra inuisibiles hostes accingunt; et quia de suis uiribus minus presumunt, diuinum auxilium sibi adesse deposcunt. In quo quia certantium labor exprimitur, quasi inter suspiria et gemitus, nondum alleluia nominatur.

Post hec aqua benedicitur cum sale et cinere, addito uino aqua misto. Aqua populus est, sal doctrina, cinis passionis Christi memoria, uinum aqua mistum, corpus Deus et homo. uinum diuinitas, aqua mortalitas. Sic enim populus sanctificatur doctrina fidei, et memoria passionis Christi, unitus capiti suo Deo et homini. Post hec ecclesia  interius aqua sanctificata aspergitur, ut et intus et exterius anima sanctificata ostendatur. Aspersorium hyssopi humilitatem Christi significat, qua aspersa sancta mundatur Ecclesia. Circuit pontifex altare ecclesiam totam aspergendo, quasi omnes lustrando, et curam impendendo omnibus uerbo et exemplo communem se prebens uniuersis: propter quod etiam opus oratione consummat, orans ut exaudiantur ibi iusta petentes, quoniam opus hominis sine diuino auxilio esse potest: fructuosum esse non potest. Nouissime completa expiatione pontifex ad altare conuertitur, quod reliquum est de aqua purificationis ad basim eius effundens, quasi committens Deo quod super est uires suas excedens  in perfectione mysterii. Dehinc linteo altare extergitur. Altare Christus est, super quem offerimus Patri nostre deuotionis munus. Linteum caro eius tunsionibus passionis ad candorem incorruptionis perducta. Incensum orationes sanctorum significat; oleum autem gratiam Spiritus sancti demonstrat, cuius plenitudo in capite precessit. Dehinc participatio ad membra defluxit. Propter hoc a sacrato altari duodecim cruces in parietibus chrismantur, quia spiritualis gratia a Christo in apostolos descendit, ut crucis mysterium per quatuor mundi partes cum fide Trinitatis predicarent. Candidum uelamen, quo post consecrationem altare operitur, gloriam incorruptionis designat, qua post passionem consumpta mortalitate Iesu humanitas induta est,  sicut scriptum est: »Conscidisti saccum meum, et circumdedisti me letitia .«



SERMO DE DEDICATIONE.

»Sancti Spiritus, Domine, corda nostra mundet infusio, et sui roris intima aspersione secundet « Nouate uobis nouale, et nolite serere super spinas . Dominus dicit in Euangelio: »Nemo mittit uinum nouum in utres ueteres; alioquin disrumpunt utres et uinum effundetur, et utres peribunt. Sed uinum nouum in utres nouos mittatur, et utraque seruantur .« Aliquod uinum hoc agit, ut homo aliquis irrumpat in lacrymas, aliquando et cor hominis letificat. Nouum uinum est Dei uerbum, quod homini iusto semper ingerit nouum gaudium. ueteres uero utres sunt mentes  carnales, que ex mala conscientia sua merentur anime detrimenta. Hinc ex intimis precordiis dicendum erit nobis: »Cor mundum crea in me, Deus .« Si autem conuersi fueritis, rectumque cor acquisieritis in preceptis Dominicis, continuo hoc adimpletur in uobis: uerte impios, et non erunt impii, et cum demum corda nostra efficiuntur noua, nouumque retinebunt uinum. »Fundamenta eius in montibus sanctis, diligit Dominus portas Sion super omnia tabernacula Iacob .« Fundamenta Ecclesie sancti sunt prophete, duodecim sancti apostoli, nec non et sancta doctrina ex ore eorum prolata. Porte quoque sancte Ecclesie, que Dei omnipotenti cariores sunt omnibus in ueteri Testamento prefiguratis, sunt  uirtutes sancte bonis operibus admiste, sancta scilicet fides, spes, et caritas; sanctum quoque baptisma. Qui peccauerunt post baptisma ad has portas salutis festinent, uidelicet ad ueram penitentiam, puram confessionem, perseuerantem continentiam a peccatis. Super hanc itaque domum hodie supplicamus omnipotenti Deo, quatenus quidquid aliquis hominum postulauerit hic a Domino boni, id mereatur adipisci. Hodie quoque sancti angeli uisitant hic suos conciues, quibus dudum indignabantur, et corpus sumitur Iesu. Hinc scriptum est: »Angeli eorum semper uident faciem Patris .« Hic itaque angeli sancti cum letitia grandi hodierno ascendunt et descendunt, aduentantes anime,  cum fuerit in cunctis que per carnem adamauerat. Hec anima dum quieuerit a curis exterioribus in suis cogitationibus et quasi uigilanti corde fuerit in Dei contemplatione, sancti angeli procul dubio gaudentes occurrunt illi. Cum autem mens humana fuerit repercussa graui corporis fragilitate, obscuratur quasi in nubilo, quod splendorem perpetue lucis ex illa perturbauit. Et cum item tempore tentationis reciderit in suos antiquos cogitatus, ac reciprocauerit mirabiles corporis actus, nostri conciues nos aufugiunt, et angeli in celestibus erubescunt de nostris excessibus in suis agminibus.

Igitur, karissimi, conciliamini uobis spiritum consilii, uti causam uestram ita tractetis quod Deo placeatis, quod amicitiam angelorum habeatis, quod  ius hereditarium filiorum Dei possideatis. Charissimi: ecce in domo regis celestis constatis, hic uocat sponsam suam, animam scilicet uniuscuiusque quam emit proprio cruore, ac dicat: Surge, amica mea, excutere de puluere ueteris peccati quo sopita iacebas. Adorna mihi templum in corde tuo, quia illud inhabitare uolo, si peccata deserueris. Post omnes abominationes tuas reuertere ad me, et ego reuertar ad te.  Iam, karissimi, recte festa Ecclesie colunt qui se filios Ecclesie cognoscunt. Sancta Ecclesia est mater uestra. Quod si et uos Ecclesie filii fueritis, festa dedicationis recte celebrabitis. Proinde »constituite diem solemnem in condensis usque ad cornu altaris .« Hodie itaque uobiscum pertractate  ubicunque uos in nomine Domini congregaueritis, ut beatius ueniatis ad supremum diem resurrectionis. Denique et id prouidete in frequentationibus ab hora in horam, de die in diem usque ad cornua altaris. Hoc altare est ipse Christus, qui in cruce pro nobis obtulit pretium sui sacri cruoris. Cornua in manibus eius , clauos quibus manus erant transfixe designant in crucis patibulo. Orationibus itaque, ieiuniis et castitate, aliisque bonis actibus id satagamus quotidie erga Dei bonitatem, ut cum finis uenerit uite si ex toto non possimus in cruce pendere, saltem inueniamur suspensi in uno claue crucis sacrate. De hoc altari dixerat ipse Deus: »Altare de terra facietis mihi .« Hoc altare est homo diuinus erectus ex Maria uirgine et  ex regali suscitatus stirpe.

Ergo »cum medium silentium tenerent omnia, et nox in suo cursu iter haberet, omnipotens sermo tuus, Domine, a regalibus sedibus uenit .« Bina silentia contigerant in mundo: ita scilicet ut de Deo nichil pene audiretur in humano genere. Adhuc quoque adueniet unum silentium in eterna quiete, ubi siletur ab omni tumultu et mundana inquiete, quo et gaudium habebunt ineffabile inter coruscantes amenosque paradisi lapides. Hoc est tertium silentium. Primum silentium erat ante legem; tria millia et centum annorum perdurans; secundum silentium post legem ante gratiam, quod medium silentium erat. In primo silentio nec peccata que gesserant, nec diuturnam mortem, que eis ingruebat,  nequaquam agnouerunt: imo siluerunt. Dato uero lege per Moysen, ostensisque peccatis, peccatores salutem querebant, ruptumque silentium prophete predicauerunt nasci Saluatorem de uirgine Maria. Cumque nonagentos annos uociferassent optando Domini aduentum, uenit Christus: unde omne quod in terra erat siluit, quia Christus aduenit. Hoc est enim silentium in quo Christus natus omne quod fuerat feliciter natum exclamauit: Miserere, Domine, miserere. Medio namque silentio hoc modo rupto pax, quies, miseratio, peccatorum indulgentia est humano generi per Christum collata. Hoc Dei uerbum adhuc alloquitur mundum: »Discite a me, quia mitis sum et humilis corde .« Cum  autem ad beatitudinem mortales peruenerint, non ultra clamare nec orare habent, sed silent et quiescunt a pluribus gemebundis clamoribus quibus sibi aperiri celum uociferabant, iuxta illud: »Conscidisti saccum meum et circumdedisti me letitia .« In illo medio silentio, ut prefatum est, omnipotens sermo a regalibus sedibus uenit. Quis? Dei uerbum, Filius Dei, Rex Filius Regis. Unde? A concessu sui Patris. Quo? In patibulum sancte crucis, a sede regali ad textrinam mortalis peccati, a splendore celi ad tenebras inferni. Et ideo a regalibus non ab una sede regali, quia hi qui celestia cum labore petierint, horum quisque recipiet coronam uite singulis quibusque singulas coronas habentibus et cum Patre suo regnantibus in regno  quod preparauit diligentibus se a mundi principio, sicut ibi: »Quotquot autem receperunt eum, dedit eis potestatem filios Dei fieri, his qui credunt in nomine eius .« Si filii eius fuerint et consequens erit ut et reges sint. Quod si reges, sequitur ut unusquisque regalem possideat sedem, unusquisque proprium habeat regnum. Rex terrenus, plures habens filios non nisi unum poterit imperio sublimare: rex autem regum quot filios habuerit, tot coronas unicuique in regno suo tribuit. Quod promissum non est nostrum, sed Christi qui dixit suo Patri celesti: »Non pro his tantum rogo, sed pro eis qui credituri sunt per uerbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint, et ut mundus  credat quia tu me misisti .« Unde: »Nolite diligere mundum, neque ea que in mundo sunt .«

Dixit enim Ecclesiastes: »uanitas uanitatum et omnia uanitas .« Omnia que in mundo sunt, corruptibilia et uana tamen. Et hoc describitur: »uidit Deus cuncta que fecerat, et erant ualde bona .« Quod si bona, unde uana? Celum, terra, sol, luna, astra nobilia, splendida facies Moysi; hec omnia prodiere a bono Creatore, ideo bona. Tamen si hec ad Deum conferantur, nichil sunt, et multo minus in comparatione Dei erunt, quam igniculus candele totius solis magnitudine. Omnes torrentes uadunt in mare et mare non impletur. Ad locum illum de quo torrentes exeunt, illuc  ipsi reuertentur, ut iterum fluant. Idipsum et Paulus pene tangit hoc modo: »Preterit enim figura huius mundi .« Nobis itaque miseris pari modo contingit, qui de terra facti iterum in terram redimus. Sed hi nunc nascuntur beatius, qui post de terra resurrexerint, multo feliciores. Charissimi, quandoque renascamur ad laborem, uti auis ad uolatum. Itaque cum nasceremur, continuo audiebatur a nobis A, a, a; sed non multo post pre acerbitate mortis idipsum A, a, a repetitur. Quam elegans caro fuerit: tamen cadauer futurum erit, ac deinde puluis. Hinc notate quod Iob dicat: »Paucitas dierum meorum finitur breui; dimitte, me, Domine, sine plangam paululum dolorem meum,  antequam uadam ad terram tenebrosam et opertam mortis caligine .« Quis itaque horum memoriam his, qui dudum ante nos fuerunt. Pari modo et nos obliuiscimur, post annos centenos aut prius. Primus autem et nouissimus nostri memoretur. Ad quem toto corde sit nostra conuersio in hunc hec nostra dedicatio transferatur, ut ea que in hoc templo componuntur, in nobis ipsis transformentur. Scriptum est enim: »Templum Domini, templum Domini, templum Domini sanctum est .« Hoc et Paulus his uerbis indicat: »Templum Dei sanctum est, quod estis uos .«

Nunc igitur quid cemeterium, quod est ante templum, quid ianua, quid limen, quid antes, quid postes, quid ianua cum his omnibus, quid muralia,  quid lapides angulares, quid pauimentum, quid fenestre, quid altare, quid campane designent uidendum uobis erit. Cemeterium itaque denotat requiem quam in terra post mortem habemus usque in diem uniuersalis resurrectionis, cum in patriam illam intrauerimus. Unde scriptum est: »In domum Domini letantes ibimus .« Limen uero, ubi primum templum intramus, notat ueterem legem; antes autem apostolicam doctrinam et euangelicam; postes quos uel super liminare, quod utrumque continet, significat sancti Spiritus gratiam; ianua uero totaliter cum istis dinumeratis partibus fidem catholicam, per quam Ecclesiam intramus. Muralia, in quibus lapis super lapidem est positus, notat quod unusquisque nostrum damnum portet alterius, sicut  scriptum est: »Alter alterius onera portate, etc. « Lapides quoque angulares sunt sancti Spiritus dona que continent in eterno templo duo genera hominum, Iudeorum scilicet et gentium. Pauimentum quod pedibus teritur ab omnibus ecclesiam intrantibus, designat humilitatem, sicut ipse Christus ait: »Qui se exaltat humiliabitur .« Alta uero fenestra quinque nostros sensus, quos a terra tam sublime portare debemus, ut lumen celeste possimus capere, nec fur antiquus, scilicet diabolus, minime queat illos irrumpere. Altare uero est ipse Deus, quem in nostro inconcusso corde habeamus. De quo scriptum est: »Erexit Iacob lapidem in titulum, fundens oleum desuper .« Campane quoque significant nostram quotidianam  uocationem in Ecclesiam, ut ibi: »Currite, dum lucem habetis .« Et item: »Conuertimini ad me in toto corde uestro .« Ac deinde: »Nolo mortem peccatoris .« Itemque: »Penitentiam agite; appropinquabit enim regnum celorum .« Hanc uocationem, karissimi, Spiritus sanctus uobis dignetur donare, quatenus illam sic intelligatis, ut omnes pariter in aulam perueniatis, que non recipit ullam maculam. Quod ipse uobis prestare dignetur qui pro uobis mortuus uiuit et regnat Deus per omnia secula seculorum. Amen.



Item de dedicatione.

Sicut optime nouit sanctitas uestra, fratres et domini  mei, hodie celebramus festiuitatem dedicationis templi, in qua uel benedictus uel unctus est lapis, in quo nobis et diuina sacrificia consecrantur. Quando autem istas festiuitates colimus, diligenter attendamus, ut quod in manufactis templis uisibiliter colitur, totis uiribus elaboremus, ut et in nobis inuisibiliter compleatur. Quamuis enim sancta sint templa, que uidemus de lignis et lapidibus fabricari, tamen sanctiora coram Deo sunt templa cordis et corporis nostri. Templa de lignis et lapidibus humano ingenio componuntur; templa uero corporum et cordium nostrorum manu celesti fabricantur. De qua fabrica domo uidelicet spiritali, sapiens Salomon ait: »Sapientia edificauit sibi domum, excidit columnas septem .« Que nimirum domus,  quam sibi sapientia edificauit, non solum a nobis exigitur ut dedicetur, sed ut interius a nobis edificetur. Tempus enim nunc est eam in nobis edificandi, non autem dedicandi. Dedicatio uero domus non potest, nec debet fieri, cum uel constructio ipsius inchoatur uel pars media exstruitur, sed potius cum consummatur. Unde magna quedam distantia inter edificationem et dedicationem reperitur. Distat enim loco tempore, qualitate rerum, qualitate personarum: loco, quod hec domus edificanda est in terris, sed dedicanda in celis; tempore, quod edificanda est in tempore, id est in hac uita, sed dedicanda erit in eternitate, hoc est in alia uita; qualitate rerum, quod edificatio nunc fieri debet in ipsa re, corde scilicet et corpore nostro, sed infra hanc  edificationem dedicatio non potest esse, nisi in sola spe. uerbi gratia, ut, cum hanc spiritalem domum in nobis sacris uirtutibus edificamus, interim quoque speremus quod et in eterna beatitudine dedicetur. Hec autem edificatio debet fieri per sapientiam, que edificauit sibi domum, excidit columnas septem, posuit mensam, immolauit uictimas, miscuit uinum, misit ancillas inuitare ad conuiuium.

Sapientia, karissimi, que sibi domum edificauit, est Christus Dei uirtus et Dei sapientia, qui Ecclesiam de uiuis et electis ad habitandum sibi fundauit. Ad hanc domum fulciendam septem columnas excidit, quia septem libros qui agiographa, id est sacra Scriptura appellantur, omni sapientia et scientia perpoliuit,  quorum doctrina totius Ecclesie structura ita ad celestia sustentatur, ut aliqua machina in era columnis libratur. Prima igitur columna est liber Ioannis Apocalypsi; secunda, liber Psalmorum; tertia, liber Prouerbiorum; quarta, liber Ecclesiastes; quinta, Cantica canticorum; sexta, liber Sapientie; septima, liber Ecclesiasticus. Has septem columnas domui Dei suppositas nobiles pictores, Gregorius, Augustinus, alii quoque et alii, qui decorem domus Dei dilexerunt, postmodum exponendo depinxerunt et quasi prestanti pictura insignes reddiderunt. In tali domo sapientia mensam posuit, cum sacram fideles ubique Scripturam docuerit. Hec mensa que tuorum pedibus fulcitur, quia sacra Scriptura quatuor modis intelligitur. Primus pes est historia, cum  ita ut littera narrat accipitur; secundus allegoria, cum aliud dicitur, aliud intelligitur; tertius moralitas, cum per ea que leguntur, mores instruuntur; quartus, anagoge, id est superior sensus, cum celestia et eterna docentur. Super hanc mensam diuersi diuersa fercula ministrauerunt, et uariis sententiis quasi uariis epulis conuiuas satiauerunt. Moyses etenim dum mundi creationem, paradisi dispositionem, diluuii inundationem, Abrahe obedientiam, Ioseph castimoniam, filiorum Isrel liberationem, et per maris Rubri ac eremi deambulationem eisdem manna de celo pluuisse, et aquam de petra fluxisse retulit quasi suauia et diuersi generis fercula conuiuantibus intulit. Dauid autem et ceteri prophete, dum de dulcedine superne  patrie dulciter narrauerunt, quasi dulcia pocula epulantibus propinauerunt. In hac domo uictimas immolauit, dum corpus suum pro humano genere Deo Patri sacrificauit. »uinum miscuit ,« dum sanguinem suum pro nostra redemptione fudit. In quibusdam locis uinum propter fortitudinem cum aqua miscent: ideo dicit, »uinum miscuit,« quia de latere Christi aqua sanguine mista fluxit. Ad has epulas inuitandum, non seruos, sed ancillas misit, quia non nobiles, sed apostolos, rusticanos scilicet homines, ut puta piscatores inuitare populos ad celeste conuiuium misit.

Huius domus quoque edificatio debet fieri et per iustitiam, id est per sanctas uirtutes: que nobis ex gratia diuina conferuntur; dedicatio uero erit in  celesti gloria, cum uirtutum opera fuerint consummata. In qualitate personarum edificantium et dedicantium hanc domum distat multum, quia homo Deo cooperatur in edificatione, sed solus Deus operabitur in dedicatione. Nunc igitur uidendum quomodo cooperetur homo Deo in edificatione, sicque uideatur quomodo et Deus operetur in dedicatione. Dominus Christus Dei uirtus est, et Dei sapientia. Ipsa Dei uirtus et Dei sapientia Christus dicitur, id est unctus, eo quod Spiritus sanctus superueniens inunxerit eum, dans ei dona omnium gratiarum ultra mensuram pre cunctis ceteris hominibus: quos et idem repleuerat Spiritus sanctus. Ex hac unctione uel ex hac affluentia omnium gratiarum, placet ei nos inungere, et per ipsam nostram  unctionem domum suam in nobis edificare. Que domus, licet ipsius sit, licet eam edificet, ut eam inhabitet, ibi tamen et nos ei cohabitamus, nec ipse quidem ea indignum sed soli nos indigemus. Igitur ex sola gratia qua ipse superaffluit, et ex unctione Spiritus sancti, que ipse pre cunctis mortalibus a Deo est unctus, domum suam in nobis uult inungere, id est dedicare. Quia uero ipse uirtus est, prout uult, potest etiam eam edificare.

Quamuis autem hec tria, scilicet uelle, scire, posse, sibi cooperentur in edificatione domus Dei, tamen quedam domus est quam uirtus edificat sibi, et est quedam quam Christus, id est unctus, edificat sibi, et est domus quam sapientia edificat  sibi. Domus, quam uirtus edificat sibi nobis et in nobis, tempore prima est, et dicitur domus uirtutis uel dilectionis, quia uirtus in dilectione est. Domus uero, quam Christus, id est unctio, edificat sibi, secunda est, et dicitur domus unctionis uel delectationis, quia unctio qua quisque delectatur, est in delectatione. Domus uero, quam sapientia edificat sibi, tertia est, et dicitur domus sapientie uel contemplationis, quia sapientia est in contemplatione. Cum autem hec tres domus in uno edificantur corde, ibi uelut in unam iunguntur domum, ut sit quodammodo domus una et trina: domus uidelicet unius Dei, et sancte Trinitatis Patris et Filii et Spiritus sancti. Domus ista, cum edificatur in nobis, non edificatur sine nobis. Cooperatores namque  Dei esse debemus ad domum suam in nobis edificandam. Aedificanda est autem a talibus qualis fuit Salomon, qui domum Dei edificauit . Salomon quippe interpretatur pacificus. Talis pacificus profecto ille fuit qui uenit ad nos, ut domum edificaret in nobis, ut esset tabernaculum Dei cum hominibus, et habitaret cum illis, id est inter illos: et habitaret in illis, id est intra illos. Cum illis, quia habitu inuentus est ut homo ; intra illos, quia non rapinam arbitratus est se esse equalem Deo . Quisnam uero iste est celestis domus Dei fabricator et inhabitator? Nempe edificatrix sapientia, id est Deus et Dei Filius. Qui cum in forma Dei domum edificasset in celis, id est in angelis, formam serui accepit, ut domum, id est  Ecclesiam sibi edificaret et in terris, hoc est in hominibus. Iste edificator utriusque domus uerus Salomon est, qui pacificat omnia seu que in celis, siue que in terris sunt . Tales pacifici debent esse pro modo suo artifices, id est Ecclesie ministri, qui cooperari uolunt huic Salomoni in construenda domo Dei.



DIuISIO.

Domus quam rex Salomon edificauit primo erat de lapidibus quadratis; secundo domum texit ab interiori lignis cedrinis, aureis clauis affigens laminas aureas, et fecit uelut domum auream intra cedrinam . Exteriorem lapideam, interiorem cedrinam, intimam autem locauit auream: que cum edificaretur, malleus et securis non sunt ibi  auditi . Domus prima, id est pars prima domus, primo nobis occurrit construenda ex quadratis lapidibus. Forma ista quadrature et Dei est et nostra est: Dei est, quia a Deo est; nostra est, quia in nobis est. A Deo est expressa, et ab ipso in nobis impressa. Ipsa quadratura, id est firma et stabilis forma est in Christi diuinitate et in Christi humanitate: est et in angelis et in hominibus: in diuinitate est hec forma quadrature qua ipsa diuinitas sponte uenit ad hominem, sponte uitiis deformatum; sapientia ad stultum, caritas ad inimicum, iustitia ad iniustum, ut formatum secundum se tandem glorificaret in se. In humanitate est forma quadrature qua Dei Filius uenit in carnem et quos  sibi prius in spiritu uel anima conformarat, post etiam et in carne, id est humanitate, illos sibi conformaret, ut qui portabant imaginem terreni, scilicet Adam, portarent et imaginem celestis, scilicet Christi. In angelis forma quadrature est, id est firma et stabilis forma qua perpetualiter Deo assistunt, eique die ac nocte deseruiunt. In hominibus forma quadrature est, qua Christus factus est hominibus redemptio, sanctificatio, iustitia et sapientia . Redemptio, cum seipsum pretium dedit pro nobis per sacramentum sue passionis et mortis; sanctificatio, cum per eum in remissionem peccatorum sumus sanctificati per baptismi sacramentum. Iustitia factus est nobis Christus, cum per eum dona sancti Spiritus conferuntur nobis per  sacramentum confirmationis. Sapientia quoque factus est per contemplationem in quadam presenti remuneratione meritorum per sacramentum altaris. Ecce qualiter quadrantur et formantur, id est firmantur et stabiliuntur lapides uiui: a Christo et in Christo. At uero hi lapides uiui hic malleo et securi, id est terrore ignis eterni et terrore ignis purgatorii, uel comminatione miseriarum uite presentis cedendi et poliendi a suis peruersis sunt actionibus, ut in structuram celestis domus mittantur.

Hec autem prima domus uirtutis et dilectionis nuncupatur, quia dilectione Dei et proximi ceterisque uirtutibus exstruitur. Post domum lapideam exteriorem sequitur cedrina, que unctionis uel delectationis seu gaudii domus dicitur. Ad hanc secundam  si quis ingreditur, huic primum in prior domo iugum Christi effectum est suaue et onus eius leue , ex perfecta Dei et proximi dilectione. Is quo minus diligit mundum, eo magis delectatur in Christo, auersusque a carnali gaudio gaudet in Spiritu sancto. Istius modi gaudia in domo secunda ligna sunt cedrina, quia sicut multa durities et asperitas fuit in uirtutibus comparandis, exercendis et consummandis in edificatione prime domus, ita hic sola mollities et lenitas, id est sola dulcedo et iucunditas exstitit. Et sicut cedri procere altitudinis sunt et nature incorruptibilis, sic qui in bono delectatur, et in Spiritu sancto gaudet, et cor sursum extendit, et a uitiorum putredine illesum custodit. Post domum primam et secundam, id est  lapideam et cedrinam sequitur tertia; hoc est aurea domus. Hec ex aureis flammis affixa, erat lignis cedrinis per clauos aureos. Nuncupatur autem hec domus aurea contemplationis et ueritatis. Contemplatio uero ueritatis aurum est. Cui ueritati si aliquid falsitatis admistum fuerit, aurum est immundum. Contemplatio autem ueritatis absque omni admistura falsitatis aurum est mundum. Quid est contemplatio ueritatis? Hoc est contemplatio Creatoris. Et quid est contemplatio Creatoris? Contemplatio Creatoris est contemplatio summi boni absque cuius communione non est bonum quidquid nomine boni nuncupatur. Hoc summum bonum mundus corde contemplatur, qui per lapideam domum, id est per  dilectionem Dei, et proximi, et per exercitationem uirtutum transiens in cedrinam domum, hoc est in gaudium spiritale, peruenit in auream domum, id est ad cordis munditiam. Ubi contemplatur sapientiam, et ueritatem que est in corporali creatura, secundum quam dictum est, quia cuncta que fecerat Deus erant ualde bona . Contemplatur quoque sapientiam et ueritatem mundus corde in illa spiritali creatura, de qua dictum est, quia facta est ad imaginem et similitudinem Dei . Contemplatur etiam ueritatem et sapientiam in ipso summo bono, id est creatore Deo, a quo spiritalis creatura, hoc est homo interior creatus, iustificatus et beatificatus est. Lamine autem auree domus contemplatio Dei est in uita spiritali; claui uero aurei quibus lamine  auree affixe fuerant, quedam delectationes sunt, quibus quisque delectatur, cum fuerit in contemplatione. Affixio autem clauorum maior delectatio est uirtutum, quam quisque spiritalis habebit, qui uitam contemplatiuam duxerit.

Cum igitur hec domus tres in nobis edificantur, et nos toti efficimur domus Dei. Corpus enim nostrum domus Dei efficitur propter primam, spiritus noster propter secundam, mens nostra propter tertiam. Hec domus spiritalis, id est templum Ecclesie Dei, uII annis a Salomone edificabitur, quia per totum tempus huius seculi quod uIII diebus euoluitur, structura illius semper augmentatur. Octauo autem anno idem Salomon hanc ipsam domum Domino dedicauit, et cunctis filiis Isrel celeberrimam  ac maximam solemnitatem dedicationis exhibuit. Que profecto dedicatio designat uenturam festiuitatem uniuersalis resurrectionis. Nam cum in fine mundi completus fuerit numerus electorum, mox secutura est solemnitas diu desiderate immortalitatis. Peractaque communi resurrectione omnes qui ad pacifici regis, ueri scilicet Salomonis, regnum pertinent, eterna gaudia patrie celestis cum eo intrabunt. Ad quam patriam sue perpetue uisionis nos omnes pariter iehsu Christus Dominus noster introducat, qui uiuit et regnat in unitate Spiritus sancti per omnia secula seculorum. Amen.



SERMO DE DEDICATIONE.

»Christus dilexit Ecclesiam, et seipsum tradidit  pro ea, ut illam sanctificaret, mundans lauacro aque in uerbo uite, ut exhiberet ipse sibi gloriosam Ecclesiam, non habentem maculam, neque rugam, sed ut sit sancta et immaculata .« Audite, fratres karissimi, apostolum Paulum nuntium nostre exaltationis, preconem nostre dignitatis. Audite quanto uel quali amore Christus coniunctus est Ecclesie; quantam gratiam ostendit in uobis sue misericordie. Ait enim: »Christus dilexit Ecclesiam« ex gratuita bonitate, non ex meritorum processione, quia prior dilexit nos. Sed quantum dilexerit audite. »Seipsum tradidit pro ea,« et pro eius redemptione. Non misit prophetam; non angelum, non archangelum, sed ut bonus pastor posuit animam suam pro ouibus suis , ut se humiliando nos ad humilitatem suam inuitaret; humiliauit enim se usque ad mortem, etc. , hoc est ad mortem latronis, ideo prius se tradidit, ut postea illam sanctificaret, mundans lauacro aque baptismatis. Nihil enim potestatis acciperet unda baptismatis, nisi ex effusione sanguinis aqua sanctificaretur in officium purgationis. Dicitur igitur nata Ecclesia de latere Christi. Quod mysterium ab initio mundi fuit in Adam prefiguratum. Immisit enim Dominus soporem in Adam, et tulit unam de costis eius, et fecit mulierem . Dormitio Ade mortem Christi significat. Quo in cruce pendente, sanguis et aqua de latere eius fluxerunt. Que duo sacramenta sunt ortus Ecclesie. Ne etiam arcam faciens in diluuio, in latere  ostium fabricauit : quia arca, id est Ecclesia ostium fidei et salutis de latere Christi habuit. Unde Dominus in canticis: »Surge, amica mea, et ueni, columba mea, in foraminibus petre .« Surge a corruptione uitiorum, et ueni per operationem bonam, considens in foraminibus petre. Foramina petre uulnera Christi sunt, qui est petra, id est firmitas Ecclesie. Unde Apostolus: »Petra autem erat Christus .« Ideo igitur premisit Apostolus quod Deus tradidit se et postea subiunxit, »ut sanctificaret lauacro« baptismatis. Sequitur: »In uerbo uite, quia nobis redemptis baptizatis uerbum, id est precepta Domini necessaria, que sunt uite, quia non in solo pane uiuit homo, sed in omni uerbo Domini .« Ideo  ad ostium tabernaculi erat posita mensa propositionis, super quam erant XII panes , quia ingredientibus Ecclesiam necessaria est esca doctrine et mensa diuinarum Scripturarum, in quibus sententie XII apostolorum continentur, qui per XII panes significantur. Et ideo sanctificauit, »ut exhiberet sibi gloriosam Ecclesiam,« per immortalitatem, »non habentem maculam« magni peccati, »neque rugam« alicuius liuoris »sed sancta« uirtutibus »et immaculata« a uitiis. uult enim Dominus in munda aula habitare: decore uirtutum ornata. Unde Psalmista: »Domine, dilexi decorem domus tue .« Et alibi ait Dauid ad Ecclesiam: »Et concupiscet rex decorem tuum .« Huic autem Ecclesie ita dilecte et Domino  desponsate thalamum et domum constituit Deus, in qua cum Sponso suo delectetur per predicationis doctrinam, et lapsa reconcilietur per confessionem et penitentiam.

Hic locus, fratres karissimi, ubi modo conuenistis, uocatur ecclesia siue basilica. Ecclesia conuocatio interpretatur, quia hic omnes insimul conuocantur, ut designent quia omnes in eadem fide et dilectione uniti unum corpus fiunt: Basilica, quia regalis domus est, basileus enim rex dicitur Grece, quia hic est inhabitatio ueri Regis. Ipsa compositio domus uos ad uite uestre institutionem commouet recordandam. Sunt enim in edificio huius materialis ecclesie diuersa membra, que aliquid in nobis  notare uidentur. Est enim in hac ecclesia caput, turris cum campanis, columne sustentantes, fenestre, ostium, duo parietes, lapides singuli colligati cum cemento, que omnia mystice aliquid in nobis designant. Caput enim Christum significat, qui est caput Ecclesie, ut ait Apostolus: in quo est thesaurus diuinorum secretorum reconditus . Caput enim ideo humilius est corpore quia humiliauit se Christus carnem serui accipiens  a Deo, quod minor fieret angelis secundum humanitatem. Quandiu minor angelis fuit passibilis effectus est, sed post resurrectionem eleuatus est super angelos. Que utraque designat Dauid dicens: »Minuisti eum paulo minus ab angelis ,« quia natura humana passibilis, corruptibilis,  mortalis angelica minor erat; sed post resurrectionem, quia immortalitatis honore coronasti eum et constituisti eum super opera manuum tuarum , id est super angelos et homines, qui proprie opera Dei uidentur propter dignitatem suam, quia rationales sunt, quasi Deus propriis manibus eos creasset. Turris est confessio et penitentia, ad quam captiui refugium habent. Cymbala sunt sacerdotes, qui sunt precones Ecclesie et ad confessionem homines inuitant. Unde admonet per Isaiam: »Clama, ne cesses, quasi tuba exalta uocem tuam .« Et iterum: »Audies de ore meo uerba mea, et annuntiabis eis ex me .« Columne Ecclesie sunt predicatores, qui predicatione sua domum Dei sustentant: Argentee, quia  predicationis uerbo renitent. Argentum est metallum nitidum et sonorum. Unde per argentum eloquium nitidum et sonorum intelligitur, dicente Dauid: »Eloquia Domini, eloquia casta, etc., .« Fenestre diuine Scripture accipiuntur, per quas sol iustitie, id est Christus nobis lucet: nec tamen in presenti aperte eum uidemus. Unde Apostolus: »Nunc uidemus per speculum in enigmate ,« in obscuritate. Unde Ecclesia in canticis »Dilectus meus respiciens me per fenestras :« id est per apertas sententias. Ostium est fides, quia per eam ingrediuntur homines ad Ecclesiam. Duo parietes, duo populi, id est Iudaicus et gentilis: de quibus conuersis constituta est Ecclesia.  Singuli lapides sunt singuli fideles: qui colliguntur cemento pacis. Unde Apostolus: »Seruate unitatem spiritus in uinculo pacis .« Itaque non solum ualet locus iste ad sacra peragenda, sed perutilis est in edificatione.

Preterea tamen est ualde uenerabilis locus iste, quia corpus et sanguis Domini ibi ad nostram salutem sanctificantur. Ibi pueri baptizantur, ibi peccatores reconciliantur, ibi anime pascuntur. Unde scriptum est: »Domus mea domus orationis uocabitur .« Quid in ea esset faciendum Dauid promisit: »Introibo in domum tuam, etc. .« Adeo autem tam uenerabilis est, quod Dominus ingrediens Hierusalem semper diuertebat ad templum, dans nobis exemplum, quia quando  ingredimur ciuitates prius ecclesia petenda est. Unde dicitur in Euangelio: »Cum intrasset iehsu Hierusalem, intrauit in templum , et dedicauit domum suam in officium orationis; uendentes et ementes de templo eiiciendo dicens: »Domus mea, etc. .« Qua accusatione a Iudeis tentus et crucifixus est. Cum enim Iudei uiderent eum tantam potestatem habuisse, quod funiculo eiecisset eos de templo, aspirauerunt in eum, unde per Dauid dixit: »Zelus domus tue comedit me ,« scilicet amor Ecclesie mee, quam defendi comedit me, et fuit causa mee mortis. Sed diabolus per filios suos, per membra sua, Ecclesiam omnibus modis infestat, filios etiam Ecclesie quos generauit, quos nutriuit in mortem suam  excitat. Unde et querit mater, dicens in Canticis: »Filii matris mee pugnauerunt contra me ;« et alibi: »Filios enutriui et exaltaui, etc., .« Que maior despectio, que maior uiolatio, que maior temeritas quam in loco sancto, in aula Dei, in templo sancto sanctis ministris Ecclesie insidiari? De his clamat Apostolus: »Qui uiolauerit templum Dei, disperdet illum Deus .«



SERMO IN DEDICATIONE.

Hodierne diei festiuitas, uidelicet sancti templi dedicatio, longe antequam fieret, ab Ezechiele propheta per Spiritum sanctum preuisa et prenuntiata esse, uerbis ipsius declaratur. Ait enim in ultima sui libri uisione quia assumptus a spiritu ductus est  in montem excelsum ualde, et ostendebatur ei quasi edificium ciuitatis uergentis ad austrum. Et erat ibi uir stans in porta habens speciem quasi eris, et in manu eius quasi calamus mensure, et locutus est ei dicens: »uide et intellige .« Alibi quoque idem Ezechiel de consecratione tabernaculi sub specie mulieris Iudee loquitur dicens: »Laui te aqua, unxi te oleo, uestiui te discoloribus, et ecce facta es mihi .« Scitis, dilectissimi, quod montes de terra sunt: tamen altitudine sua terram excedunt, et per hos significantur illi qui, tanquam lapides uiui, in edificio Dei sunt collocandi. Hi uero tales, quamuis sint participes aliorum per infirmitatem carnis, tamen excedunt alios altitudine sanctitatis. De quibus Dauid propheta dicit: »Leuaui  oculos meos in montes .« Lapidibus etiam uiuis bene comparantur, quia sicut lapides multis prius tunsionibus conquadrantur et poliuntur, ut sic tandem sine strepitu et sonore in edificio possunt aptari, sic sancti in hac uita multis tribulationibus opprimuntur, et diuersis persecutionibus, quasi malleis, explanantur ut in edificio eterne domus sine mora et hesitatione digni sint collocari. Quod totum prefiguratum est in edificatione templi Salomonis, in quo non fuit auditus sonitus mallei uel securis . Quia uero propheta dicit se assumptum in montem excelsum ualde, non sanctos per hunc montem, sed mediatorem Dei et hominum Iesum Christum debere  intelligi demonstrauit. De quo per alium prophetam dicitur: »Erit in nouissimis diebus preparatus mons domus Domini in uertice montium, et eleuabitur super colles ,« hoc est ita ut sit caput et uertex aliorum montium. Qui quamuis sit factus particeps nostre humanitatis, tamen omnes sanctos excedit eminentia deitatis. Super hunc montem propheta adductus est, hoc est in fide Christi positus et confirmatus. Que fides sacramentum Ecclesie est, de quo Apostolus ait: »Fundamentum aliud nemo potest ponere preter id quod positum est, quod est Christus iehsu .« Isaias de eodem: »Liberabit nos post duos dies .« Et item ipse: »Languores nostros tulit, et dolores portauit .« Et de hoc fundamento dicit Petro:  »Tu es Petrus et super hanc petram edificabo Ecclesiam meam ,« id est super hanc fidem quam confessus es, edificabo Ecclesiam meam. Confessus enim fuerat Deum et hominem. Sine hoc fundamento nemo ad predictum edificium peruenire poterit.

Huic fundamento propheta innixus, et Spiritu sancto repletus, uidit edificium ciuitatis uergentis ad austrum. Sciendum est quod auster et aquilo sunt contrarii uenti et loci positione, et oppositarum qualitatum differentia. Aquilo frigidus est, et significat diabolum, qui mentes prauorum hominum frigore congelatas tantum inhabitat. Qui per aquilonem bene significatur, quia ipse dixit: »Ponam sedem meam ad aquilonem .« Auster  autem calidus est, et significat Spiritum sanctum. Unde dicitur: »Surge, Aquilo, et ueni, auster, perfla hortum meum et fluent aromata illius .«---»Surge, aquilo,« id est recede, diabole; »et ueni, auster, id est sancte Spiritus. Hortus sponsi Ecclesia est, que uirtute Spiritus sancti procedit in augmentum uirtutum. Recte ergo ciuitas ad austrum dicitur uergere, id est Spritui sancto apparere, quia eius protectione et uirtute tota machina celestis edificii continetur et regitur. De ordine edificii sciendum est quod quemadmodum in corporali machina sunt tres diuersitates lapidum, ita et in spiritali edificio. Quidam enim ibi lapides sunt qui tantum portant, quidam qui tantum portantur, quidam qui portant et portantur. Qui tantum  portant sunt primitiui in Ecclesia, ut apostoli et prophete: qui ab aliis non sunt portati. Qui tantum portantur, sicut ultimi, felices erunt. Qui uero portant et portantur sunt presentis temporis doctores et predicatores. Notandum quoque quod horum trium ordinum, scilicet electorum merita distinguuntur per XII gemmas, in XII fundamentis celestis ciuitatis descriptas . Primus itaque lapis ponitur iaspis colore uiridi, qui prefert uirorem fidei. Qui scuto fidei sunt uitia et demonia expugnantes: erunt in hoc edificio ut iaspis uernantes. Secundus sapphirus erii coloris locatur, per quem spes celestium denotatur. Qui igitur sunt spe gaudentes, erunt in hoc edificio  ut sapphirus lucentes. Tertius est calcedonius habens ignis effigiem in publico subrutilans in nubilo, dans fulgorem; designat bona opera propter fauorem populi occultantes; in secreto autem fraterno amore ardentes, hi erunt in hoc edificio ut calcedonius splendentes. Quartus smaragdus superponitur: cuius uiriditas herbas et frondes transgreditur, demonstrans eos qui per summam fidem signa et mirabilia sunt operantes; hi erunt in hoc edificio ut smaragdus coruscantes. Quintus sequitur sardonius, qui insignitur tribus coloribus nigro, albo, et rubeo, designans eos, qui humilitate nigrescunt, castitate albescunt, aduersitatem a proximis patienter ferendo caritate rubescunt, eo quod hi in celesti edificio ut sardonius fulgescunt.

 Sextus est sardius colore sanguineus: hic iudicat martyres, qui in hoc edificio erunt ut sardius radiantes. Septimus est chrysolithus, qui est auricolor, et scintillat uelut clibanus, insinuans eos qui sunt sapientia flammantes, uariis sententiis scintillantes, qui erunt in hoc edificio ut chrysolithus rutilantes. Octauus superadditur, betyllus qui est ut sol in aqua limpidis, preferens eos qui sunt pura mente spiritalibus intendentes: qui erunt in hoc edificio ut beryllus nitentes. Nonus scribitur topazius, uariis coloribus, sed maxime aureo et ereo preclarus, significans eos qui in contemplatiua uita sunt sapientia micantes, celestia toto corde desiderantes, et bonis operibus uernantes: qui erunt in ethereo edificio, ut topazius fulgurantes.  Decimus est chrysoprasus uiridis et aurei coloris, flammas emittens aureas notulasque purpureas, intimans fide uirentes caritate feruentes flammas sententiarum sapientie ac notulas bonorum exemplorum emittentes: qui erunt in hoc edificio, ut chrysoprasus fulgentes. Undecimus est hyacinthus colore cerulco, qui in serenitate est decorus, in tempestate est obscurus, designat discretione preditos secundum temporis qualitatem, mores suos sine culpa mutantes: qui erunt in hoc edificio ut hyacintus micantes. Duodecimus ponitur amethystus purpureus colore uiolaceus, punctis aureis interlitus, preferens mundi contemptores Christo commorientes, bonis actibus florentes: qui erunt in celesti edificio ut amethystus resplendentes.  He sunt duodecim gemme, in quibus, ut prefatum est, distinguuntur merita electorum.



DIuISIO.

uir quem Ezechiel uiderat, cum sibi ostenderetur edificium ciuitatis, et stabat in porta, ac habebat speciem quasi eris , Christum significat, qui fuit contra prospera et aduersa firmus. Hic in porta stare dicitur. Unde in Canticis: »Eu ipse stat post parietem nostrum respiciens per fenestras, prospiciens per cancellos .« In Christo enim due nature demonstrantur, quia sicut ille qui stat in porta ex parte uidetur, et ex parte occultatur: sic Christus secundum alteram naturam uisibilis mundo apparuit, et secundum alteram inuisibilis  in sua maiestate permansit. Et habebat speciem quasi eris. Aes ualde sonorum est, et natura durabile: sic Christi predicatio atque doctrina sonora fuit, dum Iudeos et gentes in unum congregauit. Durabilis est perpetua, sicut ipse testatur: »Celum et terra transibunt, uerba autem mea non transibunt .«

»Et in manu eius calamus mensure .« Per calamum Scriptura significatur, quia antiquitus calamo scribebatur. Hec Scriptura bene mensura dicitur, quia quantum quisque proficiat uel deficiat, eius preceptis cognoscitur. Et mensura hec in manu Christi, id est in eius operatione esse dicitur, quia sermo doctoris frustra laborat exterius nisi gratia Spiritus sancti mentem illustret  interius. De hoc calamo loquitur Isaias loquens de Ecclesia: »Orietur in ea uiror calami et iunci .« Per uirorem calami lumen Scripturarum; per uirorem iunci, qui in aquis nascitur, gratia Spiritus sancti significatur, qui in aquis datur baptizatis. Et locutus est ei dicens: »uide et intellige .« Per hoc significatum est quod ad cognitionem huius edis perueniri non potest, nisi uisu interiori et intellectu spirituali. Sicut superius diximus, idem Ezechiel de consecratione tabernaculi uel ecclesie taliter loquitur dicens: »Laui te aqua, unxi te oleo, uestiui te discoloribus, et ecce facta es mihi .« Que omnia ab episcopis fieri in his templis manufactis palam est. Quod tamen totum fit propter nos, qui templum  Dei sumus. Unde dicitur: »Templum Dei sanctum est, quod estis uos .« Quidquid enim fit in templis manufactis ab episcopis consecrantibus, hoc totum in templis animarum nostrarum fieri debet a nobis, nosmet templum Deo preparantibus.

Igitur nunc, dilectissimi, consideranda est nobis constructio templi Dei, hoc est huius domus orationis, cuius hodie solemnia colimus festiue dedicationis. Domus hec secundum Ecclesie statum formatur: unde et ecclesia quod conuocatio dicitur appellatur, quia in ea populus ad colendum et ad orandum unum et uerum Deum conuocatur. Quatuor parietibus compaginatur, et Ecclesia ex quatuor Euangeliis consolidatur. Sanctuarium habet in quo clerus, et anteriorem domum in quo populus  consistit. Item et Ecclesia habet contemplatiuam uitam in qua spiritales habet, et actiuam in qua constituti sunt seculares. Contemplatiua uita est cuncta terrena pro Dei amore relinquere, sola celestia querere, assidue orare, sepe lectitare, hymnis et canticis iugiter Deum laudare. Actiua uero uita est, castam uitam cum coniuge ducere, filios in Dei timore nutrire, pauperes cibo et potu recreare, infirmos et uiduas uisitare, et omnibus necessitatem patientibus propter dilectionem proximi pro uiribus opem ferre. In sanctuario est altare, in quo sunt sanctorum reliquie: hoc est in Ecclesia Christus, in cuius contemplatione requiescunt mentes beatorum, et in cuius conspectu iusti exsultent et epulentur,  et in letitia delectentur . Fenestre quibus hec domus illustratur, sunt doctores, per quos celeste lumen in Ecclesiam ingreditur. Laquear picture quo hec Ecclesia Dominicalis decoratur, sunt uite et exempla sanctorum, que quique pii in Ecclesia imitantur. Continuum lumen quo illuminatur, est Spiritus sancti gratia, qua Ecclesia iugiter irradiatur. Crux Christi hic fixa adoratur, et Christi passio a cunctis Christianis ueneratur. Quo crux portatur sequimur, quia Christi uestigia sequi debemus, si ad celeste templum uenire uolumus. Turres sunt Ecclesie prelati, campane eorum predicationes. De hac domo eiecit uendentes et ementes columbas . Columbe sunt spiritalia dona. Omnes ergo  qui ecclesias uel ordines, aut aliquid spiritale donum emunt uel uendunt, de hoc templo cum Simone Mago eiiciuntur et in ignem eternum mittuntur.

Hec omnia, karissimi, nos respiciunt. Hec uniuersa ad exemplum nobis facta sunt. Nos sumus Dei templum ad habitaculum Dei dedicatum, sicut scriptum est: »uos estis templum Dei .« Et iterum: »Inhabitabo in eis, dicit Dominus, et ipsi erunt mihi in populum, et ego ero illis in Deum. Ero eis quoque in patrem, et ipsi mihi in filios et filias .« O quam beatus, in quo habitat Deus. Sicut namque hec domus ex quatuor parietibus construitur, ita templum corporis nostri quatuor elementis conficitur. Et sicut ista domus in dedicatione prius aqua benedicta aspergitur,  deinde chrismate consecratur: ita corpus nostrum aqua baptismatis prius abluitur, deinde sancto chrismate perungitur. Quedam basilice in modum crucis fabricantur, et corpus nostrum in modum crucis fabricatur. Sanctuarium huius templi est mens nostra, que spiritalia tractat. Anterior domus est anima, que per sensus corporis uite necessaria dispensat. Altare super quod sacrificia offeruntur est cor nostrum, in quo munde cogitationes et pure orationes Deo incenduntur. Turris est caput nostrum, campana est lingua, qua proximos debemus uocare ad celestia. In hac domo fenestre sunt oculi nostri, pictura uero bona opera. Lumen lucerne est lumen scientie. Sicut ergo sacrilegium perpetrat, qui hoc templum uiolat, ita et quecunque  templum Dei aliqua immunditia uel aliquo criminali peccato uiolauerit, hunc Deus disperdens damnabit. Domus hec cum interius benedicitur, cinere, sale, uino, aqua, hyssopo, sauina aspergitur. Per cinerem penitentia, per sal sapientia, per uinum spiritualium intelligentia, per aquam proximorum cura intelligitur. Cinere domum nostram aspergimus, si transacta mala per penitentiam diluimus. Sale aspergimus, si sola celestia sapimus. uino aspergimus, si nos spiritalibus inebriamus. Aquam admiscemus, si proximorum curam non negligimus. Hyssopo et sauina, que amare herbe sunt, aspergimus, si ieiuniis et uigiliis, que amara sunt, uitia in nobis mortificamus.



De tribus dedicationibus.


Dedicatio templi in magno honore habebatur ante aduentum Christi. Unde et tres dedicationes templi ante Dominicam incarnationem referuntur celebrate, cum maxima deuotione plebis Iudaice. Prima siquidem dedicatio a Salomone tempore autumni, media a Zorobabel et Iesu sacerdote tempore ueris; ultima a Iuda Machabeo facta dignoscitur tempore hiemis. In hac, inquam, dedicatione specialiter legitur constitutum esse, ut eadem dedicatio per omnes annos reuocaretur, in memoriam solemnibus officiis. Iuxta quod usque ad tempus incarnationis Dominice hanc solemnitatem obseruatam fuisse comprobatur ex euangelica lectione. Ait enim Ioannes euangelista: »Facta sunt encenia  Hierosolymis, et hiems erat, ambulabatque iehsu in porticu Salomonis .« Hec autem fuit causa secunde et tertie dedicationis, quia Salomon templi quidem opus, quod Domino condidit, septem annis perfecit; octauo autem anno decima die mensis septimi, que a nobis october appellatur: hoc in magna gloria dedicauit . Que uidelicet dies et antea per legem erat statuta solemnis, ita ut in ea tabernaculum omne per singulos annos maioribus hostiis expiari deberet. Hoc denique templum post annos CCCCXXX, incenderunt Chaldei: et Hierosolymorum urbe destructa, Isreliticum populum in Babyloniam abduxere captiuum. Quo post annos septuaginta patriam remisso, regnantibus Persis, rursum edificatum est templum per annos XLuI, et  tertia die mensis XII, quem nos Martium uocamus, opus ad finem perductum, et ueris tempore dedicatum. Cui uidelicet operi tunc prefuerunt duces plebis strenuissimi, ut diximus, Zorobabel de regio genere et iehsu sacerdos magnus: sed et prophete Aggeus et Zacarias adiuuantes eos, atque aduersus insidias hostium impedientium opus cor populi corroborantes . Unde post annos ferme, CCCLuI, rex nefandissimus Grecorum Antiochus fraude capta Hierusalem templum idem sordibus idolorum profanauit, auferens inde et confringens altare Domini aureum, mensam propositionis, candelabrum luminis, et cetera uasa templi aurea que inuenire potuit; sed et in templo Iouis simulacrum  statuens, populum tormentis ad sacrificandum idolis cogens.

Sed Iudas Machabeus, cum esset de genere sacerdotali, collecto exercitu iustorum, aduersus Antiochi duces arma corripiens, eosque de Iudea expellens, persecutioni seuissime finem imposuit; ac templum ab idolorum imaginibus emundans, noua rursus altaria et cetera uasa uel ornamenta faciens, atque in templo reponens, dedicauit ea simul cum templo, quod purgauit et renouauit uicesima quinta die mensis noni, id est Decembris, et ad hiemem pertinere nulli dubium constat. Statuitque decretum, ut prediximus, omnibus annis diem encemorum, id est innouationis ac dedicationis templi festa deuotione celebrari .

 Omnia, fratres karissimi, facta legis antique sunt figura legis noue, et propter uos commendata memorie. Salomon itaque qui domum Domini in Hierusalem septem annis edificauit, octauo anno ipse et filii Isrel eam Domino dedicauerunt. Fecit ergo Salomon in die illo festiuitatem celebrem, et omnis Isrel cum eo multitudo magna. Et orauit rex ad Dominum dicens: »Exaudi, Domine, orationem quam orat seruus tuus in loco isto ut exaudias orationem populi tui Isrel, quodcunque orauerit in loco isto, et cum audieris, propitius eris. Quod si peccauerit tibi , egeritque penitentiam, et orauerit te, propitiaberis populo tuo, quia peccauit tibi .« Dixitque Dominus ad eum:  »Exaudiui orationem tuam, quam deprecatus es coram me .«

Templum Domini antiquitus factum typus erat ecclesiasticorum templorum, et dedicatio illius nostre dedicationis exemplum. Si domus Domini uocata est ubi hostie et sacrificia offerebantur, multo magis nostre orationis domus, ubi carnis et sanguinis eius sacramenta celebrantur, uocanda est. Et si Dominus in illa orationem populi sui se promisit audire, quanto magis preces nostre recipientur in ista, ubi sunt ueri oratores et memoratores passionis Dominice. Et si tanta festiuitas eiusdem templi quod erat umbratile et typicum in dedicatione celebrata est, quantum gaudium putatis in consecratione nostre matris agendum est. Quod autem  septem annis edificasse, et in octauo dedicationem eius dicitur celebrasse, pro magno mysterio id constat accidisse. Hoc itaque templum Salomonis quod Domino septem annis ex sectis et quadratis lapidibus Hierosolymis fecit formam Mosayci tabernaculi habuit. Moyses etenim tabernaculum in eremo fecerat, atque illud in duo separauerat. In priori quidem tabernaculo erat aureum candelabrum, et mensa, et panum propositio, et hec dicebantur sancta. Et ibi pendebat uelum, post quod erat secundum tabernaculum, quod dicebatur sancta Sanctorum. In hoc erat aureum thuribulum, et arca ex ligno pretioso et auro purissimo, in qua erat urna aurea habens manna, et uirga Aaron que fronduerat, et tabule testamenti, et super hec propitiatorium, super  quod duo angeli qui Cherubim dicebantur. Et in priori quidem tabernaculo quotidie sacerdotes sacrificabant; in secundo autem semel in anno summus pontifex uitulam rufam pro omni populo immolabat . Hoc tabernaculum Moyses maximo cultu dedicauit, et annuam festiuitatem populo celebrari constituit. Et Altissimus suum tabernaculum sanctificauit, quando Spiritum sanctum mittens, Ecclesiam a peccatis purgauit, et multa carismata ac scientiam omnium linguarum ei donauit. Secundum hanc formam tabernaculi Salomon, ut dictum est, templum edificauit.



DIuISIO.

Templum, quod a Salomone septem annis Hierosolymis  edificatur, est Ecclesia, que a uero pacifico Christo per septem dona Spiritus sancti in celis collocatur. Quod ex lapidibus, et cedris et auro construitur , quia ex tribus ordinibus, scilicet ex coniugatis, ex continentibus et ex contemplatiuis celeste edificium erigitur. Lapides secti sunt per penitentiam ad hanc structuram electi. Porro quadrati sunt quatuor uirtutibus, prudentia uidelicet, fortitudine, iustitia et temperantia, ad hoc edificium preparati. In octauo autem anno edificationis templi facta est dedicationis festiuitas, quia post tempus huius uite, quod septem diebus agitur et per septem annos designatur, sequitur summa festiuitas superne Hierusalem, que celebrabitur in octauo anno, id est in futura resurrectione. Et sicut  antiqua festiuitas presignabat festum nostre dedicationis, ita hec nostra dedicatio typus et summe et eterne festiuitatis: ubi animo teneamus memoriam future resurrectionis. Hec sunt tres dedicationes: Prima siquidem Salomonis; secunda, nostre festiuitatis; tertia, future resurrectionis. Quod templum ab hostibus incensum, sed rursum Domino miserante construitur, et quadraginta sex annis reedificatur , specialiter respicit ad significationem Dominici corporis, quod de uirgine assumpsit. Nam sicut quadraginta et sex annis est templum edificatum, ita corpus Dominicum tertia die, a quo prefatus numerus assurgit, ad uitam est resuscitatum.---Fertur enim quod humanum corpus quadragesimo sexto die post conceptionis initium  formetur in distinctionem membrorum, ita eo numero annorum templum quoque est reedificatum per Iesum sacerdotem, qui populum ducit a captiuitate Babylonica. Hic iehsu est uerus iehsu sacerdos magnus, qui Christianum populum reducit a captiuitate diabolica. Qui templum reedificat, quia ruinam in celis per homines restaurat. Quadraginta et sex annis operi huius templi institit, quia omnes qui decem precepta legis per quatuor Euangelia, et per sex opera misericordie implebunt, in hoc celeste edificium tendunt.

Quod autem idem templum ab idololatris coinquinatum, sed per Iudam Machabeum purgatum, dedicatum, et aureis coronis ornatum  uarios casus Ecclesie insinuat, que nunc persecutionibus premitur,  nunc a persecutionibus liberatur: et in illa liberatione quasi in dedicatione tranquilla seruitute Domino famulatur. Ecce secunda dedicatio. Festiuitas autem tertie dedicationis tunc erit, quando in fine mundi numerus electorum fuerit expletus, et post generalem resurrectionem omnium sequitur festiuitas immortalitatis eterne. Mox omnes qui ad pacifici regis ueri, scilicet Salomonis pertinent regnum, cum eo gaudia patrie celestis intrabunt. Ecce tertia dedicatio.

uerum quia de mysterio quedam perstrinximus dedicationis, nunc attendamus et modum eiusdem festiuitatis. Sed quia singula que in consecratione fiunt longum est enumerare, unum de illis breuiter  exponamus, ut in aliis similiter interioris templi nostri mundatio intelligatur. Aspergendis postibus ecclesie miscetur sal et cinis, aqua et uinum; hyssopo autem asperguntur. Hec non essent tanta obseruata diligentia, nisi aliquid utilitatis conferrent. Sit ergo sal in nobis, id est acritudo penitentie, que putredinem peccatorum consumat, integritatem uirtutum incorruptam conseruet. Hoc tamen sal non sufficit nisi addatur cinis, id est memoria terrene conditionis uel recordationis peccatorum. Unde dicit Psalmista: »Peccatum meum contra me est semper .« Et iterum: »Reliquie cogitationis,« id est peccatorum »diem festum agent tibi .« Iste cinis mouet aquam lacrymarum. Tibi autem hec tria sunt, uidelicet sal penitentie,  cinis memorie conditionis et peccatorum; non deerit etiam uinum spirituale, quo inebriabuntur filii hominum ab ubertate domus Dei , ut nichil preter eum desiderent et dicant: »Quid mihi est in celo, et a te quid uolui super terram? « Hyssopo humilitatis aspergenda sunt omnia ista. Qui enim uirtutes sine humilitate congregat, quasi puluerem in uentum portat. Ad hanc consecrationem Ecclesie, id est matris nostre omnes filii eius, id est fideles debent conuenire et letari, et sanctificationi matris sue aggratulari. Sed quia de multis partibus ueniunt filii, et multo labore occurrunt matri, de tanta festiuitate non debent discedere irremunerati. Statutum est enim a sanctis Patribus quod in dedicatione sancte ecclesie fiat uenia peccatorum  ut, cum aliis temporibus sit in ea ablutio criminum per baptismum, in festiuitate eius sentiant potius matris per orationes auxilium.

Sed cum uobis, fratres karissimi, uenia ex labore et congratulatione huius solemnitatis debeatur, tamen scire debetis quia non quelibet peccata uobis hic relaxantur, sed illa tantum de quibus confessi estis et dignam penitentiam egistis, de talibus indulgentiam consequamini. Si enim quis uult peccatorum sibi culpas relaxari, si uult sibi uulnera sanare, non debet ea medicum celare. Prius enim debet peccatorum culpam recognoscere, postea ostendere, deinde sibi medicinam erogare. Prius dicat: »Quoniam iniquitatem meam ego agnosco,« deinde subiungat: »Delictum meum cognitum tibi feci,«  ad ultimum addat: »Miserere mei, Domine, quoniam infirmus sum .« Tali nempe confessione uel penitentia, promeretur peccatorum indulgentia.

Nunc igitur, fratres, recogitate et discite in hoc sacramento dedicationis quanta reuerentia debeatur sanctuario uestre matris. Hic enim per undam baptismi, abluuntur peccata; hic consecrantur Dominici corporis et sanguinis sacramenta; hic funduntur ad Dominum orationes; hic dicuntur confessiones; hic fiunt reconciliationes. Hec est domus Dei; hec est porta celi, per hanc ascenditur ad supernam Ierusalem, que est libera mater nostra. Purgate in ea maculas uestras, ut purgati peruenire possitis ad regales nuptias, prestante et adiuuante Domino nostro  Iesu Christo, qui cum Patre et Spiritu sancto uiuit et regnat Deus, per omnia secula seculorum. Amen.



SERMO IN DEDICATIONE ALTARIS PROPRIE DICENDUS.

Antique religionis sacrosancta et uenerabilis hoc habuit traditio, ut altaria edificarentur et consecrarentur Domino. Hoc enim et Abraham, et ipse legis Moyses, et alii sancti uiri exemplo et auctoritate sua hoc in cunctis generationibus nostris obseruandum reliquerunt. Hec siquidem altaris dedicatio prefigurata fuit et Iacob temporibus filii Isaac. Nam cum relicto parente fugiens fratrem suum Esau, iretque ad Laban petiturus uxorem, in itinere tulit de lapidibus,  qui terre iacebant, et supposuit capiti suo, dormiuitque in eodem loco, et uidit in somnis scalam usque ad celum erectam, et angelos ascendentes et descendentes. Surgensque tulit lapidem et erexit in titulum, fundens oleum desuper: fecitque altare Domino dicens: »Non est hic aliud nisi domus Dei et porta celi .« Ecce iste antiquus sine lege, sine scripturis sanctificauit Deo altare; et domum Domini uocauit, quia per Spiritum sanctum tabernaculum Dei ibi futurum presciebat. Hec omnia figura futurorum erant: Iacob namque, qui relicto parente ierat ad Laban petiturus uxorem, Iesum Christum designat, qui quasi relicto Patre celum deseruit, carnemque nostre corruptionis assumpsit. Deinde relictis illis parentibus, de quibus carnem  assumpserat, scilicet Iudeis, relicta quoque patria de Iudea perrexit ad gentes, ducturus sponsam, id est Ecclesiam. Hoc in itinere Iacob obdormiuit, quia Christus in itinere presentis uite mortem in ara crucis pertulit. Lapis, quem Iacob in itinere capiti supposuit, humanitatem Christi designauit, que subiecta diuinitati Deus uere creditur esse caput Christi. Scala erecta ad celum est uia et ascensio graduum et uirtutum. Ascenditur enim, id est ad celestem uitam diuersis gradibus. Sunt enim aliqui legali coniugio superna scandentes: alii in uiduitate, alii in uirginitate, alii in tumultu mundi contra mundum et contra diabolum pugnando. Alii quoque, strepitum mundi rugientes et spiritalem hostem debellantes,  in actuali uita tot gradibus ascenderunt ad celestia. Sunt et gradus in contemplatione, quos monachi ad superna transcendunt uel eremite: hi mundum exuerunt; hi uilibus indumentis sese spreuerunt; hi obedientiam sectantes dilectionem ostenderunt. Tres itaque uirtutes in eis specialiter regnant, tribus gradibus uirtutum, caritate scilicet, humilitate et obedientia, celestia transcendunt. Charitas fraternitatis in cohabitatione ostenditur, humilitas in uilitate uestimenti premonstratur, obedientia in libenti seruitute, dum parent uoluntati fratrum declaratur. His diuersis gradibus uirtutum in actuali et in contemplatiua penetratur celum. Angeli quoque, quos Iacob uiderat ascendere et descendere, sunt predicatores sancti, nuntiantes nobis uerbum  Dei. Qui dicuntur ascendere, dum aliquando altiora; descendere uero, cum predicauerint humiliora: Altiora ut: »In principio erat uerbum ;« humiliora: ut nos predicamus crucifixum. Lapidem quoque quem Iacob supposuit capiti uocauit domum Dei et portam celi. Iste lapis, id est Christus domus Dei est uocatus, quia ipse fuit inhabitatio Spiritus sancti, et in eo plenitudo diuinitatis habitauit. Hunc lapidem siue hoc altare, id est Christum reprobauerunt edificantes, id est Iudei traditiones Patrum sequentes. Homines murum contra Deum peccatis edificare ceperunt. Cuius fundamenta primi parentes per inobedientiam posuerunt, sed super hoc fundamentum posteri eorum multa crimina exstruxerunt, seque hoc muro a Deo et ab angelis  diuiserunt. Ab hoc muro Iudei edificantes Christum pretiosum lapidem reprobauerunt, quia nullas originalis peccati sordes cum cemento huius muri inuoluerunt. Unde »factus est eis lapis offensionis et petra scandali .« Super lapidem istum bene fundata et firmata constat Ecclesia. Christus est et altare, quia in eo et per eum spiritales et corporales oblationes Deo Patri offeruntur. Eo mediante et propitio intercessore, Deus Pater presentia nobis et futura largitur. Hoc altare, id est Christus legalibus unguentis quibus antiquitus altaria ungebantur, necnon et unguentis quibus ecclesiastica altaria perunguntur spiritaliter est delibutus. Ex quinque nempe speciebus aromatum, uidelicet smyrna, cynnamomo, calamo, casia, oleum de oliuis  erat unguentum, quo altare antiquitus est consecratum et confectum. Nunc uideamus naturas singularum specierum. Smyrnam alii calami, alii myrrhe dicunt esse resinam et aptam inter pigmenta. Cinnamomum autem dictum est quod cortex eius in modum canne sit rotundus et gracilis. Signitur in India et Ethiopia frutice breui, duorum tamen cubitorum, colore subnigro uel cinereo, tenuissimarum uirgarum. Nam quod in crassitudinem extenditur despectui habetur cum frangitur, uisibile uero spiramentum emittit instar nebule seu pulueris. Calamus quoque aromaticus a similitudine calami usualis uocatur. Gignitur in India, multis modis geniculatus, fuluus, flagrans suauitate spiritus cum frangitur, in multas partes fit scissilis; similans  gustu casiam, cum leui acrimonia remordenti. Casia etiam nascitur in Arabia, uirga robusti corticis, et purpureis foliis, ut piperis. Est autem uirtutis cinnamomi et similis, sed potentior imperio. Oleum itaque ab olea nominatur; nam olea est arbor unde deriuatur oleum. Sed quod ex albis oliuis fuerit expressum, uocatur spanum; quod autem ex fuluis oliuis et nondum maturis fuerit expressum, uiride appellatur; quod uero ex nimium maturis commune dicitur. Ex his ad usum uite primum est spanum, secundum uiride, tertium commune. Illud autem oleum, quod nulle rei fuerit admistum, purum dicitur. Hoc quippe unguento harum quinque specierum quo inungebatur, aut sacerdos uel rex, siue  propheta efficiebatur. Ad consecrationem quoque ecclesiastici altaris duo adhibentur, thus et oleum. Thus est arbor Arabie immensa atque ramosa, lenissimi corticis, succum aromaticum fundens. Hec denique confectio septem specierum qua altaria inunguebantur, designabat inunctionem sancti Spiritus, qua perunctus est ipse rex. Et que est nimirum unctio Spiritus sancti? Septem scilicet dona ipsius. Que sunt itaque dona Spiritus sancti? Donum seu unctio Spiritus sancti est timor, pietas, scientia, fortitudo, consilium, intellectus, sapientia . Qua profecto unctione hoc altare, ideo Christus est perunctus, unde sacerdos rex et propheta est effectus: Propheta, iuxta illud Mosaicum: »Prophetam suscitabit Deus uobis; illum tanquam me audictis  .« Sacerdos quoque secundum illud: Tu es sacerdos in eternum secundum ordinem Melchisedech. Et sicut sacerdotum est thus offerre, sic Christus, qui est omni thure pretiosior, seipsum Deo Patri pro nobis obtulit acceptabile sacrificium in odorem suauitatis. Rex quoque Christus est, quia oleo spiritali delibutus Rex erat regum et Dominus dominantium. Regit namque et conseruat nauiculam Petri, id est Ecclesiam suam, ne inter huius seculi procellas deficiat. De hac ipsa unctione huius regis et sacerdotis Dauid testatus est, dicens: »Propterea unxit te Deus Deus tuus oleo letitie .« Hunc quippe lapidem, id est Christum, cum Iacob inunxisset, domumque Dei hoc modo prenuntiasset, addidit: »Et uocabitur  porta celi .« Christus uocatur porta celi, quia ipse est ostium paradisi, ut ibi: »Ego sum ostium .« Porta celi fides est et baptismus in porta celi, post baptismum lapsis penitentia, confessio, et satisfactio. Per has portas celi fidei et baptismatis, penitentie et confessionis, credentibus ac penitentibus ingressus panditur regni celestis. His allegorice de lapide et porta, id est Christo digestis, quomodo et duo altaria constent in nobis, diligenter considerandum est uobis.



DIuISIO.

Duo altaria dudum exstructa leguntur: unum in tabernaculo Mosaico, quod altare holocausti dicebatur; aliud in templo Salomonis, quod altare thymiamatis uocabatur. Altare holocausti erat constructum  ex imputribilibus lignis setim, et habebat quinque cubitos in latitudine, et quinque in longitudine, tres quoque in altitudine, et coopertum erat ere . Hoc altare quatuor angulos habebat, et ex ipsis quatuor cornua procedebant. Erat inane et concauum, ut ad suscipienda tam ligna quam sacrificia locus spatiosus haberetur. Habebat hoc altare craticulam in modum retis eneam, ut per crebras aperturas ignis suppositus ad sumendas hostias libere penetraret. Altare igitur holocausti, ex incorruptibilibus lignis exstructum, corda sunt electorum, in quibus tanquam consecrata sacrificia Domino offeruntur bonorum operum studia. Que corda electorum ita incorrupta condecet  esse ut digni sint Spiritum sanctum habitatorem suscipere. Hoc siquidem altare, u cubitos in longitudine et latitudine describitur habere; quid ergo longitudo uel latitudo altaris, nisi u sensus nostri corporis? uel quid est altaris longitudo, nisi patientie perfectio? aut quid latitudo illius, nisi perfectio caritatis qua illi Domino consecrantur qui se in omnibus patientes exhibent? Hoc altare tres cubitos altitudinis habuit, quia mens electorum per hec tria, fidem, spem, caritatem, ad amorem Dei ascendit.

Cooperiebatur et ere hoc altare, quia sicut es diu incorruptibile perseuerat, sic uirtutes fidelium in eis usque in finem firmiter perdurant. Habuit quoque quatuor cornua ex quatuor angulis procedentia. Quatuor altaris cornua sunt sancte crucis  latera, altitudo scilicet, profunditas, longitudo et latitudo. His quatuor lateribus crucis, scilicet altitudine, id est spe; profunditate, hoc est fide; longitudine, id est perseuerantia patientie; latitudine quoque, hoc est caritate, munitur undique altare sancte Ecclesie, id est corda fidelium per mundum uniuersum. Sunt enim cornua uirtutum munimenta. Erat itaque hoc altare uacuum et inane, ut ad suscipienda tam ligna quam sacrificia locus spatiosus haberetur. Quisque altare Domini esse desiderat, hic se ab omni contagione mundanorum exinaniuit, ut in eo ligna celestium uerborum et hostia uirtutum spatiosum locum habeant, et Spiritus sancti flammam, quo ecclesiastice hostie, id est corpus et sanguis Domini consecrantur, suscipiat. Nisi enim  exinanierit quod infra se est, non merebitur suscipere quod supra se est. Habebat hoc altare craticulam in modum retis eneam, ut per crebras aperturas ignis suppositus ad sumendas hostias libere penetret. Necesse est enim, ut electi Dei corda sua aperiant diuine gratie et quasi plurimis patefactis ianuis sedulo deprecentur, ut per singula bona que inchoant, quasi per singula uictimarum frusta, sua eos gratia illustrare et ad amorem suum dignetur accendere. Hec de altari holocausti, id est de corpore nostro, in quo offerantur bona opera Domino.

Nunc de altari incensi, quod in templo Salomonis positum erat consideremus . Altare hoc aureum erat, et in adolendum thymiama factum. Sicut enim in altari holocausti significantur electi,  qui se crucifixerunt cum uitiis et concupiscentiis, nec secundum desideria carnis ambulabant; sed quasi Domino immolantes, omnes corporis sensus dedicauerunt, per ignem sancti Spiritus uoluntati eius: ita profecto et illi altari incensi non immerito comparantur qui maiori perfectione mentis exstinctis prorsus illecebris carnis sola orationum uota Domino offerunt, carnem suam subiicientes, omnes carnis illecebras euicerunt, et in carne non carnaliter uiuentes celestem in terris uitam ducunt. Hoc altare incensi quanto fulgore metalli eminebat, tanto quantitate minus erat.

Quanto enim sanctiores, tanto pauciores. Recte ergo in longitudine et latitudine altaris, quod quadrangulum erat, patientia et caritas designatur,  quia perfectorum anime federatis ad inuicem uirtutibus quantum diligere fratres student, tamen et ferre sufficiunt, et quantum ferre tantum diligere. Duos cubitus habet in altitudine, quia duplex premium in supernis sperant se recipere animarum et corporum. Cornua ex ipso procedentia eminentiam fidei et uirtutum significant. Ex ipso uero procedunt, quia electi opera sua non ad faciem hominum specie tenus ostendunt, sed in ima radice cordis immobili exercent affectu. Auro uestitur, quia quique perfecti luce interne sapientie refulgent. Huius altaris deauratur craticula, que parata erat in medio eius ad suscipienda thymiamata cum interiori homine nostro resplendet per fidem Christi gratia.  Parietes deaurantur, cum eadem gratia diuine dilectionis per bona opera exterius dilatatur. Cornua deaurantur, cum fiducia fortitudinis iustorum splendore interne lucis coruscat. His igitur in mente nostra rite dispositis, iam procul dubio Deo placitas  et super omnem aromatum puluerem orationum hostias redolentes offerimus Domino nostro Iesu Christo, qui cum Patre et Spiritu sancto uiuit et regnat Deus per infinita secula seculorum. Amen.


 Explicit liber Deflorationum Patrum, Basilee impressus, anno Domini M.CCCC.XCIu.




ANNO DOMINI MC-MCX . . . .
SANCTUS ROBERTUS PRIMUS ABBAS MOLISMENSIS ET ORDINIS CISTERCIENSIS FUNDATOR





AD uITAM SANCTI ROBERTI COMMENTARIUS PRAEuIUS.




§ I. Reformationes ordinis Benedictini, Roberti exordia, fundatio Molismensis.


1. Cum celeberrimus sancti patriarche Benedicti ordo, etatem iam agens quatuor seculorum, incertum quo malo, ipsa certe temporum uetustate, que interitum rebus etiam firmissimis afferre solet, aliquam in Gallia auite discipline iacturam fecisset, dati fuere diuinitus sanctitate ac zelo insignes uiri, qui deprauatos sensim mores ad primi instituti leges ac rigorem reformarent. Primam in tam sancto ac utili negotio operam anno Domini 910 B. Berno posuit: qui, fundato in pago Matisconensi super Graunam fluuium Cluniacensi cenobio, primus dicti inde noui quasi ordinis Pater, quam restituendo uetus institutum Benedictino ordini utilis fuerit, plurima  propagata a Cluniaco optime constituta cenobia, multi inde et sancti et principes in Ecclesia profecti uiri docuerunt. Hunc secutus, sub initium seculi undecimi, B. Bernardus de Tironio fuit; qui felicitate pari, progressu tamen minore, reformationem in diecesim Carnotensem inuexit. Sed nulla celebrior ea exstitit, quam S. Roberti auspiciis fundatum ab eo Cistercium primo admisit. Latissime enim patens, non sola se Gallia conclusit illa , sed totam breui Europam peruagata, Italiam, Hispaniam, Germaniam, Poloniam et Angliam innouauit. Auctores Sanmarthani  sunt, uirorum olim cenobia supra mille octingenta, mulierum supra mille quadringenta numerasse: percurrenti Bibliothecam Cisterciensem  Caroli de uisch, mille circiter hac nostra etate se offerunt. Adeo ut mirum non sit complures summos pontifices, aliosque spectatos in Ecclesia uiros in Cistercii et propagati ab eo ordinis laudes tantopere effusos fuisse.

2. Preclara laudati ab iis instituti encomia Henriquez in Apparatu ad Menologium Cisterciense colligit; unde hoc Clementis I est: »Ordo Cisterciensis, inquit ille, est fons hortorum irriguus, ceteras rigans religiones et ordines, ac in ipsos exemplis salutaribus scaturicans. Hic est fons amenus uarietate uirtutum, preclarus munditie puritate, pietate patens, indeficiens sanctitate. Horum merito sic excrescere meruit, ut fontis nomen excedens fluuius censeatur, cuius processus laudabilis de uirtute in  uirtutem, ut Deum deorum in Sion uideat, gradientis uniuersalis Ecclesie letificat unitatem: in qua per meritorum euidentiam clare lucis splendorem adeptus, quasi stella matutina resplendet in medio nebule mundi huius; et in ea splendidos emittens radios instar solis, uelut aqueductus de paradiso proueniens in aquas redundat plurimas, hortum plantationum suarum, cetus quidem claustralium quos produxit, aquis irrigans gratiarum, et uino spiritualis letitie fructum inebrians partus sui. Huius siquidem ordinis sacra religio, a sue institutionis auspiciis quasi deserta et inuia, utpote paucis adhuc initiata cultoribus, tandem honoris et honestatis fructus parturiens, ramos suos quidem honoris et gratie quasi terebynthus extendit, germinans  generationes et progenies germinauit. Eapropter letatur et iubilat letabunda et laudans,  exsultat iam in multitudine numerosa spectabilis, que olim quasi despicabilis in solitudine delitebat.« Hec pontifex. Quibus non insertum est illud, quanquam breuius, Richardi archiepiscopi Cantuariensis ac apostolice, sedis legati, ep. 96: »O castra optabilia! O congregatio ueneranda! O Cistercium quam magna est domus tua! quam fecunda in filiis! quam magnifica in linguis! quam gloriosa in populis!« Et illud Petri Cellensis, ep. 14, lib. uII, ita loquentis: »Gallina illa Molismensis, plena plumis et bene pennata, quot et quales de utero suo fetus produxit, dum ex se collegium Cisterciense originario germine pullulauit! Deus meus! de illo uno ouo quam innumerabilis arena monachorum et conuersorum faciem terre operuit! quam lucido splendore cutem  mundi, denigratam per infectam uiuendi negligentiam, reformauit et illustrauit!«

3. Huius igitur tam copiose spiritualis messis sator S. Robertus, natione Gallus, patria uel Campanus uel Normannus fuit; natus circa annum Domini 1017, patre Theodorico, matre Ermegarde, opibus pariter ac genere nobilibus, a seculari uita ad monasticam translatus anno etatis decimo quinto: cuius tirocinium posuit in cenobio ordinis S. Benedicti, non procul urbe Tricassina in Campania, quod Cella S. Petri Trecensis, et aliis nominibus, Cenobium insule Germanice, S. Petri de Cella, Noua Cella, uetus Cella, Cella Bobini, et uetustiore Gallorum idiomate Monstier la Celle de Troyes nuncupatur de cuius fundamento, a S. Frodoberto sub  Clodoueo II et Chlotario III iacto, egimus ad uitam dicti S. Frodoberti die uIII Ianuarii. Post usitatas ascetice uite probationes, ordini ascriptus Robertus ita deinde uirtutem ac sanctimoniam coluit, ut omnium uoluntate et assensu cenobii prior renuntiatus magis tunc quam cum priuatus degebat, morum exemplar esset. Inde uero ad cenobium Tornodorense transiit, quod eiusdem ordinis in diecesi Lingonensi situm diuo Micheli sacrum est, sortitum nomen ab oppido, ad quod pertinet, Tornodoro. Hic a monachis abbas creatus  istam aliquandiu prefecturam gessit. Cum enim comperisset adeo illic collapsam regularem disciplinam esse,  ut quantumcunque niteretur, erigere non ualeret, dignitatem exuens, priuatus ad Cellenses rediit: pro cuius subinde abbate in S. Aigulphi cenobio prior ad tempus prefuit, donec Molismum cepit moliri.

4. Huius cenobii initia ex Colano olim nemore prodiere: quod Tornodorensi uicinum oppido, quidam sacerdos, solitariam uitam agens, incolebat. Huic cum duo primum germani fratres, conceptum mutue cedis scelus expiaturi, ac quatuor deinde alii, idem amantes institutum, socios se iunxissent, uitam aliquandiu studio quisque uirtutis priuato exercuere, nullis in commune legibus deuincti. Placuit tamen paulo post uiuendi quedam ratio et forma communis; ac ea potissimum, que per id tempus erat per Galliam uulgatissima Benedictinorum.  Quare ut illius et notitiam et magistrum haberent idoneum, ex uicino Tornodorensi cenobio S. Robertum, cuius iam clara erat fama sanctitatis, abbatem petiuerunt. uerum a monachis, admodum in hoc inuitis, quia corruptis moribus erant et renascituram idcirco in proximo ueterem disciplinam reformidabant, repulsam ad tempus passi fuere; sic tamen, ut non omnem continuo obtinendi tandem Roberti spem abiicerent. Nam cum relictis ob morum corruptelam Tornodorensibus, S. Robertus ad Cellenses reuersus, pro eorum abbate in S. Aigulphi cenobio prior preesset, Romam profecti, precibus institere apud pontificem, ut potestatem faceret, eum e uicinis Benedictini ordinis monachis in noue ac regularis uite magistrum sibi assumendi,  quem maxime ad hoc idoneum putarent. Quod cum concessum fuisset, petitus iterum S. Robertus, et quia pontifex auctoritatem interponebat, facile a Cellensi abbate impetratus fuit. Quare datus septem in Colano nemore eremicolis preses et magister, mores eorum ad S. Benedicti regulare institutum formare cepit, et sensim quoque augere discipulorum numerum. In iis B. Albericum fuisse, cuius uitam ad 26 Ianuarii dedimus, Manriquez in Annalibus Cisterciensium auctor est: »Albericus, inquit, ad habitum susceptus sacrauit initia, sanctior an doctior dubium, collatus sibi; utrumque certum, si aliis conferatur, nec diuinis tantum litteris instructus, sed humanis. uirum litterarum in diuinis et humanis satis gnarum, amatorem regule et fratrum  Exordium uocat. Spes omnes in seculo conceptas cum paupere illo statu commutauit. Alios discipulos habuit sanctus Pater, dum Colani maneret, sed fere momentum rerum penes hunc fuit.«

5. Quia igitur ortus noue admodum regularium congregationis adeo felix et auspicatus erat, maiores in dies sui progressus et futura ceptorum incrementa pollicebatur; quibus cum S. Robertus Colanum nemus non satis esse aptum prouideret, sedem nouis monachis commodiorem quesiturus abiit; siluamque egressus et perlustrans uiciniam, in illam incidit que Molismus uocabatur. Hanc itaque maioribus rebus quas moliebatur accommodam ratus, sociis ac nouo struendo cenobio sedem delegit. Ceptum  est illud fundari anno Domini 1075, 20 Decembris, et retento silue in qua stabat nomine Molismus dici; celebre postea et multis auctum fundis asceterium. Laudatur a Cesario lib. I Miraculorum in hec uerba: »In episcopatu Lingonensi situm est cenobium, nomine Molismus, fama celeberrimum, religione perspicuum, uiris illustribus nobilitatum, possessionibus amplum, uirtutibus clarum.« Initiorum uero lib. uIII Historie, ita Ordericus meminit: »In Burgundia locus est qui Molismus dicitur: ibi tempore Philippi regis Francorum, uenerabilis Robertus abbas cenobium condidit; et inspirante gratia Spiritus sancti, discipulos magne religionis aggregauit; studioque uirtutum in sancta paupertate iuxta usum aliorum cenobiorum  comiter instruxit.« Fundato in hunc modum Molismensi cenobio, primus, uti par erat, cum potestate abbatis prefuit S. Robertus. Ita testantur publice donationum tabule apud Sanmarthanos, et diploma Daimberti Senonensis archiepiscopi apud Camuzatum in Promptuario sacrarum antiquitatum diecesis Tricassine. Monachum ibi, teste Manriquez, redux ab apostolorum liminibus B. Stephanus induit, postea tertius Cisterciensium abbas factus, et illustratus a nobis ad 17 Aprilis.

6. Adeo autem prima Molismensium monachorum uita ac uirtus illustris fuit, ut ex iis a principibus in uicinia uiris, ad noua in eorum fundis constituenda cenobia, petiti sint. Ita scilicet, auctore S. Roberto, asceterium in arce uallis-Coloris fundatum  fuit. Qua de re huiusmodi apud Sanmarthanos tomo Iu Gallie Christiane tabule exstant: »In nomine Sancte et inuidue Trinitatis. Suauissimi odoris fama Molismensis cenobii longe lateque redolente multi deuote religionis uiri beneficia contulerunt monachosque a predicto loco ad cenobia edificanda suis prediis et possessionibus postulauerunt. Que sanctitatis postulatio postquam auribus senis Ioffridi, nobilissimi principis et sancte Ecclesie fidelissimi, insonuit; monachos a domno Roberto, primo eiusdem loci abbate, moribus ornato, conuersatione uite probato, fulgore uirtutum illuminato, humilitate, patientia, iustitia, fortitudine, temperantia, prudentia decorato, similiter exinde petiuit et impetrauit; qui monachi cenobium in  castro quod dicitur uallis-Coloris edificauerunt, ibique sancte conuersationis uitam duxerunt,« etc. Hec tabule.

7. Corrupit tamen breui tam sancta Molismi initia, remissior facta, ex nimia rerum temporalium felicitate, disciplina; tanta paulatim subsequente morum corruptela, ut quantumcunque S. Robertus exemplo et monitis anniteretur, reuocari non possent ad pristinam integritatem. Desperata igitur medicina, quos fundauerat deserens, Aurum, uicinum Molismo monasterium, adiit; ubi priuatus primo monachus, deinde uero abbas habitus, facem sancte uite prelucere perrexit. Narrat Manriquez, post S. Roberti discessum, cenobii curam penes Albericum  remansisse, qui, illo abbate, prioratum scilicet antea gesserat, quanquam, absente sancto Patre et deprauatis adeo moribus, parum feliciter: mulctatum enim uerberibus, quia disciplinam exigebat, in carcerem detruserunt. Quam iniuriam dum Brito non post discessum S. Roberti, non Alberico sed Stephano irrogatam fuisse sustinet, ab eodem Manriquez corrigitur in hec uerba. »Errat igitur Brito Lusitanus dum tempus mutat; grauius, dum personas. Aureolas has Alberico Patri detrahit, ut iisdem Stephanum coronet; et quod mireris sermone facto aut ficto, quo Robertus preuaricatores dicitur increpasse sub tali themate: »Curauimus Babylonem et non est sanata, derelinquamus eam.« Ego in Exordio paruo Cisterciensi, a primis nostris Patribus  conscripto, qui rem ipsam hauserunt propriis oculis, non de Stephano, sed de Alberico scriptum lego: qui pro eo negotio, nempe reformationis Molismensium, multa opprobria, carcerem et uerbera perpessus fuerat.« Hec ille; addens, Alberici ac Stephani secessum in Unicensem solitudinem in hoc quoque tempus esse conferendum: »Quo, ut loquitur, absente nimirum Roberto Patre effectum est, ut e Molismo sine alicuius alterius licentia egredi et possent et uellent, forte etiam et pene cogerentur, acceptis plagis: nunquam alias uel a Patre etiam obtenta uel non petita a loco discessuri.« Ado seu quisquis alius uitam infra dandam scripsit, carcere et uerberibus suppressis, imo et durato in malum cedentium corde  arctioris et salutarie uite desiderio discessum docet. »Erant autem, ait, inter illos quatuor uiri fortiores, Albericus et Stephanus, atque alii duo, qui post cenobitice exercitationis rudimenta ad singulare eremi certamen suspirabant. Egressi ergo de cenobio Molismensi, uenerunt ad quemdam locum cui Unicus nomen est,« etc.



§ II. Initia cenobii et ordinis Cisterciensis, et transitus S. Roberti ad eumdem.

8. Destituti talibus uiris Molismenses, breui et orbitatis sue pertesi, et futuri deinceps meliores filii, Patrem quem amiserant ab ipso summo pontifice repetiuerunt; quo annuente, et negotium dante Lingonensi episcopo, ut absentibus reditum preciperet, parens primo S. Robertus, deserto Auro, ac  duo deinde alii Albericus, et Stephanus, Unicensi relicta silua, Molismo se reddidere. Reuertisse tamen Albericum ac Stephanum dissimulat Ado, deserta Unicensi silua fandare statim Cistercium cepisse asserens. Illud autem multum a uero abesse, ex ea, quam statim subiiciemus, Cisterciensi Historia constabat, potestque colligi ex eo quod ipse scribat, illos »a uiro uenerabili Ioseramno, Lingonensi episcopo, nisi Molismum reuerterentur, excommunicationis sententiam suscepisse.« Credi enim non potest, uiros sanctos tantum contumacie crimen ac penam incurrere, quam ad Molismum redire maluisse; presertim cum illic iam Patrem suum S. Robertum, et fratrum pronas in correctionem  uoluntates essent reperturi. Reditus certe eorum admodum salutaris fuit Molismensium rebus, occasio quippe Cistercio et ordini inde dicto fundandis: de quibus ista hec ex Manriquez deprompta sunt: »Cunctis ergo Molismo restitutis atque uno rursus ex omnibus sub Roberto pastore ouili facto, instaurande discipline feruentius institum. Et quibusdam quidem omnimodis adnitentibus, quibusdam uero recenti lapsu territis nec resistere ausis, pellendis uitiis facilior uia fuit. Multa in melius mutata uisebantur, etiam in his quibus peccandi consuetudo fecerat impatientiam corrigendi, et asperiora per dispensationem indulta, antiquis motibus. plereque regule ad unguem seruabantur. Satis superque actum iudicaret, qui res presentes preteritis  conferret: sed sanctis uiris infimum uidebatur, quidquid non summum, et minus afficiebat emensum iter quam quod restabat.« Et paucis interiectis, »Stephanus, in hac cura precipuus, indulgentias preuaricationem, dispensationes piacula appellabat. Is Alberico et quibusdam aliis primo, inde Roberto Patri relegandarum dispensationum auctor exstitit, si fieri posset Molismi permanentibus, sin minus quocunque alio migraturis.« Hec Manriquez.

9. Quibus uetustiorem multo et accuratiorem de tota Cistercii molitione narrationem ex lib. I Historie selecte propagati inde ordinis subiicimus, que olim manuscripta in collegio nostro urbis Embricensis exstabat. Ea uero huiusmodi est: »Hi  itaque serui Dei pauci numero, sed igne illo, quem Dominus iehsu misit in terram et uult uehementer accendi, fortiter inflammati; dum quotidianas Regule lectiones a capitulo audirent, et aliud Regulam precipere atque aliud consuetudines ordinis tenere perpenderent, grauissime contristabantur, uidentes se ceterosque monachos Regulam beati Patris Benedicti solemni promissione seruaturos fore promisisse, sed secundum instituta eius nequaquam uiuere. Primitus ergo priuatim sepius inter se colloquentes, transgressionem suam conquerebantur; et quonam modo huius tanti mali remedium inuenire possent, sollicite tractabant. Cum uero postea uerbum effusum esset in publicum, ceteri qui carnales erant, nec poterant dicere cum  propheta, quia »de excelso misit ignem in ossibus meis et erudiuit me ,« seruos Dei deridere, modisque omnibus quibus poterant, ut a tam sancto proposito cessarent, infestare ceperunt. At illi qui spiritu Dei agebantur, et propterea liberi erant, non curantes eorum maleuolas insectationes, toto mentis annisu ad Deum conuersi precibus, instantissime postulabant ut Domini pietas eos ad talem locum dirigere dignaretur, in quo uota labiorum suorum, que secundum Regulam firmauerant sed non seruauerant, reddere possent. Deinde considerantes quod Apostolus monet, non omni spiritui esse credendum ; et quod Regula, quam modis omnibus perfecte seruare cupiebant,  precipit corripi eum qui sine permissione abbatis quidquam facere presumpserit, abbatem suum humiliter adeunt, de transgressione Regule querimoniam proponunt, uoti sui feruentissimum desiderium pandunt, et ut eius auxilio pariter et consilio, quod Spiritu sancto aspirante mente conceperant perficere possint, suppliciter precantur. Nutu uero Dei, ad horam compunctus abbas ille, propositum seruorum Dei laudat, et non solum consilium auxiliumque se prebiturum; uerum etiam seipsum indiuiduum comitem eorum in tam sancto proposito futurum, firmissime pollicetur. Quo audito humiles spiritu fratres illi magnifice corroborati sunt, tunc primum intelligentes quod uere a Domino egressus est sermo, nec somnia cordis sui in desiderio tali  secuti sunt, sed dexteram Dei uiui, uirtutem operantem in eis.

10. Itaque magnanimi uiri, innumerabilium militum Christi duces et signiteri futuri, non tam nouarum quam magnarum rerum totique mundo profuturarum cupidi, cum assiduo tractatu quererent inter se qualiter in quod cupiebant congruenti modo ad effectum perducerent, consulto rationis iudicio prudenter aduerterunt, loci uel ordinis sui mutationem absque sedis apostolice consensu se presumere nequaquam debere. Erat tunc in Galliarum partibus sedis apostolice legatus uenerabilis Hugo, Lugdunensis archiepiscopus, uir religione, prudentia et auctoritate uenerandus. Hunc predictus abbas et fratres, qui desiderio innouande monastice  religionis flagrabant, adeunt; estus et uota cordium suorum humiliter pandunt: consuetudines ordinis a Regula quam erant professi nimium discrepare conqueruntur; propterea manifeste periurii crimen se scienter incurrisse dolendo fatentur. Addunt preterea se uitam suam ex integro secundum instituta Regule sancti Patris sui Benedicti ordinare uelle, et ut eis ad hoc liberius exsequendum idem legatus sui iuuaminis robur apostolica auctoritate porrigat, instanter flagitant. Dominus autem legatus, cum esset prudens et discretus, consideratis subtiliter allegationibus eorum, laudabiliter eos moueri pronuntiauit; ipsorumque spiritualibus uotis letis auspiciis fauens, tali epistola eos ad perficiendum tota libertate, quod pia mente conceperant, exhortatus  est.

11. »Hugo, Lugdunensis episcopus et apostolice sedis legatus, Roberto Molismensi abbati et fratribus, cum eo secundum Regulam sancti Benedicti Deo seruire cupientibus. Notum sit omnibus, de sancte matris Ecclesie profectu gaudentibus. uos et quosdam filios uestros Molismensis cenobii fratres, Lugduni in nostra presentia astitisse, ac Regule beatissimi Benedicti, quam illuc usque tepide ac negligenter in eodem monasterio tenueratis, arctius deinde et perfectius inherere uelle professos fuisse. Quod quia in loco predicto pluribus impedientibus causis constat adimpleri non posse, nos utriusque partis saluti, uidelicet inde  recedentium atque illic manentium, prouidentes; in locum alium, quem uobis diuina largitas designauerit, uos declinare, ibique salubrius atque quietius Domino famulari, utile duximus fore. uobis ergo tunc presentibus, uidelicet Roberto abbati, fratribus quoque Alberico, Odoni, Ioanni, Stephano, Letaldo, Petro, sed et omnibus quos regulariter et communi consilio uobis sociare decreueritis, hoc sanctum propositum seruare et tunc consuluimus, et ut in hoc perseueretis precipimus, et auctoritate apostolica per sigilli nostri impressionem in perpetuum confirmamus.« Hoc legati pontificii diploma, quo potestatem facit S. Roberto ac sociis Cisterciensem ordinem fundandi, etiam a Mireo in dicti ordinis Chronico  refertur, et testatum facit  BB. Albericum ac Stephanum, antequam hec facultas peteretur commigrarentque simul omnes ad Cistercium, ex Unicensi solitudine Molismum reuertisse; non etiam Cistercium fundasse sine S. Roberto, totius uidelicet negotii et administro et directore; quanquam primus rei suasor, in Exordio Magno, S. Stephanus fuisse memoretur his uerbis: »Postmodum uero cum uerbum innouande religionis in eadem domo motum fuisset, ipse Stephanus primus inter primos feruentissimo studio laborauit, ac modis omnibus institit ut locus et ordo Cisterciensis institueretur, cuius postmodum ordinante Deo pastor et doctor erat instituendus.«

12. Obtenta igitur a legato pontificio innouande  religionis facultate, Cistercium, densa tunc Burgundie silua, opportunum fuit uisum; quo antequam a Molismo S. Robertus migraret cum suis, B. Stephanum ad Odonem Burgundie ducem cum litteris ablegasse dicitur, quarum exemplum a Britone, ex ms. quodam cenobii Alcobaciensis prolatum, damus infra. Huius epistole responsoria, scripta ab Odone duce Burgundie, ex eodem memorato ms. affertur.

13. Transitum post hec fecit, relicto Molismo, ad Cistercium: migrationis seriem ita narrare prosequitur auctor laudate iam supra Historie ms. Cisterciensis: »Posthec, inquit, prefatus abbas et sui, tanta et tali auctoritate freti, Molismum redierunt, et de illo fratrum collegio socios, remissioris uite  blanditias respuentes, ad puritatem simplicitatemque sacre Regule pure simpliciterque tenendum prompto animo flagrantes, elegerunt: ita ut inter eos, qui legato Lugduni astiterunt et inter eos qui de cenobio uocati sunt, uiginti et unus monachus essent; qui perfectioris uite et Regule sancti Patris Benedicti ad litteram tenende desiderio, arctam et angustam uiam ingressi sunt. Anno igitur Dominica ab Incarnatione millesimo nonagesimo octauo, Dominus Robertus, Molismensis cenobii in episcopatu Lingonensi fundati abbas, et cum eo fratres, quorum Deus tetigerat corda, malentes cum dilecto Patre suo Benedicto pro Deo laboribus fatigari, quam uite huius commodis resolui, de Molismo  egressi sunt; atque ad locum, quem proposito suo congruum iam ante per gratiam Dei preuiderant, id est, ad eremum que Cistercium dicebatur, alacriter tetenderunt; qui locus in episcopatu Cabilonensi situs et pre nemorum spinarumque densitate tunc temporis accessui hominum insolitus, a solis habitabatur feris. Ad hunc itaque locum horroris et uaste solitudinis uiri Dei uenientes, tantoque illum religioni, quam iam dudum mente conceperant, et propter quam illuc aduenerant, habiliorem, quanto secularibus despicabiliorem et inaccessibiliorem, intelligentes, nemorum ac spinarum densitate precisa ac remota, monasterium ibidem, uoluntate Cabilonensis episcopi et consensu istius cuius ipse locus erat, construere ceperunt. Eodem  itaque anno quo prediximus, XII Kalendas Aprilis, solemni die natalis sanctissimi Benedicti, quem geminata letitia tunc celebrem reddiderat ob Dominicam Palmarum, que in ipsum occurrerat, letantibus angelis, tabescentibus demonibus, Cisterciensis domus, ac per hos totius Cisterciensis ordinis religio per uiros, ad Christianam philosophiam penitus expeditos, exordium sumpsit. »Congruunt cum his que Cesarius de. Cistercii fundatione in Historia sua, seculo proxime sequenti, memorie prodidit. Annum quoque fundati ordinis et primi illius cenobii loquuntur sequentes uersus, in fronte ecclesie Cisterciensis descripti:

Anno milleno, centeno, bis minus uno,
Pontifice Urbano, Gallorum rege Philippo,
 Burgundis Odone duce et fundamina dante,
Sub Patre Roberto cepit Cistercius ordo,
Cenobia in toto producens plurima mundo,
Sic mansura diu per sanctum nomen Iesu.

14. Abest autem Cistercium a Diuione quinque circiter leucis, situm in diecesi Cabilonensi ducatus Burgundie, amplissimum nunc et multis auctum fundis monasterium. Nomen quidam a Cisternis, quidam a Cistels, uoce Gallica, palustres iuncos significante, deductum uolunt. Fundus ad Raynardum uicecomitem Belne eiusque coniugem Hodiernam pertinuit, quorum et propterea ad inedificandum facultas necessaria fuit. Cesserunt uero illum per quam libenter, suamque in famulos Dei munificentiam perpetuis tabulis posteritati consecrarunt:  que huiusmodi in Menologio ad 21 Martii ab Henriquez afferuntur: »Notum sit omnibus Christianis presentibus ac futuris, quod Raynaldus Belnensis uicecomes, et uxor eius Hodierna nomine, et eorum filii Hugo, Humbertus, Raynardus eorumque socer Raymundus, pro suorum peccatorum remissione antecessorumque suorum, domino Roberto et fratribus, qui cum eo Regulam S. Benedicti arctius ac perfectius quam illuc usque tenuerant obseruare cupiebant, contulerunt de predio suo, quod antiquitus Cistercium uocabatur, quantumcunque ipsis et eorum successoribus Dei famulis ad monasterium et monasterii officinas construendas, ad arandum quoque, imo ad omnem usum necessarium fuerit.«  etc.

15. Odo quoque dux Burgundie non parum Cistercium auxit; fundos enim a Belnensi uicecomite reseruatos exceptosque adiecit, et primam nouis habitoribus domum edificauit. Prius in descriptis modo tabulis ita narratur: »De residuo quoque ipsius terre, quod dicto Raynardo tunc placuit retinere, fecit Odo dux Burgundie, ad illius concessionem et libitum, talem cum eo commutationem et pactum, ad opus eorumdem monachorum, ut scilicet pro terra illa singulis annis in castro Belnensi solidos uiginti susciperet, tam ipse quam et ipsius post eum heredes. Preterea in eadem cambitione concessit ei ac filiis suis ipse dux, quantumcunque uinearum in territorio Belnensi possent  plantare et colere in propria dominicatura.« Posterius hunc in modum prosequitur historia Cisterciensis ms. collegii nostri Embricensis: »Ceterum archiepiscopus, apostolice sedis legatus, cuius benedictione, precepto et auctoritate tantum bonum stabile fundamentum acceperat; considerans paupertatem seruorum Dei, et quia in loco sterili quem occupauerant prorsus nec subsistere nec edificia construere possent, nisi persone alicuius potentis adminuculo fulcirentur, scripsit ad illustrem principem Odonem, tunc Burgundie ducem, petens et suadens, quatenus pauperes Christi, zelum glorie Dei et monastici ordinis habentes, foueret et manuteneret eorumque necessitatibus secundum magnificentiam principatus sui subueniret. Cuius petitioni  et consilio Dominus Odo Burgundie dux acquiescens, fratrum etiam illorum feruore et deuotione delectatus, monasterium ligneum, quod ipsi in sua paupertate inceperant, de suis impendiis totum consummauit, eosque ibidem in omnibus necessariis diu procurauit, terrisque et pecoribus abunde subleuauit.«

16. Auspicaturis nouum ordinem fuisse locum monstratum diuinitus, preter omnes auctores illius temporis auctor Manriquez est, colligens id ex his, citatis a nobis paulo ante, magni Exordii uerbis: »De Molismo egressi ad locum, quem proposito suo congruum iam ante per gratiam Dei preuiderant, id est, eremum que Cistercium dicebatur, alacriter tetenderunt.« Templum alme Dei parenti  consecrarunt, more ad omnia reliqua propagati postea ordinis cenobia deriuato: unde hoc B. Humberti generalis ordinis Predicatorum preclarum in suis sermonibus testimonium est. »Ordo iste habet in tanta reuerentia B. uirginem, quod omnes ecclesie eius sunt consecrate in eius honorem. Inde ipsi monachi in ecclesiis suis, quasi semper sunt ante beatam uirginem et Filium eius.« Similiter a Gregorio X dicitur: »Cisterciensis ordo, diuinis mancipatus obsequiis, et inter religiones ceteras gloriose uirgini singularitate deuotionis ascriptus ex institutione prima.«

17. Manriquez scribit, S. Robertum, antequam Molismo abiret, grauem ad illic remanentes orationem  dixisse; illos uero abeuntem lacrymis prosecutos, utensilia ad monasterii noui officinas, precipue autem que ad diuinum cultum spectabant, officiose ac peramanter ministrasse. Subrogasse denique amantissimo Patri Gaufredum, aliis Goffridum dictum; »uirum utique, ut ipse ait, moribus compositum, sacris etiam imbutum disciplinis, qui partes abbatis impleret non incongrue, si tales facere alios potens esset, qualem seipsum.« Cistercio autem, a Gualtero episcopo Cabilonensi, auctoritate legati pontificii, primus abbas S. Robertus fuit datus: de quo ista Historia ms. Cisterciensis: »Eodem tempore abbas qui aduenerat, ab episcopo Cabilonensi, ad cuius diecesim locus ipse pertinebat, uirgam pastoralem cum cura animarum  iussu predicti legati suscepit, et monachos qui secum aduenerant in eodem loco stabilitatem firmare regulariter fecit, sic quod ecclesia illa, diuino pariter et humano fauore uallata, apostolica quoque auctoritate munita, in abbatiam secundum Regulam S. Benedicti disponendam surrexit.« Hec iisdem fere uerbis Exordium Cisterciense paruum narrat, maxime auctoritatis, utpote a primis Cistercii Patribus scriptum. Idem constat ex epistola episcopi Cabilonensis ad Lingonensem scripta, quam mox dabimus, et ex Cisterciensi Kalendario edito Diuione, in quo B. Albericus secundus Cistercii abbas memoratur. Ita ut iam extra controuersiam sit, S. Robertum primum Cistercio abbatem prefuisse, quod ad 26 Ianuarii in B. Alberici uita indecisum  relinquentes, reieceramus in hunc locum.



§ III. Reuocatio et reditus S. Roberti a Cistercio ad Molismum: eiusdem etas, cultus sacer, scriptores uite.

18. Breui tamen, abdicato apud Cistercienses magistratu, S. Robertus ad Molismum redire debuit, repetitus iterum a suis Molismensibus apud Urbanum II, nam, »haud multo post,« prosequitur Cisterciensis ms. Historia, »hoc elapso temporis spatio, Molismensis monachi, uoluntate domini Gaufridi abbatis sui qui Roberto successerat, nuntios ad Romanam curiam destinarunt, a domino papa Urbano importune postulantes, quatenus prefatus abbas Robertus loco pristino, id est, Molismensi cenobio ecclesiastice redderetur. Quorum  importunitate dominus papa deuictus, mandauit legato suo uenerabili scilicet Hugoni, ut, si fieri posset, idem abbas reuerteretur, et monachi eremum diligentes in pace consisterent.« Eadem, mutata nonnichil phrasi, Exordium paruum refert, in quo et hec Urbani, super S. Roberti reuocatione, scripta ad Hugonem archiepiscopum Lugdunensem epistola legitur: »Urbanus episcopus, seruus seruorum Dei, uenerabili fratri et episcopo Hugoni, apostolice sedis uicario, salutem et apostolicam benedictionem. Molismensium fratrum magnum in consilio clamorem accepimus, abbatis sui reditum uehementius postulantium. Dicebant enim religionem in suo choro euersam, seque pro abbatis illius  absentia odio apud principes et ceteros uicinos haberi. Coacti tandem a fratribus nostris, dilectioni tue per presentia scripta mandamus, significantes gratum nobis existere, ut, si fieri possit, abbas ille ab eremo ad monasterium reducatur. Quod si implere nequiueris, cure tibi sit, ut et qui eremum diligunt conquiescant, et qui in cenobio sunt regularibus disciplinis inseruiant.«

19. Hugoni, lecta hac epistola, nichil fuit antiquius, quam pontificis mandata exsequi: Manriquez scribit Lugduni super hac re ad Petram Incisam ab eo prouinciale consilium fuisse conuocatum: sequentes saltem, que utroque exstant in Exordio, ad Lingonensem episcopum litteras scripsit: »Hugo, Lugdunensis Ecclesie seruus, carissimo fratri  Roberto, Lingonensium episcopo, salutem. Quid de negotio Molismensis Ecclesie . . . Hanc epistolam uide in Hugone Lugdunensi, supra, huius uoluminis col. 523.

20-21. Quemadmodum Hugonis littere effectum suum sint sortite, ita utrumque Exordium narrat: »Hec omnia abbas ille laudauit et fecit; absoluendo Cistercienses ab obedientia quam ei in illo uel in Molismensi loco promiserant; et dominus Gualterus Cabilonensis episcopus abbatem a cura illius ecclesie liberum remisit, sicque reuersus est, et quidam monachi cum eo.« Gualteri autem littere ad Lingonensem quoque episcopum scripte in paruo Exordio huiusmodi sunt: »Dilectissimo fratri et cepiscopo Roberto, Lingonensi episcopo, Gauterus,  Cabilonensis Ecclesie seruus, salutem. Notum sit uobis, fratrem Robertum, cui abbatiam illam in nostro episcopatu sitam, que Nouum-Monasterium dicitur, commiseramus, a professione quam Cabilonensi Ecclesie fecit, et ab obedientia quam nobis promisit, secundum domini archiepiscopi definitionem, a nobis esse absolutum. Ipse autem monachos illos, qui in prefato Nouo-Monasterio remanere decreuerant, ab obedientia quam sibi promiserant et a professione liberos et absolutos dimisit. Illum ergo amodo suscipere et honorifice tractare ne uereamini. ualete.« Ex his prodit se manifestus error auctoris uite, dicentis S. Robertum, post suum ad Molismenses reditum, cum potestate abbatis, et Molismo prefuisse et Cistercio: et Cistercio quidem,  quia adesse non poterat, uicarium sibi B. Albericum primo, et hoc biennio post e uiuis sublato, B. Stephanum prefecisse: ista enim uero aduersari lector ex paruo Exordio colligit, ubi capite decimo ita scribitur: »uiduata igitur suo pastore Cisterciensis Ecclesia conuenit, ac regulari electione quemdam fratrem, Albericum nomine, in abbatem sibi promouit.«

22. Reuersus Molismum S. Robertus, cum duobus duntaxat monachis, Cistercienses tamen ex animo non deleuit; crebris eos interpellasse litteris Chrysostomus Henriquez, in fasciculo sanctorum ordinis, auctor est, et earum unam, ex Chronico Briti transcribit. 

 23. De anno obitus S. Roberti inter scriptores consensio non est; Baronius in notis ad 29 Aprilis, secutus Chronicum Sigeberti, mortem anno 1098 ascribit. Fiteriensis, in notis ad Exordium Paruum, annum unum, duos in Annalibus Manriquez adiicit. Sed erroris conuincuntur ex tabulis donationum, quibus apud Camuzatum in Antiquitatibus Ecclesie Trecensis S. Robertus anno Domini 1104, et apud Sanmarthanos in Molismo anno 1105 subscripsit. Hi illius uitam anno 1110; ille, cum eoque Ionghelinus Claudiusque Robertus in Gallia Christiana, anno 1111 terminant. Quidquid sit, etate ultra annum 1112 non processit: hoc quippe anno Molismo Guidonem prefuisse constat ex iis que loco citato afferunt San-Marthani. Neque satis de die etiam,  quo obiit, conuenit: hunc Surius in uita, et Bernardus Brito in Chronico Cisterciensi, 29 Aprilis dicunt. uerum translati festi dies ille est: unde Cistercienses, admonitu suarum Rubricarum, dum diem istum S. Roberto festum agunt, ex hymno Iesu corona celsior, quem de Confessoribus canit Ecclesia, hunc uersum, Anni recurso tempore, cum tribus proxime sequentibus pretermittere iubentur. Rubricarum ista uerba sunt: »Sequens uersus non dicitur in festiuitatibus sanctorum Remigii, Iuliani, Roberti, in translatione S. Benedicti, nec quorumcunque confessorum, quoties ad aliam diem transferuntur.« Consonat uersus de hoc ipso confectus antiquo more:

 Remi, Rober, Iuli, Translatio non canet anni.
Festum S. Roberti, antequam transferretur, diem 17 Aprilis occupabat, nempe iuxta illam capituli Cisterciensis constitutionem: »De B. Roberto, primo Cistercii abbate, fiat festum quintodecimo Kalend. Maii, etc. Huic constitutioni inherentes canonici regulares monasterii Bodecensis in diecesi Paderbonensi, cum suo insigni codici fol. 178 inscripturi essent uitam, quam inde a Ioanne Gamansio transmissam damus, ita exorsi sunt: »Incipit prologus in uitam B. Roberti, primi abbatis Molismensis nec non et Cisterciensis: cuius festiuitas celebratur Xu Kal. Maii.« Eodem die, iuxta Fiteriensem, uersus ille, in translatione festi postmodum facta pretermissus, omitti non solebat: unde  recte colligimus, festum prius cum die obitus concurrisse, adeoque S. Robertum obiisse die Aprilis 17, siue Xu Kal. Maii, uti habet auctor uite in Bodecensi ms.

In mss. Additionibus quorumdam Carthusianorum Bruxellensium ad Usuardum 21 Martii, S. Roberti abbatis Translatio notatur, qui si hic Molismensis est, suspicari licebit alicuius posterioris translationis, ante unum forsitan seculum aut paulo amplius facte, hanc esse memoriam.

24. In numerum beatorum relatus fuit anno 1222 ab Honorio III summo pontifice, permittente Molismensibus, »ut eum tanquam sanctum in sua Ecclesia uenerantes, eius apud Dominum suffragia  fideliter implorarent.« Manriquez in Annalibus ad hunc annum, non multo post beatificationem aut sub initium anni sequentis, canoni sanctorum ascriptum esse sustinet, et missa fuisse in hanc rem a pontifice diplomata. Hoc certum, decreuisse eodem anno capitulum generale Cisterciense, »Ut de S. Roberto, primo Cistercii abbate, fiat festum quintodecimo Kalend. Maii cum duodecim lectionibus, sicut de B. Hieronymo; et una missa, sicut de B. Benedicto.« Nomen uariis Ecclesie fastis inscriptum legitur; Saussaii, Menardi, Wionis, Martyrologio Romano, Menologio Cisterciensi Chrysostomi Henriquez ad 29 Aprilis, et apud eumdem ad 21 etiam Martii, quo die eum e uita migrasse in Kalendariis Salmantice et Diuione editis legi ait.  In Diuionensi ad dictum diem ista uidimus: »Ordo Cisterciensis sub abbate Roberto feliciter incepit anno 1098. Robertus ipse eodem die, qui sancto etiam P. N. Benedicto sacer est, obdormiuit in Domino anno 1108.« uitam, ut San-Marthani aiunt, Guido, primus post eum Molismi abbas conscripsit: aliam seculo duodecimo, centum fere post S. Roberti mortem annis, Molismensis quidam anonymus monachus scripsit ex iussione, ut prefatur, »uiri reuerendissimi domini Adonis Molismensis abbatis,« quem San-Marthani docent anno 1197 obiisse, et Odonem appellant. »Nomen meum, inquit, subticui: ne forte apud imperitos opus ipsum uilesceret, si peccatoris nomen in prima fronte operis appareret.« Idem ueritatis studium unice pre se ferens,  non dubito quin ipsum etiam adhibuerit; fatendum est tamen a uero abductum aliquoties fuisse, dum suis Molismensibus, ex emulatione aduersus Cistercienses historie ueritatem haud parum obscurantibus, nimium credidit. Sensit hoc primus, Ioannes Grothusius noster pie memorie, cum Embrice in collegio nostro reperisset codicem Cisterciensis historie Ms. anno 1638, ipsumque et ea que in S. Bernardi Petrique uenerabilis operibus legerat contulisset cum uita apud Surium edita. Et hic quidem  accepto Ultraiectino ms. ecclesie S. Saluatoris ecgrapho, quale etiam nos habemus, non habuit prologum, utpote istic deficientem; et stylum aliquoties mutauit, uerba etiam sepius contractiora ut inuenit sic reddidit. Nos integram inuariatamque damus ex sepe laudato codice Bodecensi: in qua quidquid minus sincerum, ex alieniori a Cisterciensibus animo scriptum, id uel iam correximus in hoc preuio commentario, uel porro in adnotatis cauendum monebimus. Annis post Adonis mortem 30, sub alio Adone siue Odone, actum pro obtinenda canonizatione est, peractumque ut diximus: qua de re monumenta exstant a Philippo Labbe inserta Bibliothece mss. tomo I et inde huc transcribenda; in quibus sub finem sit mentio uite a Molismensium  procuratoribus pontifici exhibende; que quin ipsa sit quam edimus, uix potest uideri dubium. Ex recentioribus uitam scripsere Gallice, Simon Martin ordinis Minimorum in Floribus solitudinis, Lusitanice Bernardus de Brito in parte prima Chronici Cisterciensis, Latine Manriquez in Annalibus eiusdem ordinis, et Chrysostomus Henriquez in fasciculo Sanctorum. Exstat etiam in Legenda Sanctorum excusa Louanii anno 1485 et mss. Ultraiectinis S. Saluatoris, sed contractior.





uITA S. ROBERTI
Auctore monacho Molismensi anonymo sub Adone abbate seculo XII, ex ms. Bodecensi eruta a Ioanne Gamans S. I., collata cum mss. Ultraiectino et Surio.



PROLOGUS.


1. Quoniam Iesu sacerdote magno per proprium sanguinem in sancta semel ingresso, propalata est uia sanctorum; opere pretium reor uitam illorum moresque describere, qui Saluatorem nostrum, quantum permisit humana fragilitas, imitantes, inter procellas uite presentis, in agone certaminis fortiter perstiterunt, Christum Dominum in suis corporibus glorificantes et portantes, et usque ad finem uite constantissime permanentes in proposito sanctitatis. Hi enim sunt, de quibus Scriptura loquitur, »Iustorum semita, quasi lux splendescens, crescit et proficit usque ad perfectum diem .« Hi sunt stelle, quas constituit summus pontifex in Ecclesie firmamento, quarum splendor humane  ignorantie tenebras abigit, et laborantibus in hoc mari magno et spatioso portum salutis ostendit, inter quos specialiter effulsit uir uite uenerabilis B. Robertus, Molismensis Ecclesie primus abbas, cuius sanctitas defecata tanto iure gloriosior predicatur, quanto uix aliquis in diebus nostris, qui uel Deum timeat, inuenitur. Cuius ego uitam adorsus sum scribere, non de ingenio meo  aut scientia presumens, sed potius in illo spem profectus ceptique operis consummationem constituens, qui linguas infantium facit disertas, et ad corripiendam prophete uesaniam, subiugali muto quondam humane lingue tribuit facultatem. Ad hec accessit uiri reuerendissimi domini Adonis Molismensis abbatis, iussio, nec non et fratrum eiusdem loci instans et deuota postulatio, quibus indignum prorsus arbitror aliquid denegari. Ne igitur coram Domino uacuus apparerem, licet non sim tante uirtutis aut meriti, ut esse possim aliis in exemplum, dedi tamen operam, ne eis penitus lateat, qui merito sanctitatis Ecclesie sacrosancte datus est ad ornatum. Quique igitur lector accesseris, nomen queso scriptoris in hoc non requiras,  quia gloriam hominum fugiens et a Deo solo laudari querens, in hoc opere nomen meum subticui, et ne forte apud imperitos opus ipsum uilesceret, si peccatoris nomen in prima fronte operis appareret. Si quid autem minus eleganter minusue decenter dixero, ueniam precor humiliter a lectore; commonens uniuersos ad quos presens scriptum uenerit, ne uerborum phaleras a me requirant, quia ueritas  per se sibi sufficiens et decora, fuco uerborum non appetit colorari, neque meretricis Iezabel stibio depingi. Denique Doctorem gentium, ipsiusque ueritatis discipulum audiant dicentem, quia regnum Dei non est in sermone, sed in uirtute potius .



CAPUT PRIMUM. S. Roberti natales, tirocinium uite religiose, et prefecture quedam.

2. Beatus igitur Robertus de Campanie  partibus oriundus, quasi quidam flos campi speciosus enituit, cuius nimirum decor in honestate morum intuentibus gratus erat; et sancte opinionis odor, longe lateque diffusus, ad imitationem sui plurimos inuitabat. Hunc autem uirum sanctum recte flori  me estimo comparasse; quia de sanctis dicit Scriptura, quod »florebunt de ciuitate sicut fenum terre .« Porro quia nobilitas est quedam laus procedens ex meritis parentum, a quibus uir beatus originem duxerit, ostendemus. Pater igitur eius Theodericus, mater uero Ermegardis dicebatur, ambo quidem secundum seculi dignitatem clari, sed ante Deum morum honestate clarissimi; rerum uero copia, quibus temporaliter abundabant, sic utebantur, ut summi Patrisfamilias potius uiderentur dispensatores, quam terrene substantie possessores. Scientes autem, quod feneratur Domino, qui pauperi miseretur, puluerem terrene conuersationis piis eleemosynis abstergebant: imo quia in carne positi, non secundum carnem uiuebant, cogitatione  et auiditate in celestibus habitantes, coronas suas uirtutum operibus, quasi pretiosorum lapidum gloria, decorabant. Hec idcirco dixerim, ut ostenderem, quam sancta radix exstiterit, de qua nobis sanctus iste, quasi quidam ligni uite surculus, pullulauit. uerum quia de parentibus eius fecimus mentionem, qualiter eumdem uirum sanctum Spiritus preuenerit sanctus in benedictione dulcedinis, dum adhuc matris utero clauderetur, breuiter absoluemus. Pregnanti enim matri eius gloriosa Dei genitrix uirgo Maria in somnis apparuit, aureum annulum habens in manu sua, dixitque ei: »O Ermegardis, uolo filium, quem gestas in utero, ex isto mihi annulo desponsari.« In hec  uerba mulierem dormientem relinquens beata uirgo, disparuit; illa uero de somno consurgens, animo cepit reuoluere uisionem. Adiecit autem beata Dei genitrix apparere iterum mulieri; sicut olim ad confirmandam promissionem suam, Dominus legitur apparuisse denuo Samueli.

3. Expletis igitur diebus mulier peperit filium  , quem ablactatum tradidit litterarum studiis imbuendum; in quibus supra omnes cetaneos suos proficiens, de fontibus Saluatoris puro pectore hauriebat, unde saluationis gratiam postmodum populis  eructaret. Qui cum esset annorum quindecim, mundana uitans contagia, totum se decreuit Domino consecrandum; unde florem gratissime iuuentutis Domino offerens, apud S. Petrum de Cella  suscepit habitum regularem; ubi ieiuniis et orationibus uacans nocte et die, gratum Deo exhibebat obsequium, carnem spiritui, spiritum uero subiiciens Creatori. Cum uero tempus esset, ut in seruo suo glorificaretur Deus et lucerna, que sub modio latuerat, super candelabrum ad illuminandam Ecclesiam poneretur: ille, in cuius manu corda sunt hominum, eiusdem domus fratribus inspirauit, ut uirum Dei Robertum sibi eligerent in priorem. Dignum quippe erat, ut qui duce gratia longo usu didicerat tenere moderamina uite sue, iudex  et moderator fieret aliorum. Erat tunc temporis in remotis nemorum  latebris eremita quidam, Deo cupiens eo liberius quo secretius deseruire, qui cum assiduitate ieiuniorum maceraret carnem et orationum instantia spiritum roboraret, respexit Dominus humilitatem eius, nec sine grandi miraculo per ipsum creuit seruientium Domino multitudo.

4. Duo enim milites, fratres quidem secundum carnem, sed secundum spiritum non eadem sentientes, studio inanis glorie dediti, ad ostentationem uirium suarum, exsecrabiles nundinas, quas uulgus torneamenta nominat, expetebant. Qui cum per nemus, in quo prefatus eremita degebat, solitariam uitam ducens, iter agerent, ceperunt alterutrum  secreta cogitatione de mutua nece tractare. Inuidie quippe ueneno miserabiliter tabescentes, apud se cogitabant, quod altero eorum mortuo, ille qui superesset, in defuncti possessionem succederet. Sed Deus omnipotens, qui sciebat eos uasa misericordie mox futuros, non permisit illos tentari supra quam poterant; sed fecit cum tentatione prouentum, ne iniquitatem, quam conceperant, effectui manciparent. Ad hoc autem permisit eos Dei prouidentia tam iniqua tentatione uexari, ut postmodum in profectu uirtutum positi sibi superbe non tribuerent quod haberent, sed magis in illum refunderent, cuius essent misericordia liberati. Cum igitur expleto negotio, ad quod ierant, in quo satis  strenue secundum mores gentis illius egerant, in tantum, quod laudis humane fructum ab omnibus, qui adfuerant, reportarent; ad propria remeantes, ad locum, in quo de nece mutua secreta cogitatione tractauerant, gressu prospero peruenerunt; ibi, ueluti ab ipso loco admoniti, quin potius diuina inspiratione compuncti, cogitatam ceperunt exhorrere nequitiam, et in seipsis de concepto facinore conturbari. Ad memoriam uero reducentes, quod in proximo erat tugurium eremite superius memorati, pari uoto iter suum ad illius mansiunculam direxerunt;  et per confessionem uirus pestiferum, quod in cordibus eorum latuerat, euomentes, eliminata spurcitia gratum in semetipsis Deo habitaculum parauerunt. Denique a uiro Dei super cogitata nequitia redarguti, ab eodem recesserunt salutaribus monitis informati, cuius nimirum sermo ardens tanquam facula celestes concupiscentias in illorum mentibus excitabat, terrene dignitatis ambitum in eis prorsus exstirpans, et uirtutum fomitem non minus suauiter, quam salubriter in eisdem creans.

5. Cum igitur ad locum, in quo prius alter in alterum cogitarat insurgere, peruenissent, ceperunt dicere inter se, et mutuo loquebantur: »Quid hic, inquit alter eorum, frater carissime, nobis hesterna  die transeuntibus cogitabas?« At illo cordis sui cogitationem reserante fratri suo: »Et ego, inquit alter, nichil prorsus dissimile cogitaui. Qui statim compuncti corde ad uirum Dei regressi, spreta seculi pompa fastuque calcato, cum eodem ceperunt spiritualiter uiuere, et ad portandum suaue iugum cordis Christi ceruicem humiliter inclinare, unde quis eorum conuersionem meritis B. Roberti dubitet ascribendam? cuius magisterio, sicut sequens docebit lectio, disciplinis erant regularibus imbuendi. Deus autem, qui consolatur humiles, adiecit multiplicare seruos suos, ut intra breue spatium ad septenarium numerum peruenirent, quo uidelicet numero septiformis sancti Spiritus gratia figuratur,  quem per famulum suum B. Robertum multorum salutem nouimus operatum. Idem enim Spiritus hos septem uiros, quasi septem columnas spiritualis edificii preparauit, per hos enim cepit ordo monasticus reuiuiscere, et missa radice ad humorem gratie fructum facere spiritalem, ut, cum penitus putaretur absumptus, rursum ad odorem gratie germinaret, faceretque comam, quasi cum primum plantatus est.

6. Interim uero B. Robertus, sanctitate et gratia apud Deum et homines satis clarus, a monachis S. Michelis Tornodorensis  electus est in abbatem. Prefati uero eremite cum non haberent, qui eos disciplinis regularibus informarent, audientes famam beati uiri, duos e fratribus suis ad ipsum  transmittere curauerunt, qui cum ad locum peruenissent, in quo uir Domini sedulum Deo exhibebat obsequium, prepositum domus illius in auditorio repererunt. Qui cum eorum propositum, causamque itineris agnouisset, uix ab eo multis precibus obtinuerunt, ut ad uiri Dei secretarium ducerentur. Inuidie quippe mucrone confossus prepositus  sibi arbitrabatur perire, si quid laude dignum per  seruum suum Dominus de aliorum profectibus ordinasset, unde fratribus eiusdem domus, nec non et abbatis sociis persuasit, ne petitioni fratrum, qui ad requirendum, ut uir Dei sibi presset, uenerant, assentirent. uerumtamen B. Robertus eorum petitioni iustisque uotis aggratulans, ipsorum satisfecisset desiderio, nisi fratres Tornodorenses unanimiter obstitissent. Salutaribus tamen monitis informatos, comitatos orationibus et firmatos benedictionibus, remisit illos ad propria: et in spe singulariter illos constituit, quod, quam cito facultas ei tribueretur a Domino, ipsos adimpleret letitia cum uultu suo. Libet autem hic paululum intueri dispensationem Dei, quamuis enim sanctum esset ipsorum propositum iustumque desiderium, ad  hoc tamen dilatum fuit, ut dilataretur et cresceret; ut cum id quod quesierant adepti forent, id haberent carius atque cautius obseruarent.



CAPUT II. Cenobia Molismense et Cisterciense fundata.

7. uir autem Domini semper cogitans, non que mundi sunt, sed que Domini; cum uideret fratres loci illius ab equitatis tramite declinare, timens ne malignus comes candido et simplici suam rubiginem affricaret, et pulchram anime illius faciem deformaret; eo quod mores formari soleant a conuictu, ad claustrum Cellense, unde digressus fuerat, remeauit. Ubi Lia, que laboriosa dicitur, ad tempus  postposita, dilecte diuque desiderate Rachelis fruebatur amplexibus, hauriens in gaudio de fontibus Saluatoris quod postea propinaret fidelibus in salutem. Sed quia latere non potuit ciuitas supra montem posita, B. Robertus supra montem Christum radicatus firmiter et fundatus, defuncto priore S. Aigulfi  ad pascendum humilem gregem Christi rursus eligitur, in eadem domo unanimi fratrum uoto parique desiderio prior effectus. Memorati autem eremite, amore uite celestis afflati, cum uirum Dei semper uiderent in Deum proficere et seipso effici meliorem, inito consilio duos ex fratribus suis ad sedem apostolicam transmiserunt, quatenus a summo pontifice  precibus obtinerent, ut uir Dei B. Robertus pusillo gregi Christi Pater fieret atque  pastor; sciebant enim, quod nefarium esset summo pontifici contradicere, aut eius iussionibus ausu temerario contraire. Summus autem pontifex audiens ipsorum propositum, gauisus est ualde, petitionique eorum benigne annuens, apostolica benedictione fretos remisit ad propria gratulantes; abbati  de Cella per apostolica scripta mandans atque precipiens, quatenus, quemcunque de fratribus elegissent,  ipsis traderet in abbatem. Abbate autem de Cella cognito, quod summus pontifex illi mandauerat, beatum Robertum concessit postulantibus: tristis quidem et merens, sed mandatis apostolicis contraire non audens. uidebat enim quod illorum consolatio sibi suisque esset tribulatio, eo quod de domo illius columna cedrina, firma utique et imputribilis, auferretur. Beatus autem Robertus curam pastoralis officii deuotus accepit, uidens quod labor eius sine fructu non esset, eo quod unanimitas gregis, respuendo terrena et querendo celestia, salutaribus eius monitis obediret: unde iterum Lie, uite scilicet actiue, copulatus est ad filios procreandos spirituales: secundum interiorem quidem hominem in spiritu humilitatis Domino seruiens, secundum  exteriorem uero satis strenue ministerium suum implens.

8. In loco igitur, qui nunc Colanus dicitur, Domino seruientes, in fame et siti, in frigore et nuditate, ieiunando et orando, pondus diei et estus equanimiter tolerabant, seminantes in lacrymis, ut in exsultatione secum ad Dominicum horreum iustitie manipulos reportarent. Sed quia solatium est laboris, uisio collaborantis, qui humilium uota respicit Deus, addidit ut multiplicaret seruos suos, ut in breui tredecim fierent, et apostolis, quantum in ipsis erat, honestate morum nec non et numero concordarent. uir autem Domini Robertus congruentiam loci desiderans, relictis ibi custodibus, assumptis  fratribus, in quoddam nemus, cui Molismus nomen est, secessit: ubi propriis manibus laborantes, ramos de arboribus exciderunt, ex eisdem domicilia in quibus possent quiescere, construentes, oratorium quoque simili schemate peregerunt, in quo Domino frequenter salutares hostias et sacrificium contriti spiritus offerebant; qui cum panem non haberent, quo post diuturnum laborem corpora possent reficere, tantummodo leguminibus utebantur. Contigit autem Trecensem episcopum  per nemus illud, in quo Dei homines in summa paupertate et humilitate Domino seruiebant, iter agere, et ad locum illum refectionis hora cum sociorum frequentia peruenire. Quos uiri Dei deuote suscipientes, quodammodo confundebantur, quia non  habebant quod refecturis apponerent; in quorum humilitate et paupertate non mediocriter edificatus episcopus et compunctus, ualefecit et recessit. Procedente uero tempore, cum non haberent unde possent fratres uel ad modicum sustentari, ad B. Roberti consilium confugerunt. Ipse uero, qui nunquam posuit aurum robur suum, nec obrizo dixit: »Fiducia mea ,« docuit illos ponere in Domino Deo spem suam, sciens quia non sineret Deus diutius affligi fame animam iusti. Cum igitur pretium  non haberent, nichilominus Trecas  transmisit eos ad uictualia comparanda, secundum litteram prophete consiliis acquiescens: »Et qui non habetis argentum, uenite, properate, emite et comedite .« Cum autem Trecensium ciuitatem nudis pedibus fuissent ingressi, statim de ipsis ad episcopum rumor ascendit, quos ad se faciens introduci, deuote satis illos suscipiens, amorem, quem habebat erga Deum, in exhibita seruis suis humanitate monstrauit. Denique nouis uestibus regulariter induens eos, cum quadriga pannis et panibus onerata remisit eos ad fratres suos. Hac autem benedictione non mediocriter confortati fratres, didicerunt inter aduersa patientes esse; quin etiam a die illa et deinceps non defuit, qui eis tam in cibis quam in  uestibus necessaria ministraret.

9. Cum autem in Dei seruitio constantissime perdurarent, multi ueniebant ad illos, seculum fugientes, et reiecta mundi sarcina ceruices suas suaui iugo Domini supponebant. Quidam uero de remotis partibus eis necessaria transmittebant, ut mercedem iusti reciperent, cum iustis presentis uite necessaria ministrarent. Sed quia plerumque rerum copia morum ingerit egestatem, cum cepissent abundare temporalibus, ceperunt spiritualibus uacuari, ut eorum iniquitas prodire quasi ex adipe uideretur. Beatus autem Robertus, cor suum diuitiis affluentibus non apponens, magis ac magis in Deum proficere conabatur, et secundum instituta S. Benedicti  iuste et pie et sobrie conuersari. Quod uidentes filii Belial, in uirum Dei atrociter insurgebant, ipsum ad amaritudinem prouocantes, et iusti animam iniquis operibus cruciantes. Nec te moueat, lector, quod in illa sancta congregatione locum sibi uindicet iniquitas, cum superbia, natione celesti celestes mentes reuocans, ad proprios ortus, inuadat; et in cinere et cilicio lateat, que apparere in magno, in bysso et purpura consueuit. Denique Scriptura teste didicimus quia, cum »quadam die filii Dei uenissent ut assisterent coram Domino, adfuit inter eos etiam Satan ;« sic ab initio non defuit in Ecclesia iustus, qui proficeret, et impius qui probaret.

10. uidens autem uir Dei quod in corripiendo  eos non proficeret et quod, discipline regularis obseruatione postposita, unusquisque post prauitatem cordis sui ambularet, statuit illos relinquere, ne dum in eis frustra quereret spirituale lucrum, ipse anime sue faceret detrimentum. Orta igitur inter eos discordia, recessit ab eis uenitque ad locum, qui uocatur Aurum  , in quo audierat habitare fratres, in spiritu humilitatis Domino seruientes. Ad quos cum uenisset, deuote susceptus est ab eis, uixitque aliquandiu inter eos laborans propriis manibus,  ut haberet, unde tribueret necessitatem patienti. uigiliis autem et orationibus incessanter insistens, infatigabiliter Domino seruiebat: et cum in sanctitate cunctos excelleret; omnibus seruiens, omnium se minimum reputabat. Unde non multo post ab eis electus est in abbatem, quibus preesse curauit in omni modestia, infirmis curam impendens, et sanos fouens, non quasi dominans in clero, sed forma gregis factus ex animo.

11. Molismenses autem penitentia ducti, quod uirum Dei offendissent, et a se quodammodo per inobedientiam expulissent, ruinam suam tam in moribus quam in possessionibus anxie deplorabant: et in casu suo experti sunt, quod B. Roberti meritis illis Dominus abundantiam etiam temporalium  tribuisset. Inito ergo salutis consilio summum pontificem adierunt, cuius auctoritate freti, uirum Dei reuocauere Molismum, ubi ieiuniis et orationibus incessanter intentus, emulatione Dei emulabatur subiectos sibi, ut in breui obseruantiam eis discipline monastice reformaret. Erant autem inter illos quatuor uiri spiritu fortiores, scilicet Albericus  et Stephanus et alii duo, qui post claustralis exercitii rudimenta ad singulare certamen eremi suspirabant. Egressi igitur de monasterio Molismensi, uenerunt ad locum, cui uinicus  nomen est; quem cum aliquanto tempore incoluissent, ad instantiam Molismensium a uiro uenerabili Ioceramno  Lingonensi episcopo, nisi reuerterentur   , excommunicationi sententiam susceperunt. Compulsi ergo prefatum locum relinquere, uenerunt ad quamdam siluam, Cistercium ab incolis nuncupatam, ubi in honorem beate Dei Genitricis Marie oratorium construentes, nec minis, nec precibus a suo deinceps potuerunt proposito reuocari,  spiritu feruentes, et infatigabiliter die ac nocte Domino seruientes. Audiens autem B. Robertus sanctam ipsorum conuersationem, assumptis secum uiginti et duobus fratribus, perrexit ad eos, ut sancti eorum propositi esset particeps et adiutor: a quibus summa cum deuotione susceptus, eisdem aliquandiu paterna sollicitudine prefuit, regulariter ipsorum uitam et mores instituens, et semetipsum religionis et honestatis formam exhibens et exemplum.

12. Molismenses autem, egre ferentes se a tanto pastore destitui, summum pontificem  adierunt, ut uir Domini B. Robertus ad Ecclesiam Molismensem, quam prius fundauerat, regredi cogeretur. Summus uero pontifex audiens nouellam plantationem  Cisterciensium in Christo firmiter radicatam, gauisus est ualde, comperto quod in omni morum honestate pollerent, et quod B. Roberti exempla formati S. Benedicti Regulam feruentius obseruarent. uidens autem quod Molismensibus immineret excidium, si uiri Dei presentia fraudarentur, scripsit episcopo  Cabilonensi quatenus, alio abbate Cisterciensibus ordinato, B. Robertum cogeret reuerti Molismum. Quo comperto, B. Robertus, sciens quia »melior est obedientia quam uictima ,« et quod »quasi scelus« est »idololatrie nolle acquiescere ,« dispositis ibidem, que ad noue institutionis obseruantiam pertinebant, abbatem  eis prefecit uirum Deo dignum, nomine  Albericum, qui fuit unus de primis monachis Ecclesie Molismensis: sicque omnibus salubriter ordinatis, ad monasterium Molismense, quod ipse in honorem Beate Marie fundauerat, reuersus est. Defuncto uero post biennium  Alberico, successit Stephanus a B. Roberto  abbas Cisterciensibus ordinatus,  sicque illius nouelle plantationis institutor existens, cum ad eius arbitrium utriusque monasterii Molismensis uidelicet et Cisterciensis ordinatio pertineret, cum duobus monachis Molismum rediit; Cisterciensibus quidem de ipsius discessione merentibus, Molismensibus uero econtra exsultantibus de regressu. Fueruntque obuiam de Barensi  oppido honoratorum et plebis multitudo maxima, qui eum cum grandi tripudio et diuinis laudibus exceperunt. At ille cum suo, imo Christi grege pusillo, scilicet Molismensi collegio, paratum sibi a Deo locum ingressus, diuinam, que cuncta dispensabat, Prouidentiam tota mentis alacritate magnificans, gregem sibi commissum paterno confouebat affectu, disciplinis regularibus illos instituens, quinimo  exemplum regule factus est illis, regulariter inter eos uiuens.



CAPUT III. Mors ac sepultura, S. Roberti quedam miracula ad funus.

12*. Qualiter autem uir sanctus de ergastulo carnis migrauit, quibus etiam signis pretiosam in conspectu suo mortem eius Dominus illustrauerit, uestre libet plenius pandere caritati. Cum igitur B. Robertus multis laborum certaminibus Domino militasset, uite presentis tedio plurimum fatigatus, dissolui et esse cum Christo ardenti desiderio cupiebat . Cuius desiderium Deus exaudiens, ei sui exitus horam non paucis ante diebus, sicut  ipse preoptauerat reuelauit; quam ipse imminere prenoscens, fratribus indicauit. Aliquandiu itaque corporis infirmitate detentus, gratiarum merita uirtute patientie cumulauit, et in infirmitatibus suis glorians, et uirtuti Christi gratum habitaculum in se parans. Anno igitur etatis sue octogesimo tertio, decimo quinto Kalendas Maii  , corpus terre reddidit, spiritum uero ad Deum, cuius seruitio indefessus adheserat, terra plorante, celo gaudente, remisit. Filii autem eius, scilicet monachi Molismenses, quorum omne gaudium in ipso erat atque solatium, amarissime flentes, reuerendi Patris exsequiis ardentius insistebant. Qui licet de superna meritorum eius retributione minime dubitarent, et suffragiis sibi per eius merita conferendis;  de Patris tamen presentia sibi ab hac luce subtracta uehementius angebantur. Et quia lucis filium se fuisse, dum adhuc esset in terra, iustis operibus comprobauit, quanti apud ipsum esset meriti, Deus in eius transitu declarauit.

13. Nam super habitaculum, in quo B. Roberti corpus iacebat exanime, primo noctis crepusculo duo lucidissimi et diuersi coloris arcus apparuerunt, qui ad amplitudinem magne platee se dilatantes,  in quatuor partes terre protrahi uidebantur, quorum alter ab aquilone ad austrum, alter uero a septentrione ad occidentem protensus est. In summitate uero, ubi duo arcus iungebantur, clara lux, ad similitudinem lunaris circuli, prefulgebat; que se in altum protendens, tenebras noctis a loco illo penitus excludebat. In hac uero luce crux rutilans apparuit, primo quidem modica, sed paulatim excrescendo facta est magna: circa quam innumerabiles uarii coloris erant circuli, in quibus singulis singule exorte sunt crucicule rutilantes, cum suis circulis mirabiliter excrescentes, qui cum se usquequaque in firmamento dilatassent, totum Molismi locum mirabiliter illustrabant, ut signis euidentibus appareret, quod uir beatus, qui in eodem loco cum  pietate dormitionem acceperat, filius lucis esset. Nec dubitandum, quin ad declarandum sanctitatis eius meritum, lumen cum crucibus celitus sit emissum, ut per hoc daretur intelligi quod sanctus Dei, fugiens opera tenebrarum, carnem suam crucifixisset cum uitiis et concupiscentiis: que idcirco plures apparuerunt ut manifeste clareret quod futuri essent imitatores eius plurimi, sicut et ipse fuit Christi. Quid uero de arcubus dicam, nisi quod signa erant federis inter Deum et hominem, inter creaturam et Creatorem: ut enim aliquid de ueteri tangam historia, cum de sancti Ne patriarche oblationibus odoratus esset Dominus odorem suauitatis : »Ponam, inquit, arcum meum in  nubibus celi, et recordabor federis mei, quod pepigi tecum .« Quod nimirum Scripture sacre testimonium mihi non incongrue uideor assumpsisse, licet magis sit ad mysterium referendum; quia pergens in Deum spiritus uiri sancti, quasi quedam fuit delibatio sacrificii, et quasi quidam gustus odoris suauissimi. Et cum nullus dubitet per sanctorum merita stare mundum, credendum est indubitanter uirum sanctum iam carne solutum sibi deuotis ueniam obtinere peccaminum, et gratiarum munera frequentius impetrare  .

14. Ad cuius sanctitatem humanis mentibus altius imprimendam, etiam circa languentes operatus est salutem uniuersitatis Conditor, qui deuote uiri sancti exsequiis assistebant, quod, adiuuante Domino,  sequens lectio declarabit. Duo egri fide feruidi ad locum, in quo sancti corporis gleba uitali spiritu uacuata iacebat, accedentes; postquam supponi feretro eiusque sudarium contingere meruerunt, statim receperunt pristinam sanitatem; planctumque fratrum merentium in solemne gaudium pro patrato per seruum Dei miraculo conuerterunt. Sed et sicut quondam per puellam captiuam uirtus Elisei prophete innotuit regi Syrie, sic etiam per  sexum muliebrem apud Francigenas innotescere uoluit seruum Dei. Niuernensis  enim comitissa cum in quodam oppido cum puellarum militumque frequentia moraretur; cum firmaculum aureum haberet ad collum suum, tam auri materia quam incisione lapidum pretiosum, contigit, ut ad decorem eius ostendendum et pretium, ipsum ablatum de collo suo teneret in manibus aliisque traderet baiulandum. Qui cum super firmaculi pulchritudine mirarentur, ipsumque uicissim traderent contuendum, contigit ut, cum de rebus aliis miscerent colloquia, obliuiscerentur firmaculi, quod tenebant. Comitissa uero manum suam mittens ad collum suum, postea quam illud comperit reseratum, sollicite cepit inquirere, cuinam prefatum firmaculum  tradidisset: cumque sigillatim requisiti illud se dicerent non habere, cepit matrona nobilis magis ac magis animo conturbari. Erat autem multum straminis in loco, quod precepit eadem mulier uentilari, lucernam accendens, et inquirendo totam domum euertens. Sed cum illud quod querebat, inuenire non posset, puella quedam, que in eius obsequio erat, accessit ad illam, constantissime asserens quod si beatum Robertum fideliter imploraret, idem sanctus ei sine dubio redderet firmaculum suum. Cuius consilio comitissa fideliter acquiescens, cereum in honorem beati Roberti abbatis accendi iussit. Quod cum factum fuisset, statim coram magna plebis multitudine firmaculum de gremio  eius inuentum est. Conuenerunt tam uiri quam mulieres, pro tanto miraculo Deum glorificantes, et ipsum de B. Roberto famulo suo mirabilem predicantes. Hoc autem miraculum tam celebre factum est, ut quicunque in tota regione illa quidquam amiserit, ad uiri Dei auxilium confugere non moretur, et sic rem, quam prius amiserat, sine dilatione recipiat. Nec mirum si uir sanctus in restauratione rerum amissarum accepit a Domino gratiam singularem, cum ipse lucerna sit in domo Domini ardens et lucens, ut quique ad illum accesserit, illuminetur, et per illum drachma perdita reparatur [f. reperiatur; sin, reparetur].

15. Expletis autem ex more circa beati uiri corpus exsequiis, gleba illa sanctissima a uicinis abbatibus,  aliisque reuerendis personis ad hoc ipsum congregatis, uenerabiliter est tradita sepulture; et in ecclesia B. uirginis, quam ipse in honorem eius fundauerat, honorifice tumulata. Deus autem omnipotens, ut post carnis depositionem famulum suum B. Robertum uiuere comprobaret, multorum enim miraculorum gloria decorauit. Idem quoque uir sanctus, ut se ostenderet curam gerere filiorum, etiam postquam subtracta est ab eorum oculis, eius  uisio corporalis; si quando essent in Dei seruitio negligentes, aut ad Matutinas tardius surrexissent, multoties consueuit excitare sacristam, arguens negligentes et hortans ad meliora deuotos. Hec autem de uita et moribus beati uiri stylo rudi sub breuitate transcurrimus, ita curantes deuotis satisfacere, ne fastidiosos uerborum copia grauaremus. Omnia uero sanctitatis eius monumenta nullus estimet potuisse conscribi; sed mihi nouerit euenisse, quod petis inertibus accidere consueuit, ut cum materiam uires suas excedentem presumpserint, eiusdem mole depressi, non perficiant quod ceperunt: sicque non solum Iudei, uerum etiam Christiani nostri temporis signa querunt, cum non sit sanctitas in miraculorum ostensione,  sed potius in operatione uirtutis. Ad satisfaciendum utrisque pauca de pluribus, que per illum operatus est Dominus, breuiter attingemus.

16. Postquam autem uir sanctus felici transitu migrauit ad Christum, cepit uirtutum eius opinio longe lateque diffundi, et prope erat Dominus inuocantibus nomen sancti. Beata quoque Dei genitrix, que sibi desponsauerat uirum Dei, dum adhuc uteri materni clauderetur angustiis, gratiam, quam singulariter accepit a Domino, communicare non desistit seruo suo. Nam a die exitus beati Roberti ceperunt miracula creberrime fieri in ecclesia Molismensi, quam idem uir sanctus construxerat, in honorem eiusdem uirginis, cui a primeua etate  totum se dederat, et deuotione seruierat speciali. Diuine igitur dispensationis gratia in omnem terram promulgante miracula, que Deus omnipotens precibus sue matris et beati Roberti meritis operari dignatus est in Ecclesia Molismensi, cepit undequaque gentium confluere multitudo.

17. Accidit autem quod quedam mulier paupercula, caduco laborans incommodo, ad ecclesiam Molismensem uenire disponeret, auxilium a Matre Domini et beato Roberto eius famulo quesitura. Assumptis igitur secum duobus puerulis, quorum alter ad eius pendebat ubera, alter uero gressu debili matris uestigia sequebatur, iter prosequitur destinatum. Inclinata autem iam die, uenit ad monasterium  Quincei  , hospitium mendicans a monachis; sed quia illorum traditio intra fines suos sexum muliebrem non admittit, compulsa est misera mulier inde recedens in nemore pernoctare. Porro casu fortuito focum reperit, quem de sopito cinere reaccendens, cum duobus paruulis ibi mansit. Media autem nocte lupus aduenit, et cum mulier ex una ignis parte sederet, crudelis bestia in altera recubuit. Quo uiso, mulier fronti sue signum crucis  imprimens, se et pueros suos Deo et B. Marie uirgini et B. Roberto deuotissime commendauit. Interea energumenam suam inuasit infirmitas, et dum corpus exanime palpitat, lupus, uelut de industria exspectasset, minorem puerum predatus aufugit. Euanescente autem peste morbi, mulier quasi resurgens a mortuis, inter brachia querit infantulum, quem paulo ante tenuerat, et se non alias dimisisse sciebat. Liberari se gaudet mulier a dolore, sed huic succedit dolor forte crudelior, quod maiorem filium consulens, de minore rei euentum miserabilem prorsus agnouit. Quid faceret misera mulier? quo se uerteret, nesciebat. Non enim poterit uim tanti doloris exprimere, nisi quis materna uiscera induens, experimento didicerit sic dolere.  Tamen inter eiulationis uerba, ista erat uerborum repetitio: »Redde, redde depositum, B. Maria: redde depositum, Pater Molismensis.« Mira res! dum hec uerba repetit, et B. Mariam sanctumque Robertum sepius inclamando uim doloris exaggerat, ecce bellua sue feritatis oblita , de silua prodiens et ore mansueto puerum deferens, eum incolumem reddidit matri sue, que subsequenti letitia merore consumpto, cepte peregrinationis iter perficiens, in multorum presentia rei seriem enarrauit; et in dorso etiam pueri apparebant uestigia dentium, rei geste familiarius argumentum.

18. Quanta ad laudem sue Matris et B. Roberti  merita declaranda Dei Filius operetur in Ecclesia Molismensi, et patet ex premissis et ex subsequentibus declaratur. In uilla que uocatur Nouallauies  , homo quidam in exterioribus negotiis occupatus cum uxore sua, domo sua obserata solum reliquerat infantulum in cunabulis dormientem. Interea ignis inueniens sue consumptionis materiem, paulatim crescendo sese exterius manifestat. Flamma iam in tecti superficiem debacchante, cucurrit [populus]  illi detrimento uolens sucurrere, sed incassum: nam accessum prohibet flamme uorago, circumquaque diffusa. Tandem parentes immaturius accurrentes; et pueri nomen sepius inclamantes, tendunt pectora, rumpunt crines, et domus non sentit incendium parentum dilectio, de periculo  pueri seuius acerbata. Si quando autem matrem uis doloris respirare permittit, hec uerba ingeminat: »Tibi commendo filium meum, tu esto clypeus eius a facie ignis deuorantis in gyro, fons misericordie domina Molismensis.« Ad ultimum parentes accurrunt, orantes, ut de corpore inueniant saltem cinerem et fauillas. Quis non miretur? Attendant, qui audiunt, et tanti miraculi nouitatem miretur et stupeat totus orbis. Inueniunt infantulum carbonibus  arridentem; et cunabulo cum panniculis incinerato, in solo puero seuire nescit incendium. Ecce si quis uelit exprimere similitudinem, et presentia equare preteritis, ad laudem sue Matris et sancti Roberti merita declaranda, Filius Dei Patris antiquum renouare dignatus est miraculum Babylonis, nam cum tribus illis pueris iste quartus posset numerari, si flamma tantummodo panniculis pepercisset. Eo uero allato a parentibus et ecclesie presentato, conuenerunt plurimi Dominum callaudantes; quorum consilio, ne res a memoria tolleretur, fideli commendatur custodie litterarum.



CAPUT Iu. uarii morbi curati, cecus illuminatus, erecta paralytica, energumene liberate.

 19. Iam uero si uniuersa, que per seruum suum Dominus operatur, scribere tentauero, non potero labori sufficere, quoniam ante me tempus quam copia derelinquet. Quotidie quippe in Ecclesia Molismensi B. Roberti auxilium implorantibus adest misericordia Saluatoris: nam eius interuenientibus meritis ad sepulcrum illuminantur ceci, debiles gressum recipiunt, egri sanantur, maligni spiritus eius presentiam non ferentes ab obsessis corporibus expelluntur. Quod ne forte alicui incredibile uideatur, pauca saltem e pluribus transmittere curauimus ad notitiam posterorum. Quamuis enim lingue in signum sint non fidelibus, sed infidelibus, tamen quia nostris etiam temporibus necesse habet rigari fides marcida, fides egra, iam ad soluendum, quod  promisimus, accingamur  . uir quidam nobilis de Lotharingie partibus, terrenis quidem abundans opibus, sed salutis inops, longo uiuendi usu et infirmitatis molestia pregrauatus, lumen amiserat oculorum; qui salutis proprie cupidus, cum ad imploranda sanitatis remedia multorum circuisset loca sanctorum, impetrare non potuit, quod querebat. Quia nimirum sancti, B. Robertum suo gaudentes collegio sociatum, meritis eius reseruabant tanti miraculi nouitatem, ut per uirum nobilem etiam apud exteras nationes innotesceret nomen eius. Idem uero uir cum filiorum et seruientium turba ad S. Iacobum iter arripuit, peccatorum suorum ueniam quesiturus: iter autem destinatum prosequens   , famam audiuit miraculorum, quibus Dominus serui Roberti declararet sanctitatem. uiri autem, qui comitabantur cum eo, monebant illum et instantius hortabantur, ut ponens in Domino Deo spem suam, ad sepulcrum uiri Dei deuotus accederet. Quorum exhortationibus acquiescens ad sepulcrum hominis Dei peruigil excubabat. Audiens autem circum plurimam multitudinem Deum in sancto suo collaudantem, et pro recepta sanitate per  eius merita gratias referentem, anxiabatur spiritu peccata sua confitens, et preterite uite maculas fluentis abluens lacrymarum. Qui cum ibidem per hebdomadam cum omni comitatu suo moram fecisset, nec exauditus fuisset, clamans ad Dominum, rursus a liberis et familia sua commonitus parabat inde recedere: trahentes autem illum ad manus, usque ad ecclesie ianuam perduxerunt. Comperto uero quod in foribus esset ecclesie, uir deuotione plenus et fide feruidus, conuertit faciem suam ad sepulcrum flens et eiulans, nomen sancti frequenter inclamans. Quid multa? Dum prostratus humi iaceret, faciem lacrymis rigans, et Deum orans ut non respiceret peccata sua, sed per beati Roberti merita misericordiam faceret postulanti: subito eruperunt  ab oculis eius pellicule in modum membranarum, usque in faciem eius descendentes. Quod ille sentiens manum apposuit, et detersis oculis lumen sibi redditum admirans gaudebat; unde qui prius luxerat pre dolore, cepit postmodum flere pre gaudio, ostendens omnibus, qui eum conabantur educere, sibi redditam luminis claritatem; qui pro tanto et inopinato miraculo Dominum collaudantes, ad ecclesiam sunt reuersi, Deo gratias referentes, et sepulcrum uiri Dei muneribus honorantes. Inde uero digressi cum gaudio, peregrinationem, quam ceperant, alacriter peregerunt.

20. Ad hoc autem miraculum plenius roborandum, aliud accessit forte non impar. Cum enim ex Dei beneficio non mediocriter confortati per uiam  suam gaudentes irent, contigit illos ingredi ciuitatem, cui Tudella  uocabulum est. Porro a uiro quodam potente satis honorabiliter hospitio sunt recepti. Cumque simul amicabiliter loquerentur, uir nobilis per beati Roberti merita Dei misericordiam referebat. Audiens autem uir apud quem hospitabantur, que facta fuerant, altius ingemiscens ait: »Ecce, inquit, uxor mea a renibus et deorsum omni membrorum officio destituta loco moueri non potest, nisi seruorum aut ancillarum manibus baiuletur: sed nec recens est plaga ista, imo iam lapsi sunt decem et septem anni, ex quod hoc ei accidit: uerumtamen si tanti meriti est sanctus ille, quem dicitis, confido in Domino, quod uxor mea precibus  ipsius restituenda sit sanitati.« Peregrinus autem referens, non solum quod in se expertus fuerat, sed etiam que in aliis uiderat meritis beati Roberti; hospitem suum, ad poscenda beneficia Dei, quantum poterat, animabat: cuius dictis idem uir fidem adhibens, hoc ipsum uxori sue efficaciter persuasit. Postquam uero nocturne tenebre recesserunt, et Phebea lampas orbem terrarum suis radiis illustrasset, recedentibus peregrinis uir fidelis uxorem suam imponens lectice, cum apparatu magno Gallias adiit, labori suo finem non faciens, donec ueniret ad locum, in quo erat beati uiri corpus uenerabiliter tumulatum.

 21. Cum autem uenissent ad locum, in quo erat quedam congeries lapidum, que uocatur Mons-Gaudii-Dei, beati Roberti auxilium petitura, statim a seruientibus suis deposita, solo prosternitur, et tota effusa in lacrymas salutem sibi restitui deuotissime flagitabat. Multitudo autem languentium, cecorum, surdorum, aridorum, qui per uirum Dei cum gaudio remeantes ad propria, cum muliere de lectica deposita substiterunt, preces suas illius orationibus adiungentes; et que in semetipsis experti fuerant, in aliis quoque uiderant et audierant referendo, mentem eius ad postulandum instantius inflammabant. Nec mora; nerui femorum eius, quos egritudo longa contraxerat, paulatim ceperunt extendi, et proprium robur ossa recipere. Mulier quoque uirtutem  Dei in se sentiens operantem, pedetentim erigitur, et sine alicuius auxilio in pedes prosilit; Deo et beato Roberto gratias agens, et subito in laudem Dei et sancti Roberti omnium, qui aderant, ora laxantur, et uox exsultationis diffundebatur procul. Mulier quoque cum a uiro suo rogaretur ut iterum lecticam conscenderet ad ecclesiam profectura, noluit acquiescere, sed ante alios ibat ambulans et exsiliens, laudans Deum, ut iuxta litteram uideretur in ea impletum esse illud Isaie uaticinium: »Tunc claudus saliet sicut ceruus, et aperta erit lingua mutorum ,« que enim prius impotens erat, ecce ante alios ibat; et cui prius pre confusione non erat os aperire, tota in Dei laudibus effluebat. ueniens autem ad ecclesiam, in qua uiri  Dei corpus iacebat humatum, que fere duobus milliaribus distabat a loco, in quo mulier sanata fuerat; gratias egit Deo et beato Roberto, cuius se non dubitabat meritis, ab illa, qua detenta fuerat, egritudine liberatam. Humi uero prostrata ante sepulcrum sancti, terram, in qua iacebat corpus eius deuotissime deosculans, cunctis qui aderant ministrabat materiam Deum in sancto suo mirabiliter predicandi. Oratione uero completa, multisque muneribus honorando uiri Dei sepulcro [oblatis], cum gaudio remeant ad propria, lecticam in qua fuerat deportata in testimonium sue deliberationis derelinquens; quod miraculum, ut etiam posteros non lateret, eadem lectica ante fores basilice longo  tempore pependit.

22. Quantam iste sanctus in effugandis immundis spiritibus acceperit a Domino potestatem, ad ipsius inuocationem miracula facta declarant. Nam ut cetera sileam, mulier quedam cum ingressa fuisset causa orationis ecclesiam Molismensem, et coram altari assisteret, occulto Dei iudicio arrepta a demone miserabiliter uexabatur. Ad consilium autem monachi senioris, qui aderat, maritus mulieris, qui cum illa uenerat, illam alligauit ad sepulcrum beati Roberti. Misera uero mulier tam crudeliter seuiebat, ut omnes, qui appropinquare uellent, conaretur dentibus attrectare, tandem a uiro suo commonita,  beati Roberti nomen inclamat, dicens: »Sancte Roberte, roga beatam uirginem, ut ipsa mihi a Filio suo impetret liberationem.« Quo dicto, statim mulier coram omnibus liberata, gratias egit Deo. Altera quoque mulier de uico, cui nomen est Baignous  , cum in cubiculo peperisset, nescio quo Dei iudicio in insaniam uersa, uirum suum Euonga percussit et occidit; que constricta funibus et ad ecclesiam Molismensem perducta, quam cito sepulcrum beati uiri contingere potuit, liberata est a demone, nichil deinceps tale perpessa. In se uero reuersa, cum se uideret funibus constrictam, mirari cepit; et demum, agnito facinore quod patrat, pro causa duplici flere cepit: hinc peccatum suum amarissime deflens, hinc uero pro liberatione sua  gratias agens Deo. Hec autem et his similia operari non desinit uirtus Christi, per merita B. Roberti, ad laudem et gloriam nominis sui, cui est cum Patre et Spiritu sancto honor et gloria, in secula seculorum. Amen.

23. Non abs re arbitror omissa repetere, et quam modeste seueritatis in subditos, quamque liberalis in pauperes beatus Robertus exstiterit, apicibus adnotare. Cum enim quodam die duo clerici uirum Dei pro foribus ecclesie reperissent; ceperunt ab eo instanter alimoniam postulare. uir autem Dei, sicut totus misericordie uisceribus affluebat, illorum cupiens inopie subuenire, statim quemdam e fratribus, cuius erat officium ministrare mensis, accersiri precepit. Cui cum precepisset,  ut aliquid daret egenis, responsum accepit ab eo, panes penitus in monasterio non haberi. »Unde ergo, ait sanctus, hodie reficient fratres?« Respondit: »Nescio.« Nec mora: uenit hora, qua fratres, peractis ex more missarum solemniis, parabant appropiare mensis. Cum sonitum cymbali, sicut illa hora moris est, uir sanctus audisset, ab economo requisiuit unde panes haberet, quos fratribus refecturis apponeret. »Ego inquit, paucos reseruaui, procurans, ut refectionis hora fratribus cibaria non deessent.« Tunc uir Dei zelo incensus, fremens et indignans, quod in grege sibi commisso repertum fuisset inobedientie lolium et diffidentie zizania, ingressus refectorium panes mensis superpositos in sporta suscepit, ipsosque de quodam  colliculo uicino ecclesie, in aqua  , que subterfluebat precipites dedit: nolens in filiis Dei culpam inobedientie reperiri. At uero zelum ipsius Deus ex alto prospiciens, iam quibusdam deuotis mulieribus de Castellione  inspirauerat, ut panes deferrent fratribus refecturis. uir enim Dei B. Robertus inde regrediens, ad portam monasterii tres quadrigas inuenit panibus oneratas, quas de Castellione iam dicte mulieres ad refectionem fratrum adduxerant. Tunc uir Dei, fratribus conuocatis, diffidentem et inobedientem fratrem coram cunctis redarguit, cunctosque fratres, ad presumendum de Dei misericordia in necessitatibus monitis salutaribus animauit  .



PROCESSUS CANONIZATIONIS.


 24. Processus hic canonizationis una cum originibus ordinis Cisterciensis exstat in tomo I Bibliothece mss. a Philippo Labbe editus. Conuenerunt scilicet anno 1221 Cistercienses ad capitulum generale, in eoque statuerunt, ut intercessiones fierent, libellique supplices offerrentur Honorio III pontifici, ut is Robertum catalogo sanctorum adscriberet. Accessit Molismensium quoque studium, meritis communis Patris honores querentium; iunctisque siue litteris siue legatis id apud pontificem effecerunt utrique, ut equum censens quod petebatur, antequam S. Roberto publicum cultum decerneret, ad explorandam uite eius sanctimoniam ac miracula cognoscenda, ut mos Ecclesie est, certos idoneosque uiros delegarit. Fuere ii episcopus  Lingonensis Hugo II, et ualentinus Girondus siue Giraldus, ex Molismensi ac dein Cluniacensi abbate huc promotus, abbasque Cluniacensis Rolandus: ad quos pontifex super faciendo huiusmodi examine sequentes litteras dedit: »Honorius episcopus, seruus seruorum Dei, uenerabilibus fratribus Lingonensi et ualentino episcopis, et dilecto filio abbati Cluniacensi, Matisconensis diecesis, salutem et apostolicam benedictionem. Gaudemus in Domino, et in eius laudibus delectamur, quod sicut dilecti filii uniuersi abbates Cisterciensis ordinis in capitulo generali congregati, nec non et abbas conuentus Molismensis suis nobis litteris insinuarunt, felicis recordationis Robertus  religiose uiuens, tanta fulsit gratia meritorum, quod Dominus tunc multa et magna miracula per eum operatus, adhuc post eius felicem obitum ad sepulcrum ipsius, ad ostensionem sanctitatis eiusdem, dignatur operari maiora, ut quem uirtus morum honestauit in uia, miraculorum gloria nobis insinuet in patria honorari. Quare iidem nobis supplicarunt instanter; ut cum luce clarius pateat, ipsum in ordine confessorum regnare in ecclesia triumphante, etiam in militante sanctorum catalogo ascribere deberemus. uerum, quia in tanto negotio non est nisi cum grauitate plurima procedendum, nos de fide ac discretione uestra plenam in Domino  fiduciam obtinentes, discretioni uestre per apostolica scripta mandamus, quatenus tam de uita quam de miraculis sancti predicti perquirentes sollicite, ueritatem, quam inueneritis, per uestras nobis litteras fideliter intimetis, ut ex uestra relatione sufficienter instructi, procedamus exinde, prout secundum Deum uiderimus procedendum. Quod si non omnes his exsequendis poteritis interesse, duo uestrum ea nichilominus exsequantur. Datum Laterani octauo Kalendas Februarii, pontificatus nostri anno quinto.«

25. Hactenus pontifex de dicto examine  Manriquez scribit  quod S. Roberto ante centum annos sublato e uiuis, cum nulli ex equalibus superstites essent, qui de miraculis a uiuente patratis testimonium dicerent, examinatores contenti historia, que de uita signisque eius scripta exstabat eam ad Honorium destinarint, unaque eam, quam subiungimus, queque canonizationis processum complectitur, epistolam. uite auctorem ipse, ceptum semel errorem prosequens, Odonem nominat; cum hoc fuerit nomen abbatis, cuius iussu ea scripta est, non auctoris. Epistola ipsa est huiusmodi: »Sanctissimo Patri ac domino Honorio, Dei gratia sancte et apostolice sedis summo et uniuersali pontifici, H. eadem gratia Lingonensis et G. ualentiniensis episcopi, cum pedum osculo salutem et  debite reuerentie famulatum. Mandatum sanctitatis uestre accepimus sub hac forma, Honorius episcopus, etc. Huius igitur auctoritate mandati, ad locum personaliter accedentes  testes recepimus, quorum depositiones de uerbo ad uerbum scribi fecimus in hunc modum. Oddo Molismensis abbas iuratus dixit, quo cum esset in habitu seculari in pueritia constitutus, uidit quamdam mulierem cecam a natiuitate, habentem filiam, sicut ipsa mater firmiter asserebat, quam ipse ad uenerabilis Patris Roberti, de quo agitur, adduxit sepulcrum; et cum ibi cum matre quadam nocte uigilaret uisum  recepit. Huic facto interfuit idem abbas et uidit. uidit etiam idem abbas, tempore dedicationis Ecclesie Molismensis, postquam habitum monachalem et ordinem sacerdotalem susceperat; quod cum sepulcra, propter reuerentiam dedicationis, ab ecclesia tollerentur, et uentum esset ad sepulcrum eiusdem uenerabilis Patris; ad motum sepulcri proprios oculos de terra liniens, recepit ibi mulier quedam uisum.

26. »Altera de eadem terra comedens, recuperauit loquelam, cum per triennium muta fuisset, sicut maritus eius et ipsa firmiter asserebant. Accidit postea, nondum a presenti testium examinatione duobus annis elapsis, quod quedam uacca uulnerata fuit a lupo, quod sentiens mulier cuius erat,  uulnus aqua benedicta respersit, statimque ipsam capitis et brachii tremor continuus et enormis inuasit; que ipsa die ad memoratum sepulcrum rediens, statim curata et penitus est sanata. Hoc uidit idem Odo temporibus istis, iam abbas in eadem Ecclesia constitutus. uidit preterea quemdam monachum Ragnerium nomine, qui factus fuerat furiosus, ad sepulcrum eiusdem uenerabilis Patris ligari, ibidemque recuperare per diuinam gratiam sanitatem. Willelmus presbyter iuratus dixit de muliere, que uisum receperat tempore dedicationis, idem quod abbas: de muliere uero, que loquelam recuperauerat, audiuisse se sepius, sed non uidisse. De muliere, que tremorem capitis et brachii patiebatur,  idem quod abbas. uidit preterea quamdam mulierem, que tempore festiuo fuerat operata, propter quod ipsa die, sicut creditur, in manu percussa, et usque adeo orba fuit manu, ut desperaretur ipsam posse sanari; sed per diuinam clementiam et sancti merita, ad sepulcrum eius accedens, statim sanata est. uidit etiam ibi quemdam furiosum sanari. Albericus monachus et presbyter iuratus dixit, de miraculis factis in dedicatione, idem quod abbas: de muliere que recuperauit sanitatem manus, idem quod Willelmus.

27. »Iacobus monachus et presbyter iuratus dixit, quod quidam frater eius carnalis, in etate puerili constitutus, ita enormiter lesus fuit in capite, quod oculus de proprio erutus loco ab eius  facie dependebat. Qui ad ipsius Iacobi instantiam ad sepe dictum tumulum deportatus, statim per diuinam clementiam sanatus est, et absque omni lesione oculus ad locum debitum est reuersus. Hec enim omnia uidit monachus Iacobus circa fratrem suum. De aliis autem duobus miraculis, factis in dedicatione, idem quod alii. uidit etiam predictus Iacobus quamdam mulierem de longinquis partibus deportari, que longo tempore fuerat contracta; statimque uiso monasterio, in quo requiescit abbas uenerabilis, cui se in spe recuperande salutis deuouerat, curata est et omnino sanata. Milo laicus iuratus dixit, de oculo eruto et restituto, idem quod Iacobus: de miraculis factis in dedicatione, et de  muliere que tremorem capitis et brachii patiebatur, idem quod abbas et alii. Bartholomeus monachus et presbyter iuratus dixit, de duobus miraculis factis in dedicatione et muliere percussa in manu, idem quod alii.

28. »Hugo presbyter et monachus iuratus dixit, quod uidit quemdam ciuem Metensem cecum, uenientem causa deuotionis et spe recuperandi uisus ad sepe dictum sepulcrum: qui ueniens ad illud uisum recuperauit et uidit squammas ab eius oculis uisibiliter defluentes. Qui citius inde ad S. Iacobum proficiscens, hospitatus est in itinere, in domo mulieris cuiusdam, que contracta iacebat in lecto: sed ad consilium illius ad sepulcrum sancti se portari faciens, sanata est. Hec est autem illa, de qua  superius loquitur Iacobus monachus et sacerdos, qui Iacobus conuenit cum Hugone, sed de auditu. Guillelmus monachus et presbyter iuratus dixit, quod uidit quemdam clericum, qui longo tempore contractus fuerat, ad idem sepulcrum sanari: et, de duabus mulieribus in dedicatione, idem quod alii. Licelinus monachus et presbyter iuratus dixit, de duobus miraculis in dedicatione, idem quod alii. Martinus iuratus dixit, de miraculis factis in dedicatione, et de muliere que sanata fuerat a lesione manus, idem quod alii. Haymo monachus et sacerdos iuratus dixit, quod uidit quemdam furiosum ibi sanari. Magister Simon presbyter iuratus dixit, de miraculis factis in dedicatione, idem  quod alii; adiiciens, quod quidam laicus apud Molismum illudens conuitiis uenerabilem Patrem, et eius miracula irridens, inde recedens, sequenti die infra fines eiusdem uille a duobus militibus est occisus. Hoc etiam dixit Iacobus se uidisse. uidit preterea quemdam laicum, qui contractus fuerat per undecim annos, ad sepe dictum sepulcrum sanari.

29. »Fulco et Iacobus, monachi et sacerdotes, iurati dixerunt, quod cum quadam die essent iuxta tumulum sepe dictum, et uiro sancto reuerentiam exhiberent capita inclinando; quidam monachus astitit cum eisdem, in hec uerba ipsis presentibus et audientibus contumeliose prorumpens: Ut quid ei capita inclinatis? Sciatis pro certo, quod nunquam  sanctus fuit. Imo quidam rusticus multum deformis, sepulcrum pede percutiens, similia proclamabat: statim autem tumor arripuit pedem illum per totum corpus uniuersaliter ascendendo; ita quod infra quindenam illa infirmitate grauatus spiritum exhalauit. De furiosis et febricitantibus sanatis infinita multitudo clamabat coram nobis, et se esse sanatos firmiter asserebant. Ita quod communis opinio totius regionis in tantum inualuit circa ista, quod plurimum ipsum tenorem attestationum extollit. Hec nostris temporibus accidisse dicuntur, sicut superius est expressum. A tempore autem obitus ipsius, cuius non exstat memoria, infinita miracula referuntur; ita quod tota uicinia nequaquam  dubitat, ipsum sanctorum catalogo miraculis cequatum. Ceterum uita ipsius sanctitati uestre, per nuntios Ecclesie Molismensis, porrigetur in scriptis, que satis ostendit ipsum multis meritis claruisse. At que audiuimus, cum summa diligentia fideliter inquirentes, beatitudini uestre per scripta presentia declaramus, ut uestra sancta paternitas uideat, quid talibus sit agendum.«

30. Hactenus littere episcoporum ad pontificem, et examen de S. Roberti sanctitate ac miraculis, de quibus et testimonium suum plures in uicinia abbates ad Honorium perscripserunt his uerbis. »Sanctissimo Patri et domino uniuersali Honorio, diuina prouidentia sancte sedis apostolice pontifici, S. Benigni Diuionensis, et S. Stephani Rhemensis,  S. Michelis Tornodorensis, et S. Martini Melundensis abbates, Lingonensis diecesis, cum pedum osculo salutem et debite reuerentie famulatum. Cum Molismensis Ecclesia, et ille ecclesie in quibus habemus ministrare, proxime sint sibi inuicem, et adeo uicine, ut uix aut nullatenus in aliqua earum aliquid magnum contingat, quod ad alias fama uelox cito non deferat; de sancti Patris nostri Roberti, Molismensis Ecclesie primi abbatis, et Cisterciensis ordinis fundatoris, uita, que innumeris ueneranda uirtutibus effulsit; et de miraculis, que quotidie ad sepulcrum ipsius, diuina operante clementia, fiunt, dignum duximus in presenti articulo ueritati testimonium perhibere. Nam incessanter  totius regionis eiusdem populi uox clamat in auribus nostris, quod multitudo maxima contractorum, cecorum, mutorum et aliorum uariis languoribus detentorum, quotidie ad sepulcrum dicti sancti in ecclesia Molismensi confluentium, facta oratione et sancti nomine inuocato, pristina sanitate recepta, incolumis uidetur remeare ad propria. Inde est, quod ipsius sancti inflammati miraculis, sanctissime paternitati uestre, in quantum possumus, humiliter et deuote supplicamus, quatenus sepe dictum S. Robertum, quem Deus inter electos suos coruscantibus meritis per miracula mirifice magnificauit in partibus nostris, canonizari et sanctorum catalogo aggregari decernatis.« Ita abbates.

 31. Honorius his litteris atque memoratis testimoniis perlectis, cum ad uniuersalem cultum per totam Ecclesiam S. Roberto decernendum, sanctumque eum pronuntiandum quedam alia desideraret; potestatem interim fecit Molismensibus eum uenerandi, atque officium de illo celebrandi, in ea tantum ecclesia, in qua sacra eius ossa recondebantur, qua de re huiusmodi pontificis diploma est: »Honorius episcopus, seruus seruorum Dei, dilectis filiis abbati et conuentui Molismensi, salutem et apostolicam benedictionem. Cum olim per litteras et nuntios uestros supplicassetis instanter, adiuti testimoniis et intercessionibus plurimorum, ut sancte memorie B. Robertum, cuius corpus in uestra requiescens  ecclesia multis et magnis miraculis coruscabat, sanctorum catalogo ascribere deberemus; nos, ne in tanto negotio uideremur uti aliqua leuitate, tam de uita ipsius, quam de miraculis, per uenerabiles fratres nostros Lingonensem et ualentinensem episcopos, mandauimus inquiri, cum ad id ut aliquis habeatur ut sanctus in Ecclesia militanti, necesse sit, ut et uere fidei, que per dilectionem operatur, merita cum perseuerantia finali precedant, et clara etiam miracula subsequantur; neque alia sine aliis plene sufficiant ad indicium sanctitatis; eo quod nonnulli faciunt opera sua, ut uideantur ab hominibus; et nonnunquam angelus Satane transfigurans se in angelum lucis, hominibus frequenter illudit, sicut de magis legitur Pharaonis.  Cum itaque inquisitores predicti nobis super his  plene rescripserint ueritatem, quia, licet nobis quedam miracula que post mortem fecerat intimarunt, de his tamen que in uita fecisse dicitur, fidem plenariam non fecerunt: nos ne precibus uestris uideremur omnino deesse, concedimus uobis, ut eum tanquam sanctum in uestra ecclesia uenerantes, eius apud Deum suffragia fiducialiter imploretis. Datum Laterani, uI Idus Ianuarii, pontificatus nostri anno sexto.« Has litteras se ex uaticano decerptas habuisse Manriquez ait; additque, hoc eodem anno aut initio sequentis, cum id, quod primo processu deerat, suppletum fuisset, S. Robertum absolute sanctorum canoni ascriptum fuisse, decretumque in generali capitulo Cisterciensis familie, ut festum eius quintodecimo Kalendas Maii cum officio duo decim lectionum  per uniuersum orbem solemnius celebraretur.





S. ROBERTI EPISTOLAE.



EPISTOLA PRIMA. AD ODONEM DUCEM.


Illustrissimo duci ODONI, ROBERTUS abbas Molismensis Ecclesie, et qui cum eo Domini obsequium concupiscunt, salutem et felicitatem.

 Pietatem et gratiam donatam uobis a Domino agnoscentes, nolumus absque beneplacito celsitudinis uestre aliquid innouare; quamuis antiquum sit et non nouum in uirtutis apprehensionem currere. Quapropter noueritis, de aliquorum sociorum nostrorum consensu, quibus data est gratia agnoscendi seipsos, iuxta sanctissime Regule precepta, in uera paupertate et conscientie sinceritate uiuere statuisse. Et quia reliquos in eamdem sententiam adducere non potuimus, et eosdem et eorum regimen dimittere, et cum his qui uestigia nostra, imo potius sancti Patris Benedicti sequi uoluerint, ad eremum migrare decreuimus. Quia uero uestrum in nos animum sepissime experti sumus, et nunc contra insurgentes procellas experiri oportet, de omnibus uos certiores fecimus, orantes Dominum et patrem gratiarum quod uos et domum uestram incolumes conseruet. Amen.





EPISTOLA II. ODONIS AD ROBERTUM.

 Odo Burgundie dux, etc., uenerabili Patri ROBERTO abbati Molismensi, et reliquis qui cum eo unum sunt in Domino, pax eterna in eterno Deo.

Allate sunt nobis littere sinceritatis uestre per manus modestissimi uiri Stephani socii uestri; quibus uisis, et intentionem probamus et opus. Facite quod Spiritus iubet, ego non deero uobis, sed ab episcopis prouincialibus, et si oportuerit a Romana  sede, quidquid uolueritis impetrabo. Locum solitudinis uestre eligite, et pro me assidue Dominum orate. uestram sinceritatem Dominus conseruet, et puram intentionem augeat.



EPISTOLA III. AD FRATRES CISTERCIENSES.


Fratribus, qui in montibus Cistercii ad montem perfectionis conscendunt, ROBERTUS, eorum quondam socius, nunc in uallem miseriarum demersus, post ascensum palmam, et sui in ascendendo recordationem.

Si lingua calami, lacryme atramenti, cor papyri uices subire possent, forte calamus aures, atramentum oculos, papyrus affectiones, et omnia simul, simul et uos omnes ad affectum commiserationis commouissent. Postquam enim uobis non adhesi, adhesit lingua mea faucibus meis: cum uos non uiderunt oculi mei, lumen oculorum meorum et ipsum non est mecum. Dum cor a uobis, si a uobis unquam poterit, fuit auulsum, factum est tanquam cera liquescens in medio uentris mei. Sed a uobis auulso non tamen quemquam ex uobis ista separauit auulsio; quos enim iungit caritas Iesu Christi, frustra diuidunt terrarum spatia. Habeat Molismus presentiam corporis, legibus obedientie  astrictam, dummodo Cistercium anime desiderium possideat. Hoc disposuit Altissimus, cuius inscrutabilia sunt secreta, ut in diuersa distractus, nec anima per corporis conuersationem distrahatur, nec corpus distractum tam sancta conuersatione [non] fruatur: pro anima uobiscum degente orationes fundite; corpus, cuius animam possidetis, tanquam optime partis sue possessores, uos salutat in Domino.




ANNO DOMINI MXLuI-MCXu
MATHILDIS COMITISSAE





uITA ET DIPLOMATA






uolume back matter






INDEX RERUM ET uERBORUM QUAE IN OPERIBUS GOFFRIDI uINDOCINENSIS CONTINENTUR.  Reuocatur Lector ad numerales notas crassiori charactere textui insertas. [1Kb]

    Abbas S. Albini, 8, 18, 176. Angeriacensis, 41, 160, 165. Batiacensis, 45. Bellilocensis, 102. Biennensis, 40. Blesensis, 70. Boneuallis, 40, 182. Carrofensis, 40. S. Florentii, 168. S. Ioannis, 150, 254. S. Launomari, 186. Lemouicensis, 189. S. Nicolai, 43, 111. S. Sergii, 170, 175, 180. uindocinensis, 50. uizeliacensis, 36. Abbas intrusus et Simoniacus, 40. Ob flagitium depositus, 40. In monachum suum calumniator, 111. Abbates Deus constituit, ipsi monachos, 192. Abbatibus episcopalia ornamenta concessa, 86. Abbatum professio apud episcopos, 67, 87, 300. Acephali abbates, 87.
    Abnegatio sui, 238.
    Adami primum peccatum non fuit esus uetiti, 361.
    Adelardus de Castrogunterii, 242, 268.
    Amicus erga amicum, nisi cum illum offendit, erubescere non debet, 33. Constans, 233, 235. In necessitate, 34, 84, 181.
    Andegauis, 99, 109, 207, 210.
    Andegauensis comes excommunicatus a legato, 41.
    Andreas de uitreio, 40.
    Andreas monachus, 211, 291.
    Angarie, 153.
    Angeli ad defunctos internuntii, 254. Angelus peccans damnatur, homo liberatur, 324. Angeli superbia unde, 362
    Alexander II abbates uindocinenses ordinalitia ornat dignitate, 23, 50.
    Aliter, male, 13, 60, 62, 140, etc.
    Alodiarius, 34, 45.
    Alodium, 3, 27, 32, 34, et passim.
    Alogia, 229.
    Altarium redemptio, 48, 123, 124.
    Amblardus abbas Lemouicensis, 189.
    Amicorum ope et consilio uitiose cause releuantur, 237
    Angeriacensis abbas, 41.
    Anglicus rex, 41, 252.
    Anima carnem infecit, non caro animam, 212.
    Appellatio ad sedem apostolicam, 5, 9, 59, 148, passim.
    Apostoli a Christo electi et consecrati, 117, 274, 302.
    Arce federis mystica expositio, 291, 297.
    Archembaldus abbas S. Albini, 7. 176, 177. Cum Pagano de abbatia contendit, 8, 9, 10. Romam a Paschale uocatus, 18.
    Archembaldus, 27.
    Armannus mon., 26, 27.
    Archidiaconus Andegauensis, 48, 52. Pictauensis, 40. Santonensis, 150, 154. uindocinensis, 63, 74, 75.
    Archiepiscopus Lugdunensis, 50, 76. Remensis, 52. Senonensis, 76. Turonensis, 31, 34, 51, 85, 140, 230.
    Archiepiscopus in parochia suffraganei episcopi eo inconsulto agere nichil debet, 149.
    Archileuita, 75.
    Archipresbyter Sauiniaci, 127, 129. uindocin., 79, 65.
    Astho, 152.
    Aureliani, 50.
    Banleuga castelli uindocin., 72
    Baptismus Christianum facit, 273. Necessarius re aut uoluntate, 360.
    Barbarini solidi, 40.
    Batiacensis abbas, 45.
    Beatitudo falsa, uera miseria, 38, 188, 248.
    Bellilocensis abbas, 102.
    Benedictus monastice uite institutor, 402. Eius Regula ceteris perfectior, 408. Sermo uite historiam continens, 402.
    Beneficia aliena tutius est predicare, quam sua, 95.
    Beneuentana urbs, 231.
    Bernardus abbas S. Launomari, 186. Bernardus abbas S. Sergii, 170.
    Bernardus mon. apud Castellum, 214.
    Bernerius abbas Boneuallis, 40, 181, 182, etc. Bernerius prior Credonensis, 216.
    Biennensis abbas, 40.
    Blesis, Blesensis abbas, 70.
    Bonauallis, 89, 97. Boneuallis abbas, 40.
    Briccius cellararius Credonis, 210.
    Britones monachi, 227.
    Bruno episcopus sed. apost. legatus, 70.
    Buatmundus, 65.
    Bullatum priuilegium, 89.
    Burgenses, 34, 73.
    Callistus II papa, 24, 25, 26, 28, 281, 288. Turonis spoliatur a furibus, 27. Beneuenti moratur, 231.
    Camerula monasterii, in qua flagitium commissum, Goffridi iussu destructa, 216.
    Caortie castellum, 142.
    Canones, sedis apost. leges, a Spiritu sancto dictati, 92.
    Capillorum mystica significatio, 393.
    Caput ieiuniorum, 158.
    Cantilena composita in legatum, 39. Cantilene saltus non respondens, 59, 130, 134.
    Capa, 231.
    Carcer castrum, 126, 131. Ecclesia S. Nicolai, 140.
    Cardinalis, 20, 33, 135, 151.
    Carnotum, 63, 80, 97. Capitulum S. Marie, 70, 71. Secretarius B. Marie, 226.
    Carrofensis abbas, 40.
    Castellum, loci nomen, 214.
    Castrum Gunterii, 242.
    Castrum Lede, 126.
    Cellararius, 168, 212.
    Cenomanum, 131.
    Census XII solidorum Romane Ecclesie penditur a monasterio uindoc. 23.
    Census pro altari, 123, 125.
    Charitas prioratus, 195.
    Charitas sine aliis uirtutibus uenialis, alie sine illa damnabiles, 108.
    Christus ex tribus substantiis, 385.  Totum hominem simul suscepit, 339, 341, 383. Iudex etiam in cruce, 355, 371. Christi incarnatio totius Trinitatis opus, 337, 354, 383. Transfiguratio non naturam diuinam, sed carnis glorificande speciem exhibuit, 270. Mors iis tantum proficit, qui diligunt ipsum, 342. Cur ex latere dextro sanguis et aqua, 356. Resurrectio cur die tertia, 352, 362. Cur paucis tantum et bonis post illam apparuit, 363. Ascensionis miranda, 366. Tria opera que aliis nemo faciet, 364. Iudicandi munus et potestas, 368, 369, 370, 371. Intercessio in celis, 326. Christum sequi et mundum impossibile, 240.
    Clamorem facere, 129, 303.
    Clarus mons, 256.
    Claues Ecclesie agitare, 91, 301.
    Cluniacus secundus paradisus, 162
    Comes Andegauensis, 18, 41, 46, 49, 109. Pictauensis, 21, 252, 254. uindocinensis, 28, 72, 100, 100, 129
    Comitissa Britannorum, 259, 260 Pictauensis, 258. uindocinensis, 4, 78, 82, 127, 128, 130, 133.
    Concilium Aruernense, 88. Eius decretum de altarium redemptione, 48, 123, De spoliatis, 91, 92. Aurelianense Umbaldi legati, 50. Romanum Paschalis II, Callisti II, 21, 159.
    Concilium nullum ratum sine apostolica auctoritate, 244.
    Conductus, 36, 76, 80, 127, 129, 131.
    Confessio que fit sacerdoti, fit Deo, 251. Ubi, cui, et quando facienda, 295. De quatuor peccatis uniuerse Ecclesie fieri debet, 251.
    Confirmatio sacra, 298. Eius uis, 353.
    Cono episcopus legatus sedis apost., 34.
    Consuetudines et exactiones peruerse, 3, 83, 93, 110, 153, 255.
    Conuersio ad Deum non differenda, 223.
    Conuersus monachus, 176. Laicus, 111.
    Credonis castrum, 210, 243, 250, 255. Claustrum et curtis S. Clementis, 210, 216, 243.
    Cremona, 159.
    Criminis accusatus in accusantis potestate manere non debet, 112.
    Crucem baiulare Christus iubet non querere sepulturam, 28, 159
    Curtis, 216
    Damnati hominis miseria, 223, 224.
    Decimas Ecclesie quando debeat Ecclesia, 156.
    Decime salinarum, 156.
    Dedicare, commendare, 141.
    Dei misericordia caritatis eius maximum opus, 354. De ea non presumendum, 327. Misericordia et iustitia, 224. Flagella ad conuersionem peccatoris, 364, 329.
    Diaboli idola qui sint, 346.
    Dignitatum sublimitas grauiora facit peccata, 108.
    Dislaudare, improbare, 125.
    Dispensatio interdum necessaria,  287. Quomodo in Ecclesia fieri debeat, 288.
    Duellum capere, 154.
    Eblo, 1, 144.
    Ecclesia fide, castitate et libertate uiuit, 15, 120, 279, 289. Ecclesie auctoritatem seculares sua consuetudine annullare conantur, 83. Sic tueri conuenit, ut discretio seruetur, 286. Ecclesie iniuria nichil grauius apud Christum, 122.
    Ecclesiasticam causam seculari aut peregrino iudicio terminari est iniustum, 82.
    Effide, loci nomen, 403.
    Electuarium, 204.
    Episcopus Andegauensis, 4, 31, 37, 48, 49, 52. Carnotensis, 5, 27. Cenomanen. 4, 31, 37, 144. Engolismensis, 9, 31. Pictauensis, 40, 44, 47. Redonensis, 126, 233. Santonensis, 1, 4, 254.
    Episcopus Dominus et imperator Christianorum, 273, 278. Iure diuino regibus et imperatorib. dominatur et illis debet reuerentiam, 284. Qualis eligendus, 275. Episcopus non est, qui timet exsilium, dolorem, mortem 103. A fide errans redargui potest a subdito, 140. Deponi non potest a legato, 42. Episcopi a laicis inuestiti, 16. Episcopi ordinatio consistit in electione et consecratione, 117, 273. Canonica electio, que per clericos, 275. Episcopo non obedire graue est, 74, 149.
    Equitature, equi, 129.
    Eua inclusa, 222.
    Ermengardis comitissa Britannorum redit ad seculum, 259. Eius pietatis opera, 260
    Ernaldus decanus Carnot., 62.
    Eucaristie sacramentum declaratur, 269. Cur sub speciebus, 270. uerum Christi corpus et sanguinem continet, 270, 384. Aliter a malis, aliter a bonis sumitur, 271. In eo panis et uini fit conuersio, 272. Disputationem non postulat, sed fidem, 384.
    Excommunicandus non est, qui multitudinem secum habet, 287.
    Excommunicatis non communicandum, 22, 27, 100, 144. Ne mortuis quidem, 152. Sine satisfactione non absoluendi, 55, 128, 131, 132.
    Excommunicationem a legato inflictam papa non probat, 41.
    Femineus sexus fragilis et delicatus, 321. Etiam amicis inimicus, 47. Ad decipiendum usitatus, 135. Suspectos reddit etiam religiosos, 205. Ubi bonus nullus melior, ubi malus nullus peior, 215. Rectores suos sepe traxit ad mortem, 220. Multorum malorum auctor, 197.
    Ferruchius custos palatii Later. pro Guitberto, 20, 21.
    Festiuitas B. Aegidii, 80. S. Beati, 82. S. Benedicti, 402. S. Clementis, 18. S. Marie, 165. Assumptionis, 45. Omnium Sanctorum, 18, 54, 62. Theophanie, 64. Trinitatis, 141, 182, 208.
    Fides sine dilectione diabolum imitatur, 312. Sine bono opere mortua est, 353. Fidem Christianam defendere licet etiam criminoso, 120, 270. Fidei defensio paradisum promeretur, 121 281.
    Flaici insula, 151.
    Flocellus, 62.
    Florentii  abbas, 168.
    Fons Ebraldi, 45, 47, 207.
    Formate et formose littere, 68, 134.
    Formicam plaustrum trahere dedecet, 178.
    Francia, 22.
    G. Prior de Charitate, 195.
    Garinus mon. cellararius de Pinu, 168.
     Garinus Galandi fit monachus, 180.
    Gilbertus mon., 217.
    Giraldus Ostiensis episcopus, legatus, 36.
    Girardus Normannus episc. Engolismensis legatus, 37. De exili loco sublatus, 39. uulgi cantilena perstrictus, 39. Multa eius improbe facta commemorantur, 40, 41, 42.
    Gladii duo in Ecclesia, regnum et sacerdotium: retundi alter ab altero non debet, 285.
    Gladiatorius spiritus, 166.
    Goffridus episcop. Andegauen., 103. Carnotensis, 78, 80, etc.
    Goffridus abbas Blesensis, 70.
    Goffridus abbas uindocinensis iuuenis et nouitius electus, 67. Ab Iuone sacratus, 56. Rome presbyter ordinatus ab Urbano, 30, 48, 94. Lateranense palatium Urbano recuperat, eiq. pedem primus osculatur, 20, 23, 30. XII millia solidorum pro Ecclesia Romana expendit, 19, 23, 29. B. Prisce ecclesiam recipit ab Urbano, 30. Item a Callisto, 28. Concilio Aruernensi interfuit, 91, 123. Carus Urbano quasi unicus filius, 26. Urbanum et Paschalem uindocini excipit, 35. Cum Callisto ueteri necessitudine coniunctus, 24, 25. Honorio munera mittit, 31, 47. Duodecies transalpinauit, ter captus est, 30. Lugduni apud primatem diuersatur, 76. Monasterium uindoc. locupletat, 22, 29. Aemulos patitur, 29. Alienus a Simonia et laica inuestitura, 29 et 94. Natura uelox ad indulgentiam, 206 Eius crebra infirmitas, 1, 8, 30, 33, 150, 198, 207. Ordinatio pro monachis in capitulo, 304. Soliloquium cum Deo, 203. ueniam a suis poscit, 199.
    Goffridus de Alogia, 229.
    Goffridus de Meduana, 203.
    Goffridus Tauniacensis, 146.
    Gratus episcopus, 130.
    Goffridus Danielis archipresbyter uindoc 62, 65, 68.
    Goffridus mon. de Surgeriis, 208.
    Goscelinus archidiac. Santonensis, 154.
    Grauia, 100.
    Gregorius uII, papa in exsilio mortuus ne inuestituras laicis concederet, 16. Eius decretum de inuestituris, 16, 118, 277.
    Gualterius abbas S. Sergii, 180.
    Gualterius mon. uindocin., 97.
    Gualterius thesaurarius, 229, 230. Designatus archiepis. Turon., 230.
    Guarnerius archidiaconus Andeg., 231, 232, 242, 243. Nutritor Goffridi abbatis, 243.
    Guerre in episcopatu Pictau, 47.
    Guillelmus dux Aquitanorum, 252, 234, 255, 256. Formosus, 254. Hierosolyma profectus, 258
    Guillelmus abbas S. Florentii, 168, 170, 175.
    Guillelmus archidiaconus Andeg., 175. Pictauensis, 40.
    Guillelmus prepositus Oleronis, 152 257.
    Guillelmus monach. duellum capit, 154.
    Guillelmus prior Castelli, 214, 215.
    Guitbertista heresis, 20.
    Guitbertus, 20, 23, 30, 31.
    Heresis quid sit, 281.
    Hereticus heretici testimonio, in eo heresis genere quo conueniunt, minime damnatur, 17.
    Haimericus de Rancone in excommunicatione peremptus, 151.
    Hamelinus abbas S. Albini, 12.
    Hamelinus prior Credonensis, 210.
    Hamelinus de Monte Aureo, 131, 132.
     Hamelinus monach. uind., 114, 115 196, 291.
    Harduinus de Malliaco, 51.
    Henricus abbas Angeriac., 160, 165, 166.
    Henricus rex Anglorum, dux Normannorum, 252.
    Herbertus presbyter de Sauiniaco, 217.
    Herbertus mon., 213.
    Herueus de Scalis, 86.
    Herueus inclusus, 222, 226, 227
    Hierosolyma peregrinari monachos uetat Urbanus, 187.
    Hildebrandus archidiacono. Rom. Ecclesie legatus, 36.
    Homicidarum tria genera, 195.
    Hilgotus, 131.
    Homo non sua solum, sed seipsum Deo debet, 299.
    Homo pronior ad imitationem mali, 107.
    Honorius II papa, 30, 31.
    Honor Credonensis, 265.
    Hospitum susceptio, 105, 167, 168, 176.
    Hubertus archidiaconus Andeg., 104, 235, 236.
    Hubertus cantor Andeg. Ecclesie, 231, 232, 233.
    Hugo archiepisc. Lugdunensis, legatus, 49.
    Hugo abbas Cluniacensis, abbatum excellentissimus, 160, 163.
    Hugo decanus Carnotensis, 97. Prepositus Carnotensis, 27.
    Hugo prior uind., 199, 200.
    Hugo Chaorcinus fit monachus, 243.
    Ildebertus episcopus Cenomanensis post metropolitanum primus, 116 125, 126, etc.
    Inclusus, 222.
    Inducie secundum canones, 86.
    Ingebaldus monachus uindoc, 199.
    Iniurie condonande, 233.
    Innocentes, nec uoce, nec uoluntate martyres, 14.
    Interdictum uiolatum, 73, 74.
    Inuestiture sacramentum, 118, 278, 279, 282, 284. A consecratore accipi debet, 278, 282. Per uirgam et annulum, 278. Inuestitura laicorum heresis, 15, 118, 277, 278. Simoniaca, 119, 158, 279. Ab apostolis damnata, 118, 277. Inuestitura ecclesiasticarum possessionum regibus permittitur, 283. Alia est que episcopum perficit, alia que pascit, 284. Inuestiture iudicium, 91, 97.
    Isembertus Eblonis F., 144.
    Italie calores mortiferi, 28.
    Iuo episcopus Carnotensis lumen scientie mundo prelatum, 58. Professionem exigit a Goffrido, 60, 67. Eius epistole, 78.
    Ieiunii ratio que probanda, 203
    Ieiunium anime, 203.
    Ioannes abbas Dolensis, 167
    Ioannes filius comitis uindoc., 100.
    Ioannes Fricapanem, 20, 30.
    Ioannes monachus cementarius, 4, 131, 138, 142, 143.
    Iordanus mon. de Podio Rebelli, 208, 209.
    Ioscelinus monac. conuersus apud Maironem, 176.
    Iudicii uocatio, 91. Per quos fieri debeat. 147. Iudicii extremi utilis meditatio, 146.
    Iueta uxor Eblonis, 140.
    Iunii mensis ieiunium, 137
    Iustitia uera nec amicum iuuat mendacio, nec inimico in ueritate deest, 70. Iustitie sepultura, 74, 81.
    Iustorum in iudicio securitas, 385
    Karilefus , 127.
    Lacrymarum preces meliores quam  uerborum, 392.
    Laicis de Ecclesiis, earumue rebus disponere nefas, 158, 278, 283.
    Lambertus abbas S. Nicolai, 112.
    Latro in cruce Dimas, 401. Ea hora saluatus, qua Adam expulsus, 355. Confessor fit ex latrone, martyr ex confessore, 398. Cum Petro et apostolis confertur, 399.
    Lauarzinum castrum, 137.
    Launomarus , 101.
    Legati a latere, 36. Legatus sedis apostol. Bruno episcopus, 70. Cono episc., 32. Girardus Ostiensis, 36. Girardus Engolismensis, 36. Hildebrandus archidiaconus, 36. Hugo archiepiscop., 49. Umbaldus archiepisc., 50. Raimbaldus, 36. Richardus episc., 34. Stephanus, 36. Legatus episcopos deponere non potest, 42. Potestate abutens, 96.
    Legis interpres optimus, qui auctor 92.
    Lemouicensis abbas, 189.
    Leprosus Guillelmi filius, 80.
    Liberum arbitrium, potestas sui, 361.
    Librate, 95, 114, 128.
    Lingue peruersitas, 18
    Lugdunum, primas Lugdunensis, 76.
    Luxuria non est superbia grauior sed turpior, 330.
    Marce argenti, 29, 40.
    Mairo, loci nomen, 176.
    Maius Monasterium B. Martini, 79, 80, 81, 84. In archiep. insurgit, 85.
    Malo nascenti occurrendum, 153.
    Mala pro bonis retribuere, retributio quam Deus non nouit, 23, 32, 59, 89, 115, 155, 161.
    Malileonis uicecomes, 40.
    Malliacus, 51.
    Maria mater Christi et Christianorum, 380. Deo prima uouit uirginitate, 343, 382. uirgo perpetua, 323, 338, 348, 382. Refelluntur qui in partu uirginem negant, 348. Porta Domus Domini, 348. Deum et Dei filium peperit, 337. Marie pater, filius et sponsus Christus, 383. Purificatio, 373. Intercessio efficax, 266, 381, 385, 386. Theophilum liberat, 388. Qui eam honorat, filium honorat, 387.
    Maria Magdalena apud Phariseum, 390. Patriam uoluntario exsilio reliquit, 396. Penitentie forma, 395.
    Martyrium etiam contra uoluntatem fructuosum, 14.
    Masculi solidi Pictauenses, 41.
    Mathildis comitissa Pictauensis, 259.
    Mauricius abbas Blesensis, 70.
    Mauricius de Credone, 250.
    Mauricius Rotuniardus, 37.
    Maurilius episcopus electus a Martino, 116.
    Medici anime, libri diuini, 234.
    Medicina de uulnere et uulnus de medicina, 330.
    Michel clericus, 149.
    Mima auctor electionis Rainaldi episc. Andeg, 116.
    Mineruam docere, 167.
    Mittere in rationem, 72.
    Monachare, 180, 227.
    Monachatus summe humilitatis signum, 303.
    Monachus non est, qui obedientiam non facit, 211. Sine licentia superioris etiam bona patrare non potest, 202, 408. Sua et aliorum peccata reuelare debet abbati, 216. Quomodo in capitulo se gerere debeat, 303. Monachis carnium esus uetitus, 4. Aegrotis permissus, 215. uestem mutare non licet, 267. Peregrinatio interdicta, 187. Monachos non expedit turbam admittere, presertim feminarum, 215. Quies decet, 6, 101. Monachi peregrini qui, 187. Monachus cementarius, 4. Fugitiuus  excommunicatur, 143. Monachum noti monasterii sine licentia abbatis sui retinere nefas, 164, 179. Facit paterna deuotio, uel propria professio, 149. Monachorum consuetudines que a regula discrepant, laudari non possunt, 77. Ab eis nichil exigendum contra regulam, 252. Monastica professio, 187, 266. Prima non uiolanda, 163. Monastice religionis sacramentum, 94. Secunda regeneratio habitus, 163. Stola secunde regenerationis, 179, 188, 402.
    Monitio, iudicii uocatio, 147.
    Mons aureus, castellum, 37, 131.
    Mons Contorius, 46.
    Mons laudatus, 79.
    Mors non differenda, que fructuum facit meliorem, 13.
    Mundum qui sequitur a uia Christi aberrat, 238, 259. Relinquentium premium, 247, 248. Ante oportet deserere, quam nos deserat, 265.
    Muscipula Satane, 103.
    Mussitare, mussitatio, 89, 191.
    Nauicularia benedictio, 67, 302.
    Neptunus uel Aethiops, 298.
    Neophytus. episcop. hereticus, 2.
    Nequam unum per alterum condemnare ars optima, 230.
    Nicolaus II papa, 50.
    Nicolai  abbas, 43, 111.
    Niuelo, 27, 63, 65, 69, 81, 97.
    Noctes a laicis postulantur, ex canonibus inducie, 86.
    Obedientia prioratus, 22, 100, 101, 168, 253, XXu millibus solidorum redempta, 22. Obedientie forma et merces, 209. Perfectio, 408.
    Oblationes confessionum, altaris mortui, 155.
    Obliquo sidere res considerare, 30.
    Odium inter prelatos perniciosum, 107. Sepe mendacium parit, ut ueritas odium, 218.
    Olero insula, 45. Ecclesia B. Marie et S. Nicolai, 45. Prepositus Oleronis, 152.
    Olona, 208.
    Olricus de S. Karilefo, 127, 128.
    Operibus sanctis ad uitam beatam festinamus, 222.
    Orandi modus, 245.
    Oratio ad Iesum, 316. Ad Matrem Domini, 316.
    Orhandis monocula, 265.
    Oues malam in partem, 171.
    Paganus electus abbas S. Albini, 8.
    Paganus Alberici F. monachus, 47, 97, 158, 178.
    Paganus Niuelonis frater, 81.
    Papa soli Deo innocentiam debet, 38, 87, 96.
    Paratus, apparatus, 12.
    Parisius, 89.
    Paschalis primi pape canon., 2.
    Paschalis II, 2, 3. Teutonici regis uiolentie succumbit, 10. Reprehenditur a Goffrido ob concessas inuestituras, 13. Eius concilium, 21.
    Pastor Ecclesie a fide exorbitans non est pastor, 16. Fur et latro, qui a laico inuestitur, 120, 275. Lupus est, qui oues non pascit, sed de illis pascitur, 17. Tria habere debet, 304. Grauius est eius peccatum, quam subditi, 108. Pastoribus honor et obseruantia debetur, 190, 191. Auctoritas nec maior iustis, nec minor iniustis, 191.
    Paupertatis uoluntarie laus, 240, 241, 242, 249.
    Peccare est hominis, nichil corrigere diaboli, nichil peccare angeli, 218.
    Peccati primi pena bonos et malos sequitur, 361, 362. Peccata nostra indigent confessione et penitentia, 251. Preuenienda, ne ab eis preueniamur,  263. Tanto sunt maiora, quanto maiora in nos Dei beneficia, 224.
    Peccatoris penitentis consolatio, 308. Se ipsum accusantis lamentatio, 310.
    Pellicia grisia, 27
    Perseuerantia sola mercedem habet, 170.
    Petro et Paulo datus Ecclesie principatus, 11. Utriusque sanguine Roma laureata, 12. Usi ambo dispensatione, 288. Petri Paulina reprehensio, 276.
    Petri nauis, quandiu Iudam habuit, passa tempestatem, 11.
    Petrus diaconus cardinalis, 33, 272.
    Petrus episcopus Santonensis, 152, 153.
    Petrus abbas Bellilocensis, 102.
    Petrus archidiac. Santonensis, 150.
    Petrus archipresbyter de Sauiniaco, 127, 129.
    Petrus Goscelini mon. uindoc., 162.
    Petrus de Caortiis, 142.
    Petrus de Monte Aureo, 37
    Petrus de Monte Contorio, 46.
    Philippicam retractare, 32, 179.
    Pictauensis comes excommunicatus 21. Pictauenses masculi, 41
    Pictauis, 166.
    Pigritor, 1, 3, 83, 230.
    Pinus, loci nomen, 168.
    Pisostum, 81.
    Placitare, litigare, 82
    Podium rebelle, 208.
    Penitentia quid sit, et quomodo agenda, 331, 358. Non differenda in finem, 332. Sola medicina peccati post baptismum, 333, 358, 359.
    Pontius abbas Cluniacensis, 162.
    Possessio triginta annorum, 40, 154, 161. Quinquagenaria, 40. Septuaginta, annorum, 45.
    Prelatus communi aliorum pane et uino non contentus reprehenditur, 211. Fratrum necessitatibus prouidere debet, 211. Compati necessitatibus, 309. Contra Dei legem precipiens auctoritatem amittit, 141. Erga penitentes mutare debet sententiam, 206. Prelatis ob murmurantium uel detrahentium pena, 190, 191. Non in omnibus obediendum, 141. Male astutis obedire tutum non est, 113.
    Prepositus Ecclesie a minori ordine reprehendi non debet, 193. Prepositus monasterii, 216.
    Prepositus comitis Pictau., 255, 257.
    Presumptio fructuosa de Domini pietate, 329.
    Primas Lugdunensis, 76.
    Prisce  ecclesia, 8, 28, 29, 30.
    Professio abbatum apud episcopos, 300, 301. Professio monastica, 163, 180, 189, 267.
    Prosperitas in errorem non uertenda, 232.
    Proximi utilitati prouidendum, 168. De profectu gratulandum, 176.
    Puteus deceptionis, 60.
    Radulfus archiepiscopus Turonensis, 34, 51, 230.
    Radulfus de Balgentiaco, 266.
    Raimbaldus sedis apost. legatus, 36.
    Rainaldus episc. Andeg., 103, 105. uitiosa eius electio, 115, 173. Idem archiepisc. Remensis, 52.
    Rainaldus de Credone, 264.
    Rainaldus Chesnelli clericus Santonensis, 41, 154.
    Rainaldus monast. uind., 204.
    Rainaldus Quartaldus monast., 208, 209, 253, 258.
    Rainardus, 99.
    Rannulfus episcopus Santonensis, 144.
    Reclamare, reclamatio, 93, 132, 154.
     Recordari, quid sit, 53.
    Recredi, 93.
    Redemptio Ecclesiarum, 48, 123.
    Redonensis episcopus captus, 126
    Regula S. Benedicti in abdicatione abbatie porrecta, 9.
    Remissio inordinata pietas non est, 55, 74.
    Respectus, 82.
    Resurrectionis nostre modus, 363.
    Richardus episcopus legatus, 34.
    Richardus archidiaconus Andeg, 48, 52.
    Robertus de Monte laudato, 79.
    Robertus Fontis Ebraldi fundator, 218. Omnium in se oculos conuertit, 220. Mira eius simplicitas et confidentia, 220. Robertus mon. uindoc., 102, 202.
    Romane Ecclesie dignitatis excellentia a Christo in B. Petro collata, 64. Non omnia licent, 276. Uniuersali omnium matri obedire utile et honorificum, non obedire damnosum, 10.
    Romana Ecclesia nullam a Deo accepit iniustam potestatem, 66. Omnem Christianitatem diiudicat, 67.
    Romana sedes nunquam errare consueuit, 11. Oppressis materna pietate subuenit, 9, 62, 65.
    Sacramenta Ecclesie Christus conficit, 284. Gratis dari et accipi debent, 300. Sacramenti iteratio, 299. Sacramentum inuestiture, 118, 274. Monastice regenerationis, 94 Aque, salis, 119. Annuli et uirge, 159. Sacramentum baptismi, 273. Corporis et sanguinis Domini, 271. Confirmationis, 298. Ordinationis episcoporum, 273, 274. Unctionis infirmorum, 298.
    Sacrificium cordis, 196.
    Sanctimoniales Fontis Ebraldi, 207.
    Sauaricus monachus laicus S. Nicolai, 111, 112.
    Sauiniacus, Ecclesia Sauiniacensis, 127, 135, 117.
    Sanctorum inuocatio, 13, 344, 395, 401.
    Santonicum, 168.
    Schisma Ecclesie uitandum, 286.
    Senonensis archiepiscopus Lugdunensi tanquam primati obedientiam promittit, 76.
    Sententia in re incerta non ferenda, 217. Nec absente reo, 132, 147.
    Sepultura pauperibus permittitur tempore interdicti, 73.
    Sepultura iustitie, 74, 81. Sepulture  paterne locum ornare, 261.
    Sergii  abbas, 170, 180.
    Seusa, 131
    Sigebrannus, 129.
    Simeon senex figura penitentie, 376.
    Simon Magus hereticus primus, 174 183, 281, 300.
    Simonia a lingua, manu, obsequio, 301.
    Simoniaca heresis, 174, 183, 277, 281. Iudam et Giezi imitatur, 302.
    Simplicitate nimia nonnulli damnantur, 171.
    Spes timori socianda, 327, 391.
    Spoliati rebus suis ad iudicium aut concilium non uocantur, 69, 90, 91, 92, 93, 127, 148, 179.
    Stampe, 89.
    Stephanus decanus Andeg., 116, 231, 232.
    Superbia mater et matrix totius iniquitatis, 85.
    Surgerie, Surgeriarum ecclesia, 154, 207.
    Sutrium, 231.
    Tabernaculi Moysis mystica expositio, 232.
    Tauniacensis, 146.
    Tetbaldus de Grauia, 100.
    Teutonicus rex Henricus alter Iudas, 11. Rex sacrilegus, 17. Lucifer sui temporis, 18. Eius in Paschalem uiolentia, 19.
    Testes de domo prodeuntes non recipiendi, 58.
    Theophilus a B. Maria liberatus, 388
    Timor Dei duplex, 224.
    Timor spei sociandus, 391.
    Transgulatus, 188.
    Tribulatio desideranda ubi Christus est causa, 201.
    Trinitatis mysterium declaratur, 294, 295.
    Turonum et Turoni, 27, 125, 133, 139, 204, 230.
    Turtures et columbe in Purificatione, 375.
    Ulgerius episcopus Andeg, 122.
    Umbaldus archiepiscopus Lugdun., legatus, 50.
    Unctio infirmorum an iteranda, 77, 78, 299.
    Urbanus II papa, 1. Retractat iudicium suum contra uindocinenses, 19. Rome latet apud Ioannem Fricapanem,  20, 30. Lateranum et Turrim recipit opera Goffridi, 30. Professionem a Goffrido Iuoni factam infringit, 61, 87. Redemptionem altarium damnat in synodo Aruernensi, 123. Eius priuilegia duo pro uindocinensibus, 87, 88.
    Ursio Niuelonis F. 63, 65, 81.
    uauassores, 100.
    ueritas falsa, 51.
    uicariorum redemptio, 122, 123.
    uicecomes de Maloleone, 40.
    uictor II papa, 50.
    uictoria Dei et uictoria diaboli, 108.
    uindocinum, 14, 63. Castellum uindocinense, 68. Castrum, 73, 100. Canonici regulares S. Georgii, 72.
    uindocinensis comes Hierusalem pergit, 28. Comitissa ecclesiam Sauiniacensem monasterio uindoc. aufert, 4, 127. Eamdem reddit, 135.
    uindocinense monasterium alodium B. Petri, 3, 27, 34. Nullum eo melius ordinatum in Francia, 22, 29. Locupletatur sub Goffrido, 22, 29. Censum XII solidorum Rom. Ecclesie debet, 23, 29. Ab episcoporum interdicto cum suis Ecclesiis liberum, 55. Solius pape et abbatis dominationi paret, nec ab aliis excommunicari uel interdici potest, 35, 88. Pontificum epistolas seruat ut reliquias, 6. De eius rebus solus papa iudicat, 147, 157. Eius libertatem illibatam seruant legati, 36. Persecutores excommunicantur, 38. Littere ad Paschalem, 5. Armaria aquis natant, 99. Cum monasterio S. Albini controuersia, 19, 177, 179.
    uindocinensis abbas proprius et specialis filius pape, 19. Inter eum et papam nulla persona media, 60. Nec subditus, nec professus est episcopi Carnotensis, 60. Ad concilium ire non cogitur, nisi a papa ipso celebretur, 36, 50. Nulli episcopo professionem facit, 61, 67, 87.
    uindocinensis monachus quilibet ab episcoporum potestate liber, soli pape et abbati obnoxius, 88.
    uitam malam mors bona non sequitur, 340. uita presens ob futuram contemnenda, 222. uite future felicitas, 222, 247.
    uizeliacus, 33.
    uizeliacensis abbas necatus, 36.
    uocem oris Deus non attendit, sed cordis, 196.







INDEX EORUM Ad quos mittuntur epistole et opuscula Goffridi uindocinensis. [1Kb]

     Adelardo de Castro Gunterii, lib. u, epist. 25.
    Amblardo abbati Lemouicensi, Iu, 22
    Andree monacho, Iu, 38, 29, 40. Opusc. 7.
    Archembaldo abbati S. Albini, Iu, 10, 11.
    Bernardo abbati S. Launomari, Iu, 20.
    Bernardo abbati S. Sergii, Iu, 8.
    Bernerio abbati Boneuallis, Iu, 14, 15, 16, 17, 18, 19.
    Bernerio priori Credonensi, Iu, 44, 45.
    Briccio cellarario, Iu, 36.
    Callisto pape, I, 10, 11, 12, 13. Opusc 3, 5, 6.
    Cononi episcopo, legato, I, 18.
    Ermengardi Britannorum comitisse, u, 23, 24.
    Eue incluse, Iu, 48.
    Girardo episcopo Engolism., legato, I, 19, 20, 21, 22, 23, 24, 25, 26, 27.
    Goffrido episcopo Andegauensi, III, 1.
    Goffrido episcopo Carnotensi, II, 21, 22, 23, 24, 25, 26, 27, 28, 29, 30, 31, 32.
    Goffrido de Alogia, u, 1.
     Goffrido decano, u, 15.
    Goffrido de Meduana, u, 26.
    Goffrido monacho de Surgeriis, Iu, 34.
    Gualterio abbati S. Sergii, Iu, 13.
    Gualterio thesaurario S. Martini, u, 4, 2. Archiepiscopo Turon. designato, u, 3.
    Gualterio archid. nutritori suo, u, 4, 5, 11, 12, 13, 14
    Guillelmo duci Aquitanorum, u, 18, 19, 20, 21
    Guillelmo abbati S. Florentii, Iu, 7, 8, 9
    Guillelmo archidiacono, Iu, 9.
    Guillelmo priori de Castello, Iu, 41, 42, 43.
    Guillelmo magistro suo, u, 16.
    G. priori de Charitate, Iu, 2.
    Hainrico regi Anglorum, duci Norman. u, 17.
    Hainrico abbati Angeriacensi, Iu, 3, 4, 5.
    Hamelino abbati S. Albini, Iu, 12.
    Hamelino priori, Iu, 36, 37.
    Hamelino monacho uindocinensi, Iu, 24. Opusc. 7.
    Herueo incluso, Iu, 48, 49, 50.
    Herueo monacho de Olona, Iu, 34.
    Honorio II pape, 1, 14, 15.
     Huberto cantori, archidiacono Andeg. u, 4, 5, 6, 7, 8, 9, 10.
    Hugoni archiepiscopo Lugdun., legato, I, 28.
    Hugoni abbati Cluniac. Iu, 1.
    Hugoni priori uindoc. Iu, 27.
    Ildeberto episcopo Cenomannensi, III, 13, 14, 15, 16, 17, 18, 19, 20, 21, 22, 23, 24, 25, 26, 27, 28, 29, 30.
    Ingebaldo monacho uindoc. Iu, 26.
    Iuoni episcopo Carnotensi, II, 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19.
    Iuonis Goffrido. II, 20.
    I. episcopo, III, 42.
    I. priori, Iu, 46.
    Ioanni abbati Dolensi, Iu, 6.
    Iordano monacho de Podio rebelli, Iu, 43, 35.
    Mathildi comitisse Pictauensi, u, 22.
    Monachis uindocinens. Iu, 25.
    O. abbati, Iu, 21.
    Omnibus episcop. abbatibus, etc., III. 30.
    Omnibus Christianis opusc., 1.
    Paschali II pape, I, 2, 3, 4, 5, 6, 7, 8, 9.
     Petro cardinali diacono, I, 16.
    Petro Leonis cardinali, opusc., 2.
    Petro episcopo Santonensi, III, 38, 39, 40, 41.
    Pontio abbati Clun., Iu, 2.
    Radulpho archiepiscopo Turon. I, 30.
    Radulpho de Balgentiaco, u, 28.
    Rainaldo Remorum archiepiscopo, I, 31.
    Rainaldo episc. Andeg. III, 2, 3, 4, 5, 6, 7, 8, 9, 10, 11.
    Rainaldo de Credone, u, 27.
    Rainaldo Cartaldo monacho, Iu, 34, 35
    Rainaldo monacho uind., Iu, 29.
    Rannulfo episcopo Santonensi, III, 31, 32, 33, 34, 35, 36, 37.
    Richardo episc., legato, I, 17.
    Roberto de Arbrussello, Iu, 47
    Roberto monacho uindoc., Iu, 28.
    R. episcopo, III, 43.
    R. priori uindoc., Iu, 30, 31, 32, 33.
    Stephano decano Andeg., u, 4, 5.
    Ulgerio episcopo Andeg., III, 12.
    Umbaldo archiepiscopo Lugdunensi, legato, I, 29
    Urbano II pape, I, 1.







ORDO RERUM QUAE IN HOC TOMO CONTINENTUR.


 GOFFRIDUS, ABBAS uINDOCINENSIS.

    Notitia litteraria. 11
    Opera.
    Lectori. 29
    uita. 29
    Testimonia ueterum aliquot eiusdem etatis scriptorum et neoterici unius de Goffrido abbate uindocinensi. 31
    EPISTOLAE.
    LIBER PRIMUS.
    EPIST. I.---Ad Urbanum papam. 33
    EPIST. II.---Ad Paschalem papam 35
    EPIST. III.---Ad eumdem. 37
    EPIST. Iu.---Ad eumdem. 38
    EPIST. u.---Ad eumdem. 40
    EPIST. uI.---Ad eumdem. 40
    EPIST. uII.---Ad eumdem. 42
    EPIST. uIII.---Ad eumdem. 46
    EPIST. IX.---Ad eumdem. 48
    EPIST. X.---Ad Calixtum papam 51
    EPIST. XI.---Ad eumdem. 52
    EPIST. XII---Ad eumdem. 53
    EPIST. XIII.---Ad eumdem. 54
    EPIST. XIu.---Ad Honorium papam. 55
    EPIST. Xu.---Ad eumdem. 55
    EPIST. XuI.---Ad Petrum cardinalem. 57
    EPIST. XuII.---Ad Richardum episcopum. 57
    EPIST. XuIII.---Ad Cononem episcopum. 57
    EPIST. XIX.---Ad Girardum episcopum. 59
    EPIST. XX,---Ad eumdem. 60
    EPIST. XXI.---Ad eumdem. 61
    EPIST. XXII.---Ad eumdem. 64
    EPIST. XXIII.---Ad eumdem. 64
    EPIST. XXIu.---Ad eumdem. 65
    EPIST. XXu.---Ad eumdem. 65
    EPIST. XXuI.---Ad eumdem. 66
    EPIST. XXuII.---Ad eumdem. 67
    EPIST. XXuIII.---Ad Hugonem archiepiscopum. 68
    EPIST. XXIX.---Ad Um. archiepiscopum. 69
    EPIST. XXX.---Ad Radulfum archiepiscopum. 69
    EPIST. XXXI.---Ad R. archiepiscopum. 70
    LIBER SECUNDUS.
    EPIST. I.---Ad Iuonem episcopum. 71
    EPIST. II.---Ad eumdem. 71
    EPIST. III.---Ad eumdem. 72
    EPIST. Iu.---Ad Iuonem pontificem 73
    EPIST. u.---Ad Iuonem episcopum. 73
    EPIST. uI.---Ad eumdem. 74
    EPIST. uII.---Ad eumdem. 74
    EPIST. uIII.---Ad eumdem. 77
    EPIST. IX.---Ad eumdem. 78
    EPIST. X.---Ad eumdem. 79
    EPIST. XI.---Ad eumdem 79
    EPIST. XII.---Ad eumdem. 80
    EPIST. XIII.---Ad eumdem. 81
    EPIST. XIu.---Ad eumdem. 82
    EPIST. Xu.---Ad eumdem. 82
     EPIST. XuI.---Ad eumdem. 83
    EPIST. XuII.---Ad eumdem. 85
    EPIST. XuIII.---Ad eumdem. 86
    EPIST. XIX.---Ad eumdem. 87
    EPIST. XX.---Ad Goffridum abbatem. 88
    EPIST. XXI.---Ad Goffridum episcopum. 88
    EPIST. XXII.---Ad eumdem. 89
    EPIST. XXIII.---Ad eumdem. 90
    EPIST. XXIu.---Ad eumdem. 90
    EPIST. XXu.---Ad eumdem. 92
    EPIST. XXuI.---Ad eumdem. 92
    EPIST. XXuII.---Ad eumdem. 94
    EPIST. XXuIII.---Ad eumdem 97
    EPIST. XXIX.---Ad eumdem. 99
    EPIST. XXX.---Ad eumdem. 100
    EPIST. XXXI.---Ad eumdem. 103
    EPIST. XXXII.---Ad eumdem. 104
    LIBER TERTIUS.
    EPIST. I.---Ad Goffridum episcopum 105
    EPIST. II.---Ad Rainaldum episcopum. 105
    EPIST. III.---Ad eumdem. 106
    EPIST. Iu.---Ad eumdem. 107
    EPIST. u.---Ad eumdem. 107
    EPIST. uI.---Ad eumdem. 108
    EPIST. uII.---Ad eumdem. 109
    EPIST. uIII.---Ad eumdem 110
    EPIST. IX.---Ad eumdem. 111
    EPIST. X.---Ad eumdem. 112
    EPIST. XI.---Ad eumdem. 112
    EPIST. XII.---Ad Ulgerium episcopum 118
    EPIST. XIII.---Ad Ildebertum episcopum 120
    EPIST. XIu.---Ad eumdem. 121
    EPIST. Xu.---Ad eumdem. 121
    EPIST. XuI---Ad eumdem. 122
    EPIST. XuII.---Ad eumdem. 124
    EPIST. XuIII.---Ad eumdem. 124
    EPIST. XIX.---Ad eumdem. 125
    EPIST. XX.---Ad eumdem. 126
    EPIST. XXI.---Ad eumdem. 126
    EPIST. XXII.---Ad eumdem. 126
    EPIST. XXIII.---Ad eumdem. 127
    EPIST. XXIu.---Ad eumdem. 127
    EPIST. XXu.---Ad eumdem. 128
    EPIST. XXuI.---Ad eumdem. 129
    EPIST. XXuII.---Ad eumdem. 129
    EPIST. XXuIII.---Ad eumdem. 130
    EPIST. XXIX.---Ad eumdem. 131
    EPIST. XXX.---Ad omnes episcopos, abbates et uniuersos sancte Ecclesie filios, precipue tamen domno Ildeberto episcopo. 131
    EPIST. XXXI.---Ad Ranulfum episcopum. 132
    EPIST. XXXII.---Ad eumdem. 133
    EPIST. XXXIII.---Ad eumdem. 133
    EPIST. XXXIu.---Ad eumdem. 134
    EPIST. XXXu.---Ad eumdem. 134
    EPIST. XXXuI.---Ad eumdem. 135
    EPIST. XXXuII.---Ad eumdem. 136
     EPIST. XXXuIII.---Ad Petrum episcopum. 137
    EPIST. XXXIX.---Ad Petrum episcopum. 138
    EPIST. XL.---Ad Petrum episcopum et Goscelinum archidiaconum. 141
    EPIST. XLI.---Ad P. episcopum. 142
    EPIST. XLII.---Ad I. episcopum. 143
    EPIST. XLIII.---Ad R. episcopum. 144
    LIBER QUARTUS.
    EPIST. I.---Ad Hugonem abbatem. 145
    EPIST. II.---Ad Pontium abbatem. 147
    EPIST. III.---Ad Hainricum abbatem. 149
    EPIST. Iu.---Ad eumdem. 150
    EPIST. u.---Ad eumdem. 150
    EPIST. uI.---Ad Ioannem abbatem. 150
    EPIST. uII.---Ad Guillelmum abbatem. 151
    EPIST. uIII.---Ad Guillelmum et Bernardum abbates. 152
    EPIST. IX.---Ad Guillelmum abbatem et ad Guillelmum archidiaconum. 155
    EPIST. X.---Ad Archembaldum abbatem. 156
    EPIST. XI.---Ad eumdem. 156
    EPIST. XII.---Ad Hamelinum abbatem. 157
    EPIST. XIII.---Ad Gualterium abbatem. 158
    EPIST. XIu.---Ad Bernerium abbatem. 159
    EPIST. Xu.---Ad eumdem. 159
    EPIST. XuI.---Ad eumdem. 159
    EPIST. XuII.---Ad eumdem. 160
    EPIST. XuIII.---Ad eumdem. 161
    EPIST. XIX.---Ad eumdem. 161
    EPIST. XX.---Ad Bernardum abbatem. 161
    EPIST. XXI.---Ad Odonem abbatem. 162
    EPIST. XXII.---Ad Amblardum abbatem. 163
    EPIST. XXIII.---Ad G. priorem. 166
    EPIST. XXIu.---Ad Hamelinum et ceteros omnes. 167
    EPIST. XXu.---Ad dilectos in Christo fratres. 168
    EPIST. XXuI.---Ad dilectos in Christo discipulos, Ingebaldum et omnes alios. 168
    EPIST. XXuII.---Ad dilectos filios et fratres, Hugonem priorem et ceteros omnes. 169
    EPIST. XXuIII.---Ad Robertum. 170
    EPIST. XXIX.---Ad Rainaldum. 171
    EPIST. XXX.---Ad fratres et filios, R. priorem et alios omnes. 172
    EPIST. XXXI.---Ad fratres et filios, R. priorem et ceteros omnes. 172
    EPIST.---XXXII.---Ad dilectos filios, R. priorem et omnes alios. 173
    EPIST. XXXIII.---Ad dilectos filios, R. priorem et omnes alios. 173
    EPIST. XXXIu.---Ad Goffridum de Surgeriis, Iordanum de Podio Rebelli, Rainaldum, Cartaldum et Herueum de Olona. 174
    EPIST. XXXu.---Ad Iordanum et Rainaldum Cartaldum. 174
    EPIST. XXXuI.---Ad Hamelinum priorem et Briccium cellararium. 175
    EPIST. XXXuII.---Ad Hamelinum. 175
    EPIST. XXXuIII.---Ad Andream. 176
    EPIST. XXXIX.---Ad eumdem. 176
    EPIST. XL.---Ad eumdem. 176
    EPIST. XLI.---Ad Guillelmum et alios fratres apud castellum manentes. 177
    EPIST. XLII.---Ad Guillelmum priorem de Castello et fratres qui cum eo sunt. 177
    EPIST. XLIII.---Ad Guillelmum et fratres cum eo apud Castellum manentes. 178
    EPIST. XLIu.---Ad Bernerium priorem. 178
    EPIST. XLu.---Ad eumdem. 179
    EPIST. XLuI.---Ad I. priorem et ceteros omnes dilectos fratres. 180
    EPIST. XLuII.---Ad Robertum. 181
    EPIST. XLuIII.---Ad Herueum et Euam. 184
    EPIST. XLIX.---Ad Herueum inclusum. 186
    EPIST. L.---Ad eumdem. 186
    LIBER QUINTUS.
    EPIST. I.---Ad Gualterium et Goffridum de Alogia. 187
    EPIST. II.---Ad Gualterium, thesaurarium. 187
    EPIST. III.---Ad eumdem. 188
    EPIST. Iu.---Ad Stephanum decanum, Hubertum cantorem et Guarnerium archidiaconum. 189
    EPIST. u.---Ad eosdem. 189
    EPIST. uI.---Ad Hubertum precentorem. 190
    EPIST. uII.---Ad eumdem. 191
    EPIST. uIII.---Ad eumdem. 192
    EPIST. IX.---Ad eumdem. 192
    EPIST. X.---Ad eumdem. 192
    EPIST. XI.---Ad Guarnerium archidiaconum 194
     EPIST. XII.---Ad eumdem. 195
    EPIST. XIII.---Ad eumdem. 195
    EPIST. XIu.---Ad eumdem. 196
    EPIST. Xu.---Ad G. decanum. 198
    EPIST. XuI.---Ad Guillelmum. 199
    EPIST. XuII.---Ad ducem Northmannorum et regem Anglorum Hainricum. 200
    EPIST. XuIII.---Ad Guillelmum Aquitanorum ducem. 200
    EPIST. XIX.---Ad eumdem. 201
    EPIST. XX.---Ad eumdem. 202
    EPIST. XXI.---Ad eumdem. 203
    EPIST. XXII.---Ad Mathildem Pictauiensem comitissam. 204
    EPIST. XXIII.---Ad Hermengardem Britannorum comitissam. 205
    EPIST. XXIu.---Ad eamdem. 206
    EPIST. XXu.---Ad Adelardum de Castrogunterii. 207
    EPIST. XXuI.---Ad Goffridum de Meduana. 208
    EPIST. XXuII.---Ad Rainaldum. 209
    EPIST. XXuIII.---Ad Radulfum. 210
    Monitum in epistolam sequentem. 211
    Epist. ad Cluniacenses. 211
    OPUSCULA. 211
    I.---Tractatus de corpore et sanguine Domini Iesu Christi. 211
    II.---De ordinatione episcoporum et de inuestitura laicorum. 214
    III.---De Simonia et inuestitura laicorum; quare utraque dicatur heresis. 218
    Iu.---De possessionum ecclesiasticarum inuestitura, quod regibus concedatur. 219
    u.---Ad Calistum papam, qualiter in ecclesiam dispensationes fieri debent. 221
    uI.---Que tria ecclesia specialiter habere debet, ad eumdem papam. 221
    uII.---De arca federis. 222
    uIII.---Quid baptismus, quid confirmatio, quid infirmorum unctio, quid corporis et sanguinis Christi perceptio in anima Christiana operentur. 226
    IX.---Quid sit sacramenti iteratio. 226
    X.---De promissionibus quas pro consecratione, sub nomine professionis, abbates faciunt episcopis. 227
    XI.---De illis qui in capitulo inordinate clamant; et de his qui ibi inordinate respondent. 228
    XII.---Que tria pastoribus inesse debeant. 229
    XIII.---Inuectio Dei contra peccatorem et peccatoris confessio precantis misericordiam. 229
    XIu.---Alia inuectio contra peccatorem et penitentis peccatoris consolatio. 230
    Xu.---Lamentatio cuiusdam peccatoris accusantis se et iudicantis. 231
    XuI.---Oratio ad Iesum. 234
    XuII.---Oratio ad matrem Domini. 234
    XuIII.---Hymnus de S. Maria Magdalena. 235
    SERMONES.
    Sermo I.---In natiuitate Domini I. 237
    Sermo II.---In natiuitate Domini II. 240
    Sermo III.---In natiuitate Domini III. 244
    Sermo Iu.---In natiuitate Domini Iu. 248
    Sermo u.---De resurrectione Domini. 252
    Sermo uI.---De ascensione Domini. 258
    Sermo uII.---De purificatione sancte Marie. 262
    Sermo uIII.---In omni festiuitate B. Marie matris Domini. 266
    Sermo IX.---In festiuitate B. Marie Magdalene. 270
    Sermo X.---De latrone saluato in cruce. 274
    Sermo XI.---In festiuitate beati Benedicti 276
    Lectori. 281
    Tractatus de ordinatione episcoporum et de inuestitura laicorum. 281
    Appendix.---Priuilegium Theoderici Carnotensis episcopi, pro monasterio uindocinensi, ipso dedicationis eius die scriptum. 289

THIOFRIDUS ABBAS EFTERNACENSIS.
    Notitia historica. 293
    Notitia litteraria. 293
    FLORES EPITAPHII SANCTORUM.
    Proloquium dedicatorium. 297
    Lectori. 301
    Iterum lectori. 301
    uita Thiofridi. 303
    uersus de suis floribus 313
    Incipit proemium in librum florum epitaphii sanctorum. 313
    FLORES EPITAPHII SANCTORUM.
    LIBER PRIMUS.
     CAP. I.---De eo quod Dominus Deus noster, magnus in magnis, gloriosius operetur in minimis. 317
    CAP. II.---De spiritus et carnis, post duellum, concordia et felicitatis utriusque prerogatiua. 321
    CAP. III.---Quod nulla carnis substantia carne sanctorum sit nobilior et in ipsa corruptione gloriosior. 324
    CAP. Iu.---De reliquiis Babyle martyris, et in apostatam angelum, potestate hominis. 326
    CAP. u.---De sanctorum somatum suauissimi odoris fragrantia, et templi Dei, et arce, et altaris coaptatione mystica. 328
    CAP. uI.---De dote sancte anime et de odoris in corpus exanimatum transfusione. 332
    CAP. uII.---De distantia inter defuncta ueteris Ade, et noui Ade filiorum somata. 335
    LIBER SECUNDUS.
    CAP. I.---De mausoleis sanctorum, et quare omnis lapis pretiosus et aurum sit eorum operimentum. 337
    CAP. II.---Quod tanto cineri non comparetur materiale aurum, nec omne, quod in rebus uoluentibus est pretiosum. 341
    CAP. III.---Quod ius sancte anime sanctitatis sue affluentiam transfundat in omnia pulueris sui ornamenta et operimenta. 345
    CAP. Iu.---Quod ciues ciuitatis Uranice floccipendant quidem monstra auaritie; sed magnipendant deuotionem fidei Christiane. 347
    CAP. u.---Quod per mundi concupiscibilia, comparentur etiam celestia. 350
    CAP. uI.---Quod preclara sit sanctorum paupertas, que post carnis mortem, celi et terre meretur diuitias, et quare habeant ciboria et pyramidas. 356
    CAP. uII.---Quid sentiendum sit de illis electorum Dei pigneribus que consumuntur a bestiis et auibus, uel immerguntur fluminibus 358
    LIBER TERTIUS.
    CAP. I.---De sanctorum nominum gratia et potentia. 365
    CAP. II.---De umbris. 370
    CAP. III.---De uirgis et baculis. 372
    CAP. Iu.---De cuiuscunque texture ac generis uestibus. 374
    CAP. u.---De liquoribus aque, et uini, et olei et tumba Nicolai. 379
    CAP. uI.---De Symmyste Ioannis polyandro. 381
    CAP. uII.---De uasculis et lectulis. 382
    LIBER QUARTUS.
    CAP. I.---De ligno preuaricationis. 383
    CAP. II.---De ligno reparationis. 385
    CAP. III.---De clauis Dominicis et lancea militis. 394
    CAP. Iu.---Quod ex salutari crucis patibulo, in omne sanctorum supplicium transfusa sit sanctificatio. 395
    CAP. u.---Quod nichil in mundo pretiosum comparetur crucibus Petri et Andree ac Pauli catene. 396
    CAP. uI.---De lapidibus protomartyris Stephani et craticula Laurentii. 397
    CAP. uII.---Qua illectus cupidine scriptor libelli huius difficillime materiei presumpserit ingenioli sui manum inserere. 399
    SERMONES DUO.
    Sermo I.---De sanctorum reliquiis. 405
    Sermo II.---De ueneratione sanctorum. 407
    FRAGMENTA uITAE DUPLICIS S. WILLIBRORDI.
    I.---De primordiis monasterii S Willibrordi. 411
    II.---De translatione S. Willibrordi, et de Frithelone ex comite monacho. 411
    III.---De eodem Frithelone, ex lib. Iu uite metrice S. Willibrordi. 412
    Rhythmus de S. Willibrordo. 413

PIBO EPISCOPUS TULLENSIS.
    Notitia historica. 413
    DIPLOMATA.
    I.---Priuilegium pro monasterio S. Apri. 419
    II.---Controuersiam ualonem inter abbatem S. Arnulfi et abbatissam Buxeriensem de ponte quodam exortam compescit. 421
    III.---Confirmatio priuilegiorum prioratus de Asmantia. 422
    Iu.---Charta pro ecclesia sancti Deodati. 424
    u.---Littere de ecclesia de Munz. 425
    uI.---Littere de cella Asmantie. 426
    uII.---Fundatio monasterii S. Leonis Tullensis. 427
    uIII.---Priuilegium pro abbatia S. Leonis Tullensis. 431
    IX.---Fundatio prioratus S. Theobaldi. 433
    X.---Priuilegium pro ecclesia S. Marie. 435
    XI.---Fundatio prioratus S. Iacobi in Castello Nouo  pro abbatia S. Mansueti Tullensis 436
    XII.---Fundatio prioratus de Landecourt. 439
    XIII.---Charta Pibonis episcopi Tullensis de consecratione ecclesie de Porto. 440
    XIu.---Priuilegium pro ecclesia S. Gengulfi. 442
    Appendix.---Gesta episcoporum Tullensium Incipit catalogus pontificum Tullensium a beato Mansueto et deinceps. 447

SUAuIUS ABBAS S. SEuERI.
    Notitia historica. 475
    Statuta Suauii pro S. Seueri uilla. 477

FOLCARDUS ABBAS LOBIENSIS.
    Notitia historica. 481
    EPISTOLA FOLCARDI ABBATIS HENRICO IMPERATORI. 481

ADELGORIUS ARCHIEPISCOPUS MAGDEBURGENSIS.
    EPISTOLA ADELGORII et aliorum ad episcopos Saxonie, Francie, Lotharingie et omnes Christi fideles. 483

THEODORICUS ABBAS S. HUBERTI ANDAGINENSIS.
    EPISTOLA AD LEODIENSES. 487

HUGO LUGDUNENSIS ARCHIEPISCOPUS.
    Notitia historica. 487
    Notitia litteraria. 499
    EPISTOLAE ET PRIuILEGIA.
    I.---Epistola Hugonis Diensis episcopi ad Rodulfum archiepiscopum Turonensem de legatione sua. 507
    II.---Alia ad eumdem, qua eum inuitat ad concilium Diuionense. 507
    III.---Alia ad eumdem, qua eum inuitat ad concilium Aruernense. 508
    Iu.---Alia ad eumdem, qua eum inuitat ad concilium Augustodunense. 508
    u.---Littere Hugonis archiepiscopi Lugdunensis de Ecclesia sancte Fidis de Castelleto data monasterio Conchensi. 509
    uI.---Ad Gregorium uII pontificem Romanum.---De Augustodunensi concilio. 509
    uII.---Ad eumdem.---De concilio Pictauiensi. 509
    uIII.---Ad Mathildem comitissam.---De electione, promotione et consecratione Desiderii, abbatis Casinensis, in pontificem Romanum sub nomine uictoris III. 511
    IX.---Ad eamdem.---De iisdem. 514
    X.---Littere Hugonis archiepiscopi Lugdunensis ad Hugonem archiepiscopum Bisuntinum pro monachis S. Benigni Diuionensis. 516
    XI.---Littere eiusdem Hugonis ad Lambertum episcopum Atrebatensem, quibus eum inuitat ad concilium Augustodunense. 516
    XII.---Hugonis Lugdunensis archiepiscopi epistola ad Robertum comitem Flandrie.---uice SS. Pont. ut Lambertum excipiat tueaturque rogat. 517
    XIII.---Charta Hugonis archiepiscopi Lugdunensis et apostolice sedis legati, de absolutione Fulconis Andegauensis comitis. 517
    XIu.---Hugo Lugdunensis archiepiscopus ecclesiam S. Desiderii in Brixia Cluniacensibus donat. 518
    Xu.---Ad Lambertum Atrebatensem episcopum. 519
    XuI.---Ad eumdem. 519
    XuII.---Ad Iuonem Carnotensem episcopum. 520
    XuIII.---Ad eumdem.---Respondet epistole LX Iuonis. 520
    XIX.---Ad archiepiscopum Senonensem, pro abbate S. Petri uiui. 522
    XX.---Ad Haganonem Aeduensem episcopum, pro Hugone Flaminiacensi. 523
    XXI.---Ad Urbanum papam.---De Roberto abbate S. Remigii Remensis. 523
    XXII.---Epistola Hugonis legati, ad Robertum abbatem Molismensem, ordinis Cisterciensis institutorem. 523
    XXIII.---Decretum Hugonis legati de toto negotio Molismensium atque Cisterciensium. 523
    XXIu.---Epistola Hugonis Lugdunensis ad Paschalem papam.---Nuntios Alberici, abbatis Cisterciensis primi commendat. 525
    XXu.---XXuI.---Hugonis ad S. Anselmum Cantuariensem episcopum. 525
    XXuII.---Donatio Hugonis Lugdunensis de ecclesia S. Germani. 525
     XXuIII.---Hugo Lugdunensis archiepiscopus coram episcopis Gratianopolitano, Diensi et Lingonensi, componit discordiam inter monachos S. Benigni Diuionensis et clericos Bisuntinos pro ecclesiis Salinensibus. 526
    XXIX.---Charta donationis ecclesie S. Ioannis de Bruillolis ab Hugone archiepiscopo Lugdunensis Ecclesie abbatie Sauiniensi. 527
    XXX.---Charta donationis ab archiepiscopo Hugone Lugdunensi abbatie Sauiniensi de capella S. Petri Camopseto. 528
    XXXI.---Charta donationis ecclesie de Bessennaco abbatie Sauiniacensi ab Hugone ecclesie Lugdunensi archiepiscopo. 528

PETRUS ALPHONSI EX IUDAEO CHRISTIANUS.
    Notitia historica et litteraria. 527
    Notitia altera. 531
    DIALOGI.
    Prefatio. 535
    Incipit dialogus. 537
    Titulus I.---Ostendit quod Iudei uerba prophetarum carnaliter intelligunt et ea falso exponunt. 541
    Tit. II.---De cognoscenda presentis Iudeorum captiuitatis causa tractat, et quam diu durare debeat. 567
    Tit. III.---De stulta Iudeorum confutanda credulitate super mortuorum suorum resurrectione, quos credunt et resurrecturos esse, et iterum terram incolere. 581
    Tit. Iu.---Ad ostendendum Iudeos de tota lege Moysi, nisi parum obseruare, et illud parum Deo non placere. 593
    Tit. u.---De Saracenorum lege destruenda et sententiarum suarum stultitia confutanda. 597
    Tit. uI.---De Trinitate. 606
    Tit. uII.---Quomodo uirgo Maria, de Spiritu sancto concipiens, sine uiri commistione peperit. 613
    Tit. uIII.---Quomodo in corpore Christi incarnatum est uerbum Dei, et fuit Christus homo, simul et Deus. 617
    Tit. IX.---Quod in eo tempore Christus uenit, quo eum uenturum fore a prophetis predictum fuit, et quecunque de eo predicauerunt, in ipso et eius operibus patuerunt. 624
    Tit. X.---Quod uoluntate spontanea a Iudeis crucifixus est Christus et occisus. 639
    Tit. XI.---De resurrectione et ascensu Christi. 650
    Tit. XII.---Quod lex Christianorum legi Moysi non est contraria. 656
    DISCIPLINA CLERICALIS. 671
    Fabula prima. 673
    Fabula II. 674
    Fabula III. 677
    Fabula Iu. 679
    Fabula u. 679
    Fabula uI. 680
    Fabula uII. 681
    Fabula uIII. 682
    Fabula IX. 682
    Fabula X. 683
    Fabula XI. 684
    Fabula XII. 685
    Fabula XIII 686
    Fabula XIu. 688
    Fabula Xu. 690
    Fabula XuI. 691
    Fabula XuII. 692
    Fabula XuIII 693
    Fabula XIX. 694
    Fabula XX. 695
    Fabula XXI. 695
    Fabula XXII. 696
    Fabula XXIII. 698
    Fabula XXIu. 698
    Fabula XXu. 700
    Fabula XXuI. 702
    Fabula XXuII. 703
    Fabula XXuIII. 704
    Fabula XXIX. 705
    Fabula XXX. 705

GALTERUS AB INSULIS MAGALONENSIS EPISCOPUS ET LIETBERTUS ABBAS SANCTI RUFFI.
    Notitia historica in Galterum. 707
    Notitia historica in Lietbertum. 711
    Notitia litteraria in eumdem Lietbertum. 711
    EPISTOLA GALTERI ad Robertum prepositum insulanum. 713
     DIPLOMA EIUSDEM pro monasterio Gellonensi 715
    EPISTOLAE LIETBERTI ABBATIS S. RUFI
    I.---Ad Ogerium prepositum congregationis Ferranice.---Commendat ei ordinem canonicum. 715
    II.---Ad amicum.---Dehortatur clericos a frequenti ad feminas accessu. 719

WERNERUS ABBAS S. BLASII IN SILuA NIGRA.
    Notitia. 719
    DEFLORATIONES SS. PATRUM.
    Monitum. 721
    Prologus. 725
    Capitula libri primi. 725
    Confessio fidei catholice Werneri abbatis. 727
    LIBER PRIMUS DEFLORATIONUM.
    Dominica quarta ante Natiuitatem Domini. 729
    Sermo de Aduentu Domini. 733
    Dominica tertia ante Natiuitatem Domini. 739
    Dominica secunda ante Natiuitatem Domini. 749
    Sermo de Aduentu Domini. 751
    Dominica proxima ante Natiuitatem Domini. 757
    In uigilia Natiuitatis Domini. 763
    Item expositio de eodem. 767
    In Natiuitate Domini. 775
    Item in eodem die. 778
    Sermo de Natiuitate Domini 785
    Sermo de Natiuitate Domini. 788
    Dominica proxima post Natiuitatem Domini. 793
    Sermo de tribus silentiis. 796
    In Octaua Domini. 799
    Sermo in Octaua Domini. 801
    In Epiphania Domini. 803
    Dominica prima post Epiphaniam. 813
    Item expositio de eodem. 818
    Dominica secunda post Epiphaniam. 819
    Item de eodem euangelio. 823
    Dominica tertia. 825
    Expositio de eodem euangelio. 830
    Dominica quarta. 833
    Dominica quinta post Epiphaniam. 837
    Dominica tertia in Septuagesima. 843
    Sermo de Septuagesima, Sexagesima et Quinguagesima. 849
    Dominica in quinquagesima. 855
    Dominica in Quinquagesima. 859
    Dominica in Quadragesima. 863
    Sermo de tentatione diabolica et de aliis quatuor tentationibus. 866
    Item sermo de Quadragesima. 872
    Dominica secunda in Quadragesima. 873
    Sermo de tribus osculis. 875
    Dominica tertia in Quadragesima. 877
    Sermo de peccato et confessione peccati. 882
    Dominica in media Quadragesime. 887
    Dominica de Passione. 895
    Sermo de carne quam uerbum assumpsit: qualis fuerit secundum passibilitatem et affectus. 897
    Dominica in Palmis. 899
    In die Palmarum. 903
    In cena Domini. 907
    Sermo in cena Domini. 909
    Item sermo in cena Domini. 911
    In die sancto Pasche. 915
    Sermo in Resurrectione Domini. 921
    Feria secunda Pasche. 929
    Feria tertia Pasche. 931
    Dominica in octaua Pasche. 933
    Sermo in octaua Pasche. 937
    Dominica I post octauas Pasche. 939
    Sermo de pastoribus et mercenariis atque subiectis. 942
    Dominica II post octauas Pasche. 945
    Dominica tertia. 947
    Sermo de tribus diebus Passionis, Resurrectionis et Ascensionis. 952
    Dominica quarta. 955
    In Rogationibus. 961
    Sermo in Rogationibus. 964
    In Ascensione Domini. 969
    Sermo in Ascensione Domini. 972
    Dominica post Ascensionem. 975
    In die sancto Pentecostes. 979
    Sermo in die Pentecostes. 983
    Feria secunda post Pentecosten. 989
    Feria tertia post Pentecosten. 991
    Dominica in octaua Pentecostes. 993
    Capita libri secundi deflorationum 001
    LIBER SECUNDUS DEFLORATIONUM.
     Dominica I post octauam Pentecosten. 1003
    Expositio de eodem. 1007
    Sermo de penis animarum. 1011
    Sermo de locis penarum. 1012
    Sermo de diuite et paupere. 1014
    Dominica II post Pentecosten. 1015
    Item expositio eiusdem euangelii. 1019
    Sermo de corpore Domini. 1021
    Dominica III post Pentecosten. 1029
    Sermo de lapsu primi hominis. 1032
    Dominica Iu post Pentecosten. 1037
    Dominica u post Pentecosten. 1043
    Sermo de Ecclesia. 1047
    Dominica uI post Pentecosten. 1053
    Dominica uII post Pentecosten. 1061
    Item expositio de eodem. 1064
    Dominica uIII post Pentecosten. 1073
    Sermo de bono et malo. 1080
    Dominica IX post Pentecosten. 1083
    De quatuor debitoribus. 1086
    Dominica X post Pentecosten 1089
    Item expositio de eodem 1092
    De Elia et Iezabel. 1095
    De uerbis Sapientie: Transite ad me. 1097
    Dominica XI post pentecosten. 1099
    Expositio de eodem. 1100
    De uerbis Dauid: Ascensiones in corde. 1105
    De iactantia. 1106
    De compunctione. 1107
    Dominica XII post Pentecosten. 1107
    Expositio Gregorii de eodem. 1110
    De sacerdotibus et sex etatibus seculi. 1111
    Dominica XIII post Pentecosten. 1115
    De uerbis: Egredimini, filie Sion, et de tribus uisionibus Christi. 1122
    Dominica XIu post Pentecosten. 1131
    De sex speciebus lepre. 1135
    Moralitas de Naaman Syro. 1137
    Dominica Xu post Pentecosten. 1139
    Collatio Dei cum diabolo de iure Dei et hominis. 1143
    De duobus dominis, et duabus ciuitatibus. 1144
    Exempla de uariis generibus auium. 1146
    Exempla de herbis. 1151
    Dominica XuI post Pentecosten. 1152
    De morientibus, et de exitu animarum. 1154
    De morte, et quid sit mors, et de tribus generibus mortis. 1159
    De origine anime. 1161
    Dominica XuII post Pentecosten 1163
    De auaritia et eius remedio. 1164
    De duobus generibus humilitati 1167
    De commendatione humilitatis, et inuectione in superbiam. 1169
    Dominica XuIII post Pentecosten. 1171
    De Charitate. 1172
     De anima, de spiritu, de mente. 1175
    Dominica XIX post Pentecosten. 1177
    De eo quid sit fides, quid cognitio fidei, et de tribus gradibus utriusque. 1180
    De remissione peccatorum, et si sacerdotes peccata dimittere possint. 1181
    Dominica XX post Pentecosten. 1187
    De Sacramento coniugii, de origine et causa et institutione eius. 1195
    Dominica XXI post Pentecosten. 1197
    De flagellis Dei, et de gemina percussione. 1199
    De infirmitate carnis, et tolerantia diuine correptionis 1201
    Dominica XXII post Pentecosten. 1201
    De remissione peccatorum. 1205
    Dominica XXIII post Pentecosten. 1213
    Dominica u ante Natiuitatem Domini, sermo. 1217
    De quinque exercitationis gradibus quibus iusti in hac uita exercentur, et de quinque statibus. 1223
    In dedicatione ecclesie. 1225
    Sermo in dedicatione ecclesie. 1227
    Sermo de dedicatione. 1230
    Item de dedicatione. 1234
    Sermo de dedicatione. 1239
    Sermo in dedicatione. 1242
    De tribus dedicationibus. 1246
    Sermo in dedicatione altaris. 1250

S. ROBERTUS PRIMUS ABBAS MOLISMENSIS ET ORD. CISTERC. FUNDATOR
    COMMENTARIUS PRAEuIUS AD uITAM S. ROBERTI. 1255
    § I.---Reformationes ordinis Benedictini, Roberti exordia, fundatio Molismensis. 1255
    § II.---Initia cenobii et ordinis Cisterciensis, et transitus S. Roberti ad eumdem. 1260
    § III.---Reuocatio et reditus S. Roberti a Cistercio ad Molismum: eiusdem etas, cultus sacer, scriptores uite. 1266
    uITA SANCTI ROBERTI.
    Prologus. 1269
    CAP. I.---S. Roberti natales, tirocinium uite religiose, et prefecture quedam. 1271
    CAP. II.---Cenobia Molismense et Cisterciense fundata. 1274
    CAP. III.---Mors ac sepultura S. Roberti, miracula et funus. 1179
    CAP. Iu.---uarii morbi curati, cecus illuminatus, erecta paralytica, energumene liberate. 1284
    Processus canonizationis. 1287
    S. ROBERTI EPISTOLAE. 1293

MATHILDIS COMITISSA.
    uITA ET DIPLOMATA. 1293
    INDEX RERUM ET uERBORUM. 1293




 FINIS TOMI CENTESIMI QUINQUAGESIMI SEPTIMI.


