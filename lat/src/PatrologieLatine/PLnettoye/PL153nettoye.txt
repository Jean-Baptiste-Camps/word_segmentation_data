
PATROLOGIAE TOMUS CLIII.

S. BRUNO CARTHUSIENSIUM INSTITUTOR / GUIGO I / GUIGO II / PRIORES CARTHUSIAE MAIORIS / S. HUGO LINCOLNIENSIS EPISCOPUS.

S. BRUNONIS TOMUS SECUNDUS, CAETERORUM UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLIII.


S. BRUNO CARTHUSIENSIUM INSTITUTOR,



GUIGO I,



GUIGO II,



PRIORES CARTHUSIAE MAIORIS



S. HUGO LINCOLNIENSIS EPISCOPUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

S. BRUNONIS

CARTHUSIANORUM INSTITUTORIS NECNON EIUSDEM SAECULI

PRAECIPUORUM CARTHUSIENSIUM PATRUM



OPERA OMNIA

EX uARIIS ET MELIORIS NOTAE EDITIONIBUS NUNC PRIMUM IN UNUM COLLECTA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

S. BRUNONIS TOMUS SECUNDUS, CAETERORUM UNICUS
uENEUNT 2 uOLUMINA 14 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1854


ELENCHUS AUCTORUM ET OPERUM QUI IN HOC TOMO CLIII CONTINENTUR.


S. BRUNO CARTHUSIANORUM INSTITUTOR.
Expositio in omnes Epistolas Pauli. 	col. 9
Epistole due. 	569
Sermo de contemptu diuitiarum 	569
Confessio. 	571



GUIGO I CARTHUSIAE MAIORIS PRIOR GENERALIS u.
Epistole. 	593
Meditationes. 	601
Consuetudines Carthusienses. 	631
uita S. Hugonis episcopi Gratianopolitani. 	759



GUIGO II CARTHUSIAE MAIORIS PRIOR GENERALIS.
Scala paradisi. 	785
Liber de quadripertito exercitio celle. 	787



BENARDUS CARTHUSIAE PORTARUM PRIOR.
Epistole. 	885



IOANNES CARTHUSIAE PORTARUM MONACHUS.
Epistole. 	899



STEPHANUS DE CHALMETO CARTHUSIANUS.
Epistola de perseuerantia ordinis. 	931



S. HUGO EPISCOPUS LINCOLNIENSIS IN ANGLIA ORDINIS CARTHUSIENSIS.
uita S. Hugonis 	937
Diplomata S. Hugonis. 	1171



MAGISTER LAMBERTUS CARTHUSIENSIS DOMUS SQUILLACENSIS PRIOR.
Statuta. 	1249





Main uolume text




[OPERA OMNIA BRUNONIS CARTHUSIENSIS.]



DIuI BRUNONIS CARTHUSIANORUM INSTITUTORIS OPERUM TOMUS SEU PARS II CONTINENS EXPOSITIONES IN OMNES EPISTOLAS PAULI RECENSITUS ET EMENDATUS Studio ac labore P. Theodori PETRAEI, Campensis, Coloniensis Carthusie alumni; idque de uoluntate reuerendissimi Patris generalis, totius ordinis ministri.

Ego autem sicut oliua fructifera in domo Dei. 





uENERABILI IN CHRISTO PATRI DOMINO HECTORI HeNIO, uITENSI, Carthusie Treuirensis Priori, ac prouincie Rheni uisitatori prudentissimo.

Alphonsus, Aragonie rex, ut uir erat litteris et earum cultoribus apprime deditus, cum aliquando de pretiosarum rerum iactura sermo haberetur, admodum reuerende in Christo Pater, persancte affirmauit malle se gemmas, uniones ac margaritas, quas quidem possidebat in omnem terrarum orbem diffamatissimas, quam libros qualescunque amittere: nimirum iudicabat libros esse scientiarum scrinia, animorum pascua, diuorum oracula; nec damnosius hominem ab ulla re quam hisce conchis et canalibus sapientie abesse posse. Quod si ille nec immensis opibus estimauit quoscunque libros, nullum quippe rebatur adeo insulsum reperiri quin micam aliquam sane doctrine saperet; quanto pretio pendant oportet Carthusiani clientes sanctissimi patriarche sui uolumina, quibus religiose perfectionis medulla et incognita illa filiis seculi dulcitudo concluditur? Hec profecto spiritualis penaria sunt, ad omnium alumnorum uestrorum necessitatem sic instructa, et sacre Carthusianorum familie propria, alieno ut commeatu nichil egeat, iis uero deficientibus, mox exterorum ordinum implorare abundantiam cogeretur. Hec domestica uiridaria, que saluberrimas egris sanisque animis herbas ac radices suppeditant. Hec uestigia angelice doctrine, quam ut heredes sui sequerentur, beatissimus Bruno tribus post se monumentis consignatam reliquit.

Ulterioribus supersedeo; iam enim conspicaris, uenerabilis in Christo Pater, quem in scopum huiusmodi a me commemorari cepta sint, uidelicet ut satis tibi factum iudices semestri industria mea, qui curas et facultates eo contuli, quo hereditaria illa suppellex operum diui patriarche uestri a puluere ac squalore errorum tandem detergeretur, et uestigia, que dixi, celestis doctrine, usu et temporis diuturnitate propemodum deleta, reformarem. Atque hec omnia zelo excitatus R. P. u., que a presenti interitu uindicauit in Lotharingia Carthusiam Rutilanam; Treuirensem uero ea uigilantia hucusque tuetur, citius ut Argum fallas, quam in illam uitii facies, excubante Hectore Henio, irrepat.

Que cum ita sint, sicut dubitare nolim quin clarissimis utilissimisque passim facinoribus ipsius omnes  boni nimiopere afficiantur, ita et secundum hunc tomum prefati D. Brunonis, quem ad uniuersi S. ordinis uestri emolumentum recudi, et R. P. u. singulatim nuncupare uisum est, gratum optatumque ipsi obuenturum confido. ualeat.

Colonie Agripp., prid. Kalend. Octob. 1611.


uenerabilis in Christo u. obseruantiss. BERNARDUS GUALTERI, ciuis et bibliopola Coloniensis.





DIuI BRUNONIS EXPOSITIO IN EPISTOLAS PAULI. *





S. HIERONYMI 1 PRAEFATIO IN EPISTOLAS PAULI.

 Primum queritur quare post Euangelia, que supplementum legis sunt, et in quibus nobis exempla et precepta uiuendi plenissime digesta sunt, uoluerit Apostolus has Epistolas ad singulas Ecclesias destinare. Hac autem causa factum uidetur, ut scilicet initia nascentis Ecclesie, nouis causis existentibus, preueniret, et ut presentia atque orientia resecaret uitia; et post futuras excluderet questiones, exemplo prophetarum, qui post editam legem Moysi, in qua omnia Dei mandata legebantur, nichilominus tamen doctrina sua rediuiua semper populi compressere peccata; et propter exemplum uiuendi, libros ad nostram etiam memoriam transmiserunt. Deinde queritur cur non amplius quam decem Epistolas ad Ecclesias scripserit. Decem sunt enim,  cum ea que dicitur ad Hebreos; nam relique quatuor ad discipulos specialiter sunt porrecte. Ut ostenderet Nouum non discrepare a ueteri Testamento, et se contra legem non facere Moysi, ad numerum primorum Decalogi mandatorum suas Epistolas destinauit; et quot ille preceptis a Pharaone instituit liberatos, totidem hic Epistolis a diaboli et idololatrie seruitute edocet acquisitos. Nam et duas tabulas lapideas, duorum testamentorum figuram habuisse uiri eruditissimi tradiderunt. Epistolam sane que ad Hebreos scribitur, quidam Pauli non esse affirmant, eo quod non sit eius nomine titulata, et propter sermonis stylique distantiam: sed aut Barnabe, iuxta Tertullianum; aut Luce, iuxta quosdam; uel certe Clementis, discipuli  apostolorum, et episcopi Romane Ecclesie post apostolos ordinati. Quibus respondendum est: Si propterea Pauli non erit quia eius non habet nomen, ergo nec alicuius erit, quia nullius nomine titulatur; quod si inconueniens absurdumque est, ipsius magis esse concedenda est, que tanto doctrine sue fulget eloquio. Sed quoniam apud Hebreorum Ecclesias  quasi destructor legis falsa suspicione habebatur, uoluit tacito nomine de figuris legis et ueritate Christi reddere rationem, ne odium nominis in fronte pretitulati, utilitatem excluderet lectionis. Non est sane mirum si eloquentior uideatur in proprio, id est Hebreo, quam in peregrino, id est in Greco, quo cetere Epistole sunt scripte, sermone. Mouet etiam quosdam quare Romanorum Epistola in primo sit posita, cum eam non primo scriptam ratio manifestet. Nam hanc se proficiscentem Hierosolymam scripsisse testatur, cum Corinthios et alios iam ante, ut ministerium quod secum portaturus erat, colligerent, litteris adhortatus sit. Sed inde intelligi quidam uolunt ita omnes Epistolas ordinatas, ut prima poneretur, quamuis posterior fuerit  destinata, ut per singulas Epistolas gradibus ad perfectiora ueniretur. Romanorum namque plerique 2 tam rudes erant, ut non intelligerent Dei se gratia et non suis meritis esse saluatos, et ob hoc duo inter se populi conflictarent. Idcirco illos indigere asserit corrigi, uitia gentilitatis priora commemorans. Corinthiis autem iam dicit scientie gratiam esse concessam, et non tam omnes increpat, quam cur peccantes non increpauerunt reprehendit; sicut ait: Auditur inter uos fornicatio. Et iterum: Congregatis uobis cum meo spiritu, tradere huiusmodi Satane. In secunda uero Corinthii laudantur, et ut magis ac magis proficiant commonentur. Galate uero iam nullius criminis arguuntur, nisi hoc tantum, quod callidissimis pseudoapostolis crediderunt.  Ephesii sane nulla reprehensione, sed multa laude sunt digni, quia fidem apostolicam seruauerunt. Philippenses etiam multo magis collaudantur, qui nec audire quidem falsos apostolos uoluerunt. Thessalonicenses nichilominus in duabus Epistolis omni laude prosequitur, eo quod non solum fidem inconcussam seruauerint ueritatis, sed etiam in persecutione  ciuium fuerint constantes inuenti. Colossenses autem tales erant, ut, cum ab Apostolo uisi corporaliter non fuissent, hac laude digni haberentur. Etsi corpore, inquit, absens sum, sed spiritu uobiscum sum, gaudens, et uidens ordinem uestrum . De Hebreis uero quid dicendum est, quorum Thessalonicenses, qui plurimum laudati sunt, imitatores facti esse dicuntur. Sicut ipse ait:  Et uos fratres imitatores facti estis Ecclesiarum Dei que sunt in Iudea: eadem enim passi estis et uos a contribulibus uestris, que et illi a Iudeis?  Apud ipsos quoque Hebreos eadem commemorat, dicens: Nam et uinctis compassi estis, et rapinam bonorum uestrorum cum gaudio suscepistis, cognoscentes uos habere meliorem et manentem substantiam .



[IN EPISTOLAM AD ROMANOS.]



PROLOGUS SPECIALIS IN EPISTOLAM AD ROMANOS.

 Romani sunt qui ex Iudeis et gentibus crediderunt. Hi superba contentione uolebant se alterutrum supponere. Nam Iudei dicebant: Nos sumus populus Dei, quos ab initio dilexit et fouit, nos circumcisi ex genere Abraham, sancta descendimus ex stirpe, et notus retro apud Iudeam tantum Deus. Nos de Aegypto signis Dei et uirtutibus liberati, mare sicco pertransiuimus pede, cum inimicos nostros grauissimi fluctus inuoluerent. Nobis pluit manna Dominus in deserto, et quasi filiis suis celeste pabulum ministrauit. Nos die noctuque in columna nubis ignisque precessit, ut nobis in inuio iter ostenderet. Atque, ut cetera eius circa nos immensa beneficia taceamus, nos soli digni fuimus Dei legem accipere, et uocem Dei loquentis audire, eiusque  cognoscere uoluntatem. In qua lege nobis promissus est Christus, ad quos etiam ipse se uenisse testatus est, dicens: Non ueni nisi ad oues que perierant domus Isrel ; cum uos canes potius quam homines appellauerit. Aequumne ergo est ut idola hodie deserentes, quibus ab initio deseruistis, nobis comparemini; et non potius in proselytorum locum ex legis auctoritate et consuetudine deputemini? Et hoc ipsum non merebamini, nisi quia larga semper Dei clementia uoluit uos ad nostram imitationem admittere. Gentes etiam econtrario respondebant: Quanto enim maiora erga uos Dei beneficia narraueritis, tanto maioris uos criminis reos esse monstrabitis. Semper enim his omnibus exstitistis ingrati. Nam ipsis pedibus quibus aridum  mare transistis, ludebatis ante idola que fecistis; et ipso ore quo paulo ante ob necem aduersariorum Domino cantaueratis, simulacra uobis fieri 3 poposcistis. Illis oculis quibus uenerando Deum in nube uel igne conspicere solebatis, simulacra intuebamini. Manna quoque uobis fastidio fuit, et  semper in deserto contra Dominum murmurastis: ad Aegyptum, unde uos manu ualida eiecerat, redire cupientes. Quid plura? Ita patres uestri crebra prouocatione Dominum irritauerunt, ut omnes in eremo morerentur, nec plus ex senioribus eorum quam duo homines terram repromissionis intrarent. Sed quid antiqua replicamus, cum, etiamsi illa minime fecissetis, de hoc solo nemo uos dignos uenia iudicaret quod Dominum Christum, prophetarum semper uobis uocibus repromissum, non solum suscipere noluistis, sed etiam morte pessima peremistis? Quem ut nos cognouimus, statim credidimus, cum nobis de eo antea non fuerit predicatum. Unde probatur quod, si idolis seruiuimus, non obstinationi mentis, sed ignorantie deputandum. Qui enim cognitum  illico sequimur, olim utique sequeremur, si antea cognouissemus. Sic autem uos de generis nobilitate iactatis, quasi non morum imitatio magis quam carnalis natiuitas filios uos faciat esse sanctorum. Denique Esau et Ismel cum de stirpe sint Abrahe, minime tamen in filiis reputantur. His taliter altercantibus, Apostolus se medium interponens, ita partium dirimit questiones, ut neutrum eorum sua iustitia salutem meruisse confirmet, ambos uero populos et scienter et grauiter deliquisse: Iudeos quidem quod per preuaricationem legis Deum inhonorauerint; gentes uero quod, cum cognitum de creatura Creatorem ut Deum debuerint uenerati, gloriam eius in manu facta mutauerint simulacra: utrosque etiam, similiter ueniam consecutos,  equales esse ueracissima ratione demonstrat, presertim cum in eadem lege predictum et Iudeos et gentes ad Christi fidem uocandos esse ostendat; quamobrem uicissim eos humilians, ad pacem et concordiam cohortatur.





ARGUMENTUM.


Romani sunt partis Italie. Hi preuenti sunt a falsis apostolis, et sub nomine Domini nostri Iesu Christi in legem et prophetas erant inducti. Hos reuocat Apostolus ad ueram et euangelicam fidem, scribens eis a Corintho, per Pheben, ministram Ecclesie Cenchrensis.



PROLOGUS B. BRUNONIS.

 Paulus nondum Romam uenerat, sed per quosdam discipulos ibi predicantes, fidem susceperant aliquot Romani, partim gentiles, partim Iudei, inter quos  erat inconueniens altercatio. Certabant enim Iudei se debere preferri gentilibus, et gentiles econtrario digniores Iudeis debere se fieri asserebant. Causa  Iudeorum hec erat, quia repromissio huius saluationis facta erat patribus eorum, ut Abraham, Dauid et ceteris; quia etiam et Deus illis dederat legem et prophetas, que omnia presignabant saluationem per Christum futuram, gentium autem in nullo horum meminerat; ideoque eos digne preferendos esse gentibus in hac saluatione. Econtrario gentiles opponebant, ideo Iudeos debere iudicari indigniores, quia si Deus tantam eorum diligentiam habuerat, ut que premissa sunt illis tribueret, ipsi in omnibus abusi fuerant bonis Dei: preuaricando legem quam dederat: contemnendo prophetas quos miserat: ad ultimum Saluatorem sibi missum damnantes crucis patibulo; quare potius in his deprimi quam exaltari deberent; sed ipsi gentiles merito preferri deberent,  qui, ut primum audierunt uerbum Dei, fidem 4 susceperunt, et si ante non crediderant, quia nec legem nec prophetas habuerant, excusabiles sese asserebant. Quam seditionem quia discipuli, quorum predicatione conuersi fuerant, sedare non sufficiebant, miserunt ad Paulum, ut per magistrum [id] efficerent, ad quod auctoritas eorum insufficiens erat. Hac autem Paulus accepta occasione, scribit ad illos hanc epistolam, in qua materiam habes Romanos,  seu gentiles, ad fidem conuersos; de quibus in hunc modum agit: comprimendo primum gentiles, ne efferendo se, seu de sapientia, seu de libertate arbitrii, sicque detrahendo gratie Christi, arbitrentur se digniores in fide quibuslibet qui fidem susceperint, cum per gratiam Dei solam fides et saluatio tribuatur. Si enim de libero arbitrio se efferunt, in eo utique plurimum rei sunt, cum habuerint naturalem scientiam, qua cognoscere possent creatorem suum sine omni docente, negligentes Creatorem, creaturas adorauerunt, et cetera multa, ad deprimendam elationem gentilium ponit. In depressione autem Iudeorum, quia eos magis obstinatos sensit, quasi qui plures causas obtenderent, diutius immoratur, probans non esse superbiendum eis si legem et prophetas  habuerunt, cum, in quibus placare Dominum debuissent, preuaricando semper offenderint Deum. Hec et alia multa ad compescendos Iudeos adducit, et eo fine sic agit ut utrosque, Iudeos et gentiles, subiiciat gratie Dei, credentes nichil prouenire Iudeis ex genere, lege uel prophetis; neque gentilibus ex ignorantia quam obtendunt, seu ex libero arbitrio.



EPISTOLA AD ROMANOS.



CAPUT PRIMUM.


»Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos in Scripturis sanctis de Filio suo, qui factus est ei ex semine Dauid secundum carnem, qui predestinatus est Filius Dei in uirtute, secundum Spiritum sanctificationis ex resurrectione mortuorum Iesu Christi Domini nostri, per quem accepimus gratiam et apostolatum, ad obediendum fidei in omnibus gentibus pro nomine eius: in quibus estis et uos uocati Iesu Christi; omnibus qui sunt Rome dilectis Dei uocatis sanctis. Gratia uobis et pax a Deo Patre, et Domino nostro Iesu Christo. Primum quidem gratias ago Deo meo per Iesum Christum pro omnibus  uobis: quia fides uestra annuntiatur in uniuerso mundo. Testis enim mihi est Deus, cui seruio in spiritu meo in Euangelio Filii eius, quod sine intermissione memoriam uestri facio semper in orationibus meis: obsecrans, si quomodo tandem aliquando prosperum iter habeam in uoluntate Dei ueniendi ad uos. Desidero enim uidere uos, ut aliquid impertiar uobis gratie spiritualis, ad confirmandos uos: id est simul consolari in uobis, per eam que inuicem est fidem uestram atque meam. Nolo autem uos ignorare, fratres, quia sepe proposui uenire ad uos, et prohibitus sum usque adhuc, ut aliquem fructum habeam et in uobis, sicut et in ceteris gentibus. Grecis ac Barbaris, sapientibus ac insipientibus debitor sum, ita quod in me promptum est et uobis, qui Rome estis, euangelizare.  Non enim erubesco Euangelium. uirtus enim Dei est in salutem omni credenti, Iudeo primum, et Greco. Iustitia enim Dei in eo reuelatur ex fide in fidem, sicut scriptum est: Iustus autem ex fide uiuit. Reuelatur enim ira Dei de celo super omnem impietatem et iniustitiam hominum eorum qui ueritatem Dei in iniustitia detinent: quia quod notum est 5 Dei, manifestum est in illis. Deus enim illis reuelauit. Inuisibilia enim ipsius a creatura mundi per ea que facta sunt intellecta conspiciuntur, sempiterna quoque eius uirtus et diuinitas, ita ut sint inexcusabiles. Quia cum cognouissent Deum, non sicut Deum glorificauerunt, aut gratias egerunt: sed euanuerunt in cogitationibus suis, et obscuratum est insipiens cor  eorum. Dicentes enim se esse sapientes, stulti facti sunt. Et mutauerunt gloriam incorruptibilis Dei, in similitudinem imaginis corruptibilis hominis, et uolucrum, et quadrupedum, et serpentum. Propter quod tradidit illos Deus in desideria cordis eorum in immunditiam, ut contumeliis afficiant corpora sua in semetipsis: quia commutauerunt ueritatem Dei in mendacium, et coluerunt, et seruierunt creature potius quam Creatori, qui est benedictus in secula. Amen. Propterea tradidit illos Deus in passiones ignominie. Nam femine eorum immutauerunt naturalem usum, in eum usum qui est contra naturam. Similiter autem et masculi, relicto naturali usu femine, exarserunt in desideriis suis in inuicem: masculi in masculos turpitudinem operantes, et mercedem, quam oportuit,  erroris sui in semetipsis recipientes. Et sicut non probauerunt Deum habere in notitia, tradidit illos Deus in reprobum sensum, ut faciant ea que non conueniunt: repletos omni iniquitate, malitia, fornicatione, auaritia, nequitia: plenos inuidia, homicidio, contentione, dolo, malignitate; susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos, sine affectione, absque federe, sine misericordia. Qui cum iustitiam Dei cognouissent, non intellexerunt: quoniam qui talia agunt, digni sunt morte: non solum qui ea faciunt, sed etiam qui consentiunt facientibus.«



EXPOSITIO.

 Sicut mos est in Epistolis, salutem premittit, dicens: Paulus qui prius Saulus a Saule et genus, et nomen, et seuitiam traxerat. Hoc autem nomen Paulus, Hebrea lingua sonat quietus. Unde sicut ex auctoritate, quia hoc nomen apud omnes notum et honorabile erat, sic etiam ex auctoritate sua ualet ad intentionem. Hic enim Paulus ut quietos et tranquillos inter se redderet Romanos intendit; uel si Paulus Latine dicatur, quasi modicus, iterum bene ad rem. Hic enim laborat ut Romanos, modicos et humiles per epistolam redditos, subiiciat gratie Dei. Paulus, inquam, seruus Christi Iesu. Quia omnibus modis ad humilitatem suadendam hic intendit, ideo nomini dignitatis, nomen preposuit humilitatis. Dicens: Paulus seruus Christi Iesu regis et sacerdotis,  qui solus regere ualet, atque uespertino suo sacrificio saluare. Seruus etiam Iesu, id est Saluatoris, preter quem nemo saluare sufficit: sic et uos exemplo meo nichil de uobis confidatis, sed penitus subiiciamini seruituti Iesu Christi. Paulus, inquam, seruus Christi Iesu, uocatus per gratiam Dei, non merito legis uel generis, sed per solam gratiam, ad hoc ut sit apostolus, cuius auctoritati uos obedire bonum est. uel Paulus apostolus, non in occulto, sed uocatus ab omnibus, quia iam omnes cognouerunt me a Deo consecratum apostolum, unde magis mihi obediendum est. Que utraque sententia ualet ad utrumque populum, Iudeum seu gentilem comprimendum. Diuersis modis uocationes Dei fiunt. Hic autem Paulus  uocatus est, et per afflictionem corporis exterius; et per uocem Christi dicentis: Saule, quid me persequeris?  et interiori inspiratione. Paulus hic segregatus, non determinat a quo, sed in quid, scilicet in Euangelium. Segregatus, inquam, uel ab aliis apostolis; quia illi constituti sunt predicatores Iudeorum, ego autem gentium. Cum enim Paulus ad fidem conuersus, instructus esset per aliquot dies a discipulis qui erant Damasci , continuo de Christo in Synagoga docere cepit, quare prepositus Damasci uoluit eum comprehendere, sed a fratribus 6 per murum demissus est in sporta, et sic euasit manus eius, et inde abiit in Arabiam, predicans ibi gentibus tribus annis, post quos rediit in Hierusalem, ibique inuenit Petrum et Iacobum, qui  satis prius mirati fuerant, audientes Paulum predicantem gentibus, quem nunquam uiderant, dederuntque Paulo et Barnabe dextras societatis , approbantes doctrinam eorum, seque idem predicare dicentes: Non quod Paulum consecrarent apostolum, quem ipse Deus consecrauerat, sed concordantes doctrinam eius, ut hi qui per eos conuerterentur, unius et eiusdem fidei se esse crederent. uel segregatus a lege; quia cum ego phariseus, id est custos, et de precipuis in lege essem, et genere et scientia, uidens eam non ualere ad saluationem, separaui me ab ea. Quia si ego qui tantus eram in lege, legem deserui, quanto magis uos ab ea recedere debetis, qui longe me inferiores estis? Hec ultima sententia spectat ad Iudeos tantum, prior uero ad utrosque.  Hucusque commendauit propriam personam, tum per humilitatem, tum per auctoritatem. Hic incipit commendare predicationem suam, dicens: Segregatus, inquam, seu a lege, seu ab apostolis aliis, ueniens in Euangelium predicandum. Euangelium bonum nuntium dicitur, Euangelium dico Dei. Noua lex Dei specialiter esse dicitur, qui non per ministrum, sed eam per propriam personam docuit. uetus autem lex per angelum data est Moysi, et per Moysen data est Iudeis; quare non ita proprie dicitur esse Dei, quod Euangelium, ante quam daretur, promiserat Deus, ut ille qui daturus erat. Promittere enim conuenit ei, qui rem promissam daturus est. Unde Deus quidem promisit; prophete uero uelut ministri,  nec dare potentes, predixerunt. In hoc autem quod ait Deum hoc promisisse ab eterno, notat magnam diligentiam Dei fuisse in hoc Euangelio, quod ante promiserat per prophetas, id est per eos qui futura preuiderunt. Et quia fuerunt quidam pythonico spiritu futura predicentes, quidam etiam diuinitus inspirati prophetantes, ut Balaam, nec tamen officium hoc a Deo habentes, determinat prophetas suos, qui et scientiam futurorum, et ministerium prophetandi a Deo acceperunt. Et ut hec prophetia perpetuo maneret, promissa est in Scripturis sanctis, id est uel per Spiritum sanctum editis, uel sanctificantibus eos qui, sicut Scripture docent, operantur. Hic ingreditur commendationem Christi, a quo premissa commendatione, eius se accepisse apostolatum  dicit: Scripturis, dico, habitis de Filio. Omnis enim Scriptura, etsi de Patre seu de Spiritu sancto agat, precipue de Filio uidetur agere, quia quecunque in Scripturis predicta fuere, per Filium consummata sunt. De Filio, dico, non adoptiuo, sed suo, id est consubstantiali ipsi et ceterno. Qui Filius factus est, id est facturam quamdam accepit.

Diceret aliquis: Quid hoc est miraculi, ut Filius cum Patre sempiternus factus sit in tempore? Contra hoc ait: Factus est dico, non secundum Deitatem, sed secundum carnem, quam in se Deitati personaliter uniuit in tempore. Carnem dico, assumptam ex semine, id est ex carne Dauid; secundum genus matris Christi, in qua facturam carnis accepit. Ei, scilicet, Deo, id est ad manifestationem Dei Nisi enim Christus  carnem assumeret, rara uel nulla de Deo notitia hominibus esset. Christus similiter de Salomone seu Roboan natus esse dici posset; sed quia ad Abraham et Dauid facte sunt repromissiones de Christo, ideo de altero eorum, uel utroque natus esse dicitur ubique. Hic autem causa est quare sileat Abraham, et preponat Dauid. Per Abraham enim iusti, quia iustus fuit; per Dauid peccatores plerumque, quia grauiter deliquit, accipiuntur. Sed hic ad peccatores sermo erat, utique se peccatores confiterentur, Paulus intendebat; et idcirco Dauid in memoriam peccatorum hic posuit. Qui Christus in tempore quidem factus est; sed 7 ab eterno predestinatus, id est preordinatus et dispositus est Filius Dei esse, assumendo carnem. Christus dico secundum quod Filius Dei est permanens  in uirtute, id est in eadem diuinitatis potentia semper cum Patre. Nec secundum Deitatem predestinatus, sed secundum solam humanitatem. Predestinare enim de re que non est dicitur; Filius autem Dei in principio semper fuit. Sed quia in Christo due nature considerantur, altera diuina, altera humana, propter utriusque substantie indiuisam copulam dicitur plerumque de diuina quod proprium est humane: ut hic, ubi dicitur predestinatus Filius, quod in natura Deitatis esse nequit; ea similitudine qua, considerantes in homine corpus et animam, plerumque propter affinitatem dicunt de anima quod proprium est corpori, et econuerso: quod genus dicendi in Christo expressius conuenit, cum ibi homo Deus, et Deus homo  dicatur. In homine uero corpus animam, et animam corpus dicere non licet.

Cum autem referimus, sic qui Christus, neutram naturam excludimus. Sed cum per partes exsequimur, quod diuine conuenit diuine, quod humane attribuamus humane. Christus, inquam, predestinatus est fieri homo: non ex concupiscentia carnis, sed secundum spiritum, id est de Spiritu sancto conceptus est. Spiritum dico sanctificationis: qui eum sanctificauit in utero matris, immunem factum a peccatis. Quia Christus Filius Dei sit in uirtute, apparet ex resurrectione mortuorum, per hoc quod resurgens a mortuis, mortuos fecit resurgere secum, quod utique inauditum facere non posset, nisi Deus  esset. Mortuorum dico non omnium, sed eorum tantum qui fuerunt Domini nostri Iesu Christi. Non enim infideles secum resurgere fecit. Unde dicuntur illi potissimum consurrexisse Christo, qui cum Abraham in Ebron sepulti sunt. Per quem Iesum Christum accepimus gratiam, id est remissionem. Paulus, ut melius humilitatem suadeat, nomen humilitatis preponit nomini dignitatis. Accepimus etiam apostolatum in omnibus gentibus. Spiritus enim sanctus Apostolum gentium me constituit, ubi ait: Segregate mihi Barnabam et Paulum ad opus, ad quod assumpsit [assumpsi] eos . Accepimus, inquam, in gentibus apostolatum, ad obediendum fidei, id est ad hoc ut predicaremus fidem, et post acceptam fidem, obediendum esse his que admonet  fides, non superbiendo derogare gratie Dei; hoc autem debere fieri, pro nomine eius, id est ad gloriam nominis Dei. In quibus, id est inter quas gentes, estis uos Romani, et gentiles, et Iudei uocati, id est per uocationem gratie Dei. Non ex merito uestro ad fidem electi estis, inquam, Iesu Christi, id est ad hoc ut sitis Iesu Christi; quia si modo Iudei uellent obiicere se non debere subiici Paulo, cum gentium tantum apostolus sit, errarent. Postquam enim inter gentes habitant, de apostolatu eius sunt, cuius et gentes, ut si modo quilibet alienigene ueniant in episcopium aliquod, etiamsi natione alieni sunt, propter habitationem tamen computabuntur de ipso episcopio. Sic illi Iudei, quia ad gentes contulerant se, in gentibus deputabantur. Paulus, inquam,  talis et talis, apostolus Dei, scribit omnibus qui sunt Rome. Ut autem infideles excludat, subdit: omnibus dico dilectis Dei, id est quos Deus diligit, et ut sui fierent preelegit. His dico ex dilectione et gratia Dei uocatis sanctis, id est ad hoc ut sint sancti, sit uobis gratia, id est remissio peccatorum uestrorum; et pax, id est tranquillitas animi, et perseuerantia in bonis, a Deo qui potest, Patre nostro, et ideo uoluntatem habet; et a Domino Iesu Christo, qui similiter et uult et potest. Paulus multiplici et aspera increpatione correcturus Romanos, ut benigne sustineant aspera que dicturus est eis, eosque sibi reddat beniuolos, predicit se, gratias agentem Deo pro bonis que iam acceperunt, et de his que  adhuc necessaria sunt illis omni sollicitudine orare Deum. Quasi diceret: Ego de instructione uestri multa dicturus sum uobis, sed primum 8 ante omnia dicam quod amplius mihi gratum est, et de quo magis sum sollicitus: hoc scilicet, gratias ago Deo. Gratias agere Deo, est totum Deo attribuere, et nichil homini. Unde ait: Gratias ago Deo, id est bona que iam in uobis uideo, gratie Dei ascribo, et non uobis: Deo meo, qui quodam spiritali [speciali] modo meus est. Per Iesum Christum, quem solum medium habeo inter me et Deum. uos autem per me transitis ad Christum, et per Christum ad Deum. Et ideo gratias dico per Christum. uobis autem gratie agende sunt per me Christo, et sic Deo. Fortassis putarent alteri, uel Iudei solum, uel gentiles, quod  pro alteris tantum gratias ageret, id est bona eorum soli gratie Dei ascriberet; ne per hoc alter in alterum se efferat, ait: pro uobis Romanis, seu sitis Iudei, seu gentiles, omnibus ago gratias, et bone fidei uestre ipsi soli ascribo. Determinat unde gratias agat, dicens: Inde gratias Deo refero, quia fides Dei in uobis est. Et uestra fides uobis solis non proficit, sed annuntiatur in uniuerso mundo. Audito enim quod Rome sit recepta fides Christi, que est caput orbis, suscipiunt eam ceteri, imitando caput suum. uere bone uestre fidei iam habitum, gratie Dei bone ascribo, quia in orationibus meis memoriam uestri facio, id est pro bonis que habituri estis Deum orans ipsi totum ascribo. Si enim bona post fidem uenientia, Dei gratie ascribuntur, maxime  pro fide agende sunt gratie Deo, que hominem de solis peccatis trahit ad iustitiam. Et quod memoriam uestri facio, mihi testis est Deus; quem si ad testificandum quod falsum est aduocarem, falsitatis reum iudicarem.

Fortassis diceret aliquis: Quia Deum non curas, ideo leuiter eum false rei testem aduocas. Contra hoc ait: Cui Deo ego seruio; seruus autem ad testimonium falsitatis, Dominum non uocaret. Seruio utique Deo in spiritu meo, id est ex uoluntate, non ex coactione; uel in spiritu, id est non in carnalibus, sed in spiritualibus seruio Deo. Determinat in qua re seruiat, scilicet in Euangelio, id est in annuntiatione Filii eius. Hoc autem seruitium magis tunc temporis gratum erat Deo, predicare gloriam Christi, Filii Dei.  Inde mihi testis est Deus quod in orationibus meis facio memoriam uestri, id est facio Deum memorem uestri, sine intermissione, quia nunquam orans intermitto uos. Posset quidem orare semel in mense, et sic parum esset eos tunc non intermissos fuisse. Ideo ait: In orationibus semper, id est omni die continuatis, memoriam uestri habeo, non solum orans, sed etiam obsecrans, in quibusdam sacramentis et coniurationibus Deum obnixe postulans, si exauditus habeam iter ueniendi ad uos. Habeam dico. Quomodo, id est sub quacunque difficultate hoc fieret, seu latronem, seu tempestatem non curarem. Habeam hoc tandem. In hoc ostendit se diu desiderasse, nec potuisse se efficere. Habeam iter aliquando, id est in quocunque tempore, seu hieme,  seu estate hoc fieret, non curarem. Item dico pro spiritu in hoc, ut quod uolo efficerem, et quia multe res effectum habent, que Deo displicent, addit: In uoluntatem Dei. Nisi enim Deus hoc uellet, effectum huius rei potius nollem quam cuperem. Ideo uolui uenire ad uos, quia desidero uidere uos: ad hoc ut impertiar uobis aliquid gratie. uos quidem gratiam fidei iam habetis, sed cum, ad custodiam huius, alie gratie opportune essent, ut gratia unitatis, non tamen determinat quam gratiam; quia ministraret eis omnem illam quam uideret necessariam. Impertiar dico aliquid gratie, non secularis, ut esset si conciliaret illos cum quibuslibet principibus mundi, sed gratie spiritualis, id est que gratia nutriat spiritum in uitam eternam. Ne forte gratiam fidei,  quam a discipulis Pauli acceperant, inutilem opinarentur, quia dixit se daturum illis gratiam, ait: Non dico ut impertiar uobis gratiam ad initiandum uos in fide , sed ad confirmandos uos, id est ad confirmandam fidem uestram in his que fidem comitari debent, scilicet ut unitatem habeatis. Nec alter alterum digniorem, seu indigniorem gratia Dei iudicetis. Hoc quod dico desidero 9 confirmare uos, id est desidero consolari in uobis simul. Ubi ait simul consolari, ostendit se de errore eorum doluisse; ubi ait simul, innuit quod per doctrinam suam consolandi sunt; et propter utrumque equanimiter debere eos tolerare quamlibet asperam increpationem Pauli, cum et per hoc consolandi  sint, et Paulus de errore eorum doluerit, utque errorem ab eis auferat sollicitus sit. Consolari, inquam, desidero in uobis per fidem uestram atque meam: factam eam, id est talem que est inuicem, id est que eamdem uicissitudinem habeat, ut sicut fides mea totum ascribit gratie Dei, sic uestra faciat. uel aliter: Consolari cupit per fidem meam factam uestram, ut omne bonum credatis esse per gratiam Dei; fidem uestram dico, factam eam, id est talem que est inuicem, id est modo suo subseruientem, ut sicut ego  precipiendo doceo, sic uos  obediendo discatis. Ego utique desideraui uenire ad uos, sed non potui, quia prohibitus sum. Prohibitiones he quandoque fiebant Paulo per Spiritum  sanctum, plerumque per pericula latronum, seu tempestatum in mari. Quare autem uenire prohibitus sum, nolo uos ignorare, fratres mei in fide.

Si enim causam huius prohibitionis diligenter inquiratis, uobis proderit ad correctionem, dum pro peccato contentionis uestre me esse prohibitum intelligetis. Hoc inquam nolo uos ignorare quia sepe proposui uenire ad uos, et prohibitus sum uenire usque adhuc. Ubi ait adhuc, ostendit se multoties prohibitum esse, quasi diceret: Sicut sepe proposui, sic sepe pro hibitus fui. uenire, inquam, proposui ad uos, ideo ut habeam in uobis, quod et habeo in aliis, aliquem fructum, id est, uel ut uos me docente correcti, fructificetis in melius; uel ut ego fructum mercedis recipiam, quia laboraui in uobis. Habeam, dico, in  uobis, sicut habeo in ceteris gentibus, id est, ut sicut alias gentes docui omnia referre gratie Dei, sic et uos edocti a me idem faciatis, nec a doctrina uestri et aliarum gentium cessare queo; ego enim debitor sum, id est ex debito predico, sic enim mihi est iniunctum a Spiritu sancto, Grecis ac barbaris. Preter Grecos omnes gentes uocat barbaros: sed Greci semper sapientiam pre ceteris sectati sunt, et etiam in Grecia Paulus primum Ecclesias de gentibus constituit; et in illis seu Grecis, seu barbaris, debitor sum sapientibus et insipientibus; quia apud Grecos sunt sapientes et insipientes; et sic apud barbaros. Et sicut aliis gentibus debeo, sic debitor sum euangelizare uobis, Iudeis et gentilibus conuersis, qui Rome estis. Quod scilicet euangelizare  promptum est, id est paratum est, secundum hoc quod in me est, id est in quantum ad me pertinet. uidete ne uos imparatos auditores inueniam. uere promptum est in me, ego enim non erubesco Euangelium. Tribus modis erubescit quis Euangelium: uel cum miserias Christi, crucem, mortem, etc., stulte uerecundatur predicare; uel cum corrupte uiuens, iustitiam timet predicare, ne reprehendatur aliter docere, et aliter uiuere; uel [cum] ad confirmationem predicationis sue uirtus miraculorum deficit.

Sed Paulus nullo horum modo erubescebat. Propterea non erubesco Euangelium: nam in Euangelio presto est mihi uirtus Dei, qua et peccata dimitto,  et miracula operor. Quod Euangelium dico, ualens omni credenti in habendam salutem per fidem qua credidit: omni credenti dico, scilicet Iudeo primum, tempore credenti; in Iudea enim cepit Ecclesia Christi. Credenti etiam Greco, id est gentibus, quia Greci secundum scientiam caput erant gentium, ideo per Grecos quoscunque gentiles significat. uel ita Euangelium salus est credenti Iudeo, et Greco primum, id est maxime, quia sufficientem salutem dabit utrique. uere per Euangelium habetur fides, et per fidem salus eterna. Nam in eo Euangelio reuelatur et cognitione et habitudine; ex fide, id est per fidem ex Euangelio acceptam, iustitia, id est exsecutio bonorum operum, per 10 quam iustitiam habetur salus eterna. Quia si per Euangelium fides,  per fidem autem iustitia, per iustitiam uero salus eterna, igitur per Euangelium salus; addit quiddam amplius, quod ad rem ualet, sic: Reuelatur ex fide eundo in fidem. Non sic ait ut diuersas fides intelligat, sed ut doceat multos gradus esse in fide. Romani sanam quidem fidem habebant de Christo, sed in hoc errabant, quia non omnia gratie Dei attribuebant: in quo gradu fidei Paulus eos locare intendit. Ex fide habetur iustitia, et inde salus. Sicut scriptum est in Habacuc propheta: Iustus autem ex fide uiuit . Per prophetam confirmat Euangelium; ait enim propheta: Ex fide que per Euangelium habetur, fit homo iustus, bene operando, et per iustitiam uiuit in eterna salute. Hucusque blanditus est Romanis, dicendo  se sollicitum de salute eorum, ut equo animo suscipiant correctiones Apostoli. Hic autem primo aggreditur gentiles, quos facilius posse corrigi intelligit, ut postea diutius in confutatione Iudeorum immoretur; attamen autem sic dicens ingreditur: uere ex fide iustitia; et ex iustitia salus. Nam per contrarium ex impietate, id est ex non fide, seu ex idololatria sequitur iniustitia, id est mala opera; et ex iniustitia sequitur ira Dei, id est damnatio eterna, saluti contraria, quod equipollenter sic ait: uere ex fide reuelatur iustitia; et sic salus. Nam super omnem impietatem: super dicit, ad oppositionem impietatis; et cum dicit impietatem, magis est quam si diceret omnes impios. Si enim impios  diceret, omnes quidem impios, sed non pro singulis impietatibus opprimendos diceret. Sed cum dicit omnem impietatem, et omnes impios pro singulis impietatibus puniendos esse insinuat. Super omnem utique impietatem; ex qua infidelitate procedit iniustitia, id est peruersa cogitatio uel operatio; et super omnem iniustitiam reuelatur, id est cognoscitur esse ira Dei uenturi de celo in die iudicii. Tunc enim reuelabitur his qui usque ad diem illum non crediderint Christum esse iudicem omnium. uel ira Dei reuelatur de celo, quia ipsum elementum in ornatu et factura sua ostendit metuendam esse iram eius, qui talem creaturam formauit. Reuelatur, inquam, ira super iniustitiam hominum, eorum hominum dico, qui ueritatem, id est ueram  cognitionem de Deo, quam naturaliter habent, uel habere possunt, eam detinent, id est retrahunt, ne quod natura exigeret, ascendat ad aliquid magis de Deo agnoscendum. Detinent utique eam in iniustitia, id est per mala que operantur. uere impii ueritatem Dei sic detinent; quia quod notum est Dei, id est quod cognosci potest de Deo, illud manifestum est, si non in actu rei, tamen in illis, id est in rationibus eorum, et in potentia intellectus sui. uere quod notum est Dei, manifestum est in illis omnibus potentialiter. Nam Deus manifestauit in actu illis, id est quibusdam illorum, hoc quod notum est Dei.

Quod si quibusdam reuelatum est in actu, constat quia manifestum est in potentia. Plato enim et quidam philosophi naturaliter cognouerunt esse  unum Creatorem omnium, non tamen sine adiutrice gratia Dei. Probat quod Deus quibusdam actu reuelauit hoc, et modum reuelationis subdit, dicens: uere Deus quibusdam reuelauit. Nam inuisibilia ipsius diuine essentie conspiciuntur a creatura mundi, nec obscure sed lucide intellecta, per illa que ea sunt; per inuisibilia Patrem significat, quia a nullo ducit principium, sicut Filius et Spiritus sanctus a Patre. Ideo autem pluralem numerum posuit, quia infirmitas humani intellectus non sufficit considerare in Deo, nisi per interpositiones temporum, que in eo naturalia et simul sunt et uno ictu  consideranda. Sempiterna quoque uirtus eius, id est eius diuine essentie, id est Filius,  qui uirtus et sapientia Patris dicitur, semper cum Patre eternus, et diuinitas, id est bonitas. Unde et bonos homines, diuinos uocamus. Bonitas, id est dilectio eius diuine essentie, scilicet Spiritus sanctus, qui nichil aliud est quam bonitas et dilectio Patris et Filii. Hec, inquam, uirtus et 11 diuinitas conspiciuntur intellecta, per ea que facta sunt. Homo enim inuisibilia intelligere nequit, nisi per ea que uidet. Sed cum aspicit aliquem regem magni imperii, per eum quodammodo intelligit, eum regem longe maiorem qui istum creauit. Cum uero uidet uirtutem seu sapientiam in aliquo, cogitat multo magis uirtutem esse et sapientiam in eo qui dedit illi. Sic de bonitate seu dilectione Dei, per bonitatem creature potest cognosci. Hanc autem  uirtutem et diuinitatem in Deo naturaliter pensare suffecisset, etsi illa nomina, id est Filius et Spiritus sanctus ignorarent. Idem enim est uirtus et diuinitas seu dilectio Dei, quod Filius et Spiritus sanctus uirtus et diuinitas Dei per ea que sancta sunt intelliguntur. Ita ut homines sint inexcusabiles ex hoc, quia, cum cognouissent Deum, si non actu, tamen per potentiam eius intellectus naturalis, non glorificauerunt Deum, colendo et honorando eum sicut Deum, aut gratias egerunt, id est bona cogitationis sue, non gratie Dei, sed sibi attribuerunt. Deo quidem non egerunt gratias, sed in cogitationibus suis se efferentes euanuerunt, a similitudine fumi, qui quanto plus ascendit, tanto amplius nichil fit, et quia superbiendo euanuerunt, ideo cor, id est  intelligentia eorum prius subtilis obscurata est propter superbiam, adeo ut fieret insipiens. Euanuerunt utique. Nam dixerunt sapientes esse se, id est a seipsis, sine dono Dei, sapientiam suam esse. Et uere cor eorum obscuratum est: nam hoc dicentes, et ita esse credentes facti sunt stulti, et sic de superbia in ignorantiam, de ignorantia in stultitiam lapsi precipitati sunt: adeo quod mutauerunt gloriam incorruptibilis, id est inuariabilis Dei, preter quem omnis creatura uariabilis, et ideo corruptibilis est; gloriam utique eius Dei mutauerunt non in uerum hominem, sed in imaginem corruptibilis hominis. Et ut expressum facerent sibi simulacrum, mutauerunt hoc in similitudinem imaginis, id est in similem imaginem, colentes creaturam loco Creatoris. Prius in  similitudinem hominis; dehinc in similitudinem uolucrum; postea in similitudinem quadrupedum; et post hoc in similitudinem serpentium mutauerunt cultum et religionem Creatoris gentiles. Sicut dictum est: Quia in intellectu superbierunt, ideo intellectu priuati sunt. Quia iterum Creatorem respuerunt, in cultura creature puniti sunt. Iterum quia, ut natura docebat, Deum glorificare noluerunt, sed, ad quod natura repugnabat, creaturas coluerunt, ideo ad peccata que contra naturam sunt, deuoluti sunt, sicut sequitur: Propter quod, id est quia quod contra naturam fuit, creaturas coluerunt. Ideo subtrahendo gratiam, tradidit illos Deus in desideria cordis eorum, ut animo cuperent. Dehinc in immunditiam, id est in opus desiderate immunditie: ad hoc, inquam, sic tradidit illos, ut  corpora sua afficiant, id est contaminent contumeliis, id est his pollutionibus, que si uiolenter inferrentur eis, pro magna contumelia haberent; afficiant dico in semetipsis, id est uel alter in alterum, uel in semetipsis. Hoc intellexerunt debere fieri non a Deo, qui prius de intellectu se efferebant.

Quod dixit superius mutauerunt gloriam, id repetit, ut enumeret modos mutationis, dicens: Qui gentiles commutauerunt ueritatem, id est cultum quem naturalis ueritas asserebat exhibendum esse Deo, in mendacium, id est in creaturas quas mendaciter fingebant esse deos, et postquam finxerunt, coluerunt, id est adorauerunt eos. Dehinc etiam seruierunt offerendo, et immolando creature. His tribus modis mutauerunt gloriam Dei: Prius mendaciter putauerunt  idolum esse Deum; dehinc adorando; tertio hostias immolando. Seruierunt utique creature, iudicantes hoc potius esse quam seruire Creatori, qui Creator in auersione eorum nichil perdit: est enim benedictus in omnia secula, quidquid adorent illi: amen, id est profecto ita est. Quod iterum superius ait: Tradidit illos Deus in desideria, hic repetit idem, ut penam peccati comparet ipsi peccato. Quia sicut, quod natura exigebat, Creatori cultum 12 denegantes, ad non naturalem cultum creaturarum se contulerunt, sic ipsi in non naturalia peccata deuoluti sunt.

Enumerat etiam ipsum peccatum quomodo in utrumque sexum sit diffusum, dicens: Propterea,  quia seruierunt creature et non Creatori, tradidit illos Deus priuatos gratia sua in passiones ignominie, id est in ignominiosa peccata [facta], que licet caro male concupisceret, tamen ipsa natura uiolentiam patiebatur, dum in se non naturaliter operaretur. Enumerat passiones ignominie, dicens: Traditi sunt utique in ignominias. Nam femine horum gentilium immutauerunt naturalem usum uiri in eum usum qui est contra naturam, ut una abuteretur altera, quia naturalem cultum Creatori negauerant. Similiter autem, ut femine, masculi, relicto naturali usu femine, exarserunt in desideriis suis in inuicem; ut alter alterum igne libidinis incensi concupierint, et sicut animus eorum desiderauerat, opere complentes turpitudinem, masculi in masculos. Et sic recipientes  mercedem erroris sui, id est penam illius peccati. Quia, cum cognouissent Deum, non sicut Deum glorificauerunt, recipientes hanc non in damno possessionis, uel filiorum, sed in semetipsis, quia ipsi iidem hac pena puniti sunt. Quam utique mercedem oportuit, id est conueniens fuit eos recipere; ut quia, quod natura monebat ne facerent, spreuerunt Creatorem et adorauerunt creaturam, recte comparatum est ut, pro hoc non naturali peccato, in non naturale peccatum et penam peccati precipitarentur. Et sicut, quia in non naturali cultu creature peccauerunt, per non naturalia peccata puniti sunt; sic quia non probauerunt Deum habere in notitia, id est quia non habuerunt Deum in cognitione sua, quem merito cognoscendum ipsa natura probabat,  id est quia in cognitione Dei sibi naturaliter concessa, abutendo ea per superbiam peccauerunt: ideo opportune cognitione priori amissa, tradidit illos Deus in reprobum sensum, quia recto sensu uti noluerunt. Tradidit, inquam, ad hoc, ut faciant ea que non conueniunt, id est que ipsa natura satis aperte intelligeret non conuenientia esse. Primum quia concessa cognitione abusi sunt, putantes hoc bonum naturalis intellectus a se et non a Deo esse, priuati sunt concesso intellectu, et Creatorem derelinquendo contra naturam creaturas coluerunt, quare iterum per naturalia puniti sunt. Sed quia adhuc non penituerunt post non naturalia, in alia mala precipitati sunt, sicut sequitur:

 Illos tradidit Dominus in reprobum sensum; illos dico repletos omni iniquitate, quia et omnes iniquitates habuerunt, et singulas ad plenum. Cum dixit omni iniquitate, comprehendit omnia que sequuntur; sed ut magis illos deterreat, singula genera iniquitatis enumerat, dicens: uere omni iniquitate, quia repletos malitia. Malitiose enim agebant in proximos, auferendo bona eorum, uel uerberibus eos afficiendo. Repletos etiam fornicatione. Fornicationem uocat quidquid fit preter legitimam uxorem, que sicut causa generande prolis, sic causa uitande fornicationis dicitur. Repletos etiam auaritia, illicite retinendo sua, uel concupiscendo aliena; et repletos nequitia. uel a nequeo, nequis, uel a nomine, quod est nequam, dicitur nequitia;  quia nequeunt se continere ab illicitis. Qui autem se continere nequit, non est dicendus aliquis. Plenos etiam inuidia; quia, licet non sibi cupiant bona aliorum, tamen eos non habere uellent hec bona. Plenos etiam homicidiis, que non solum manibus, sed tractatione et consensu fiunt. Plenos contentione; quia inter se clamoribus et opprobriis litigant. Plenos dolo; quia aliud agunt et aliud cogitant. Plenos malignitate; quia contraria benignitati semper in amaritudine animi sunt. Qui etiam sunt susurrones, mala de proximo ad proximum transferentes occulte; detractores etiam, bona que sunt auferentes, mala que non sunt imponentes. Ne hec duo facilia uiderentur; quia pro uerbis tantum non se crederent damnari, 13 aggrauat hec duo, dicens: Susurrones  et detractores, odibiles Deo. Eos etiam dico contumeliosos, id est contumelias turpitudinis inferentes sibi uicissim; superbos, id est se superponentes aliis, uel superponere cupientes; elatos, qui nec pares sibi, nec se maiores pati possunt; ut Cesar, qui noluit pati maiorem Pompeium, nec Pompeius parem sibi Cesarem, inuentores etiam malorum seu malarum consuetudinum seu tormentorum; non etiam obedientes carnalibus parentibus, quod natura admonet etiam in pullis auium; insipientes, id est indiscreti ad bonum et ad malum; incompositos et uestimentis, et per immodificationem membrorum: per hec enim que extra uidemus, sic de interioribus pensamus; sine affectione, id est sine applicatione  animi ad aliquod dignum; absque federe, id est sine colligatione animi: quia enim federa ualent ad nutrimentum fidei, ut semper multiplicarentur, prohibita sunt coniugia in eadem cognatione, que iam satis uinculo propinquitatis federata est; qui etiam sunt sine misericordia: quia si quos uiderint miseros, non habent ad eos uiscera misericordie. In his omnibus gentiles pro premissis peccatis puniti sunt. Sed quia necdum per hec penituerunt, precipitati sunt in aliud malum, ut excecati promitterent sibi impunitatem peccatorum. Unde sic ait: Qui gentiles excecati sunt non intellexerunt: quoniam illi qui talia agunt, ut predicta sunt, digni sunt morte eterna. Hoc modo non intellexerunt, cum prius naturaliter cognouissent iustitiam  Dei: qua cognitione priuati dicti sunt, quia inde superbierunt. Digni utique sunt morte: non solum qui faciunt ea predicta, sed etiam qui consentiunt facientibus. Consentire, secundum Ambrosium, est si que possit reprehendere taceat, aut hec audiens aduletur. Si ergo facientes predicta mala, et consentientes eis, damnatione digni sunt, nemo gentilium mortem hanc euadet.



CAPUT II.

»Propter quod inexcusabilis es, o homo omnis qui iudicas. In quo enim alterum iudicas, teipsum condemnas. Eadem enim agis que iudicas. Scimus enim quoniam iudicium Dei est secundum ueritatem in eos qui talia agunt. Existimas autem hoc, o homo, qui iudicas eos qui talia agunt, et  facis ea, quia tu effugies iudicium Dei? An diuitias bonitatis eius, et patientie, et longanimitatis contemnis? Ignoras quoniam benignitas Dei ad penitentiam te adducit? Secundum autem duritiam tuam et impenitens cor, thesaurizas tibi iram in die ire, et reuelationis iusti iudicii Dei; qui reddet unicuique secundum opera eius. His quidem qui secundum patientiam boni operis gloriam et honorem et incorruptionem querunt, uitam eternam. His autem qui sunt ex contentione, et qui non acquiescunt ueritati, credunt autem iniquitati, ira et indignatio. Tribulatio et angustia in omnem animam hominis operantis malum, Iudei primum et Greci; gloria autem et honor et pax omni operanti bonum, Iudeo primum et Greco. Non enim  est acceptio personarum apud Deum. Quicunque enim sine lege peccauerunt, sine lege peribunt, et quicunque in lege peccauerunt, per legem iudicabuntur. Non enim auditores legis iusti sunt apud Deum, sed factores legis iustificabuntur. Cum enim gentes que legem non habent, naturaliter ea que legis sunt faciunt, eiusmodi legem non habentes, ipsi sibi sunt lex: qui ostendunt opus legis scriptum in cordibus suis, testimonium reddente illis conscientia ipsorum, et inter se inuicem cogitationum accusantium, aut etiam defendentium, in die cum iudicabit Deus occulta hominum, secundum Euangelium meum, per Iesum Christum. Si autem tu Iudeus cognominaris, et requiescis in  lege, et gloriaris in Deo, et nosti uoluntatem eius, et probas utiliora, instructus per legem; confidis teipsum esse ducem 14 cecorum, lumen eorum qui in tenebris sunt, eruditorem insipientium, magistrum infantium; habentem formam scientie et ueritatis in lege. Qui ergo alium doces, teipsum non doces; qui predicas non furandum, furaris; qui dicis non mechandum, mecaris; qui abominaris idola, sacrilegium facis; qui in lege gloriaris, per preuaricationem legis Deum inhonoras. Nomen enim Dei per uos blasphematur inter gentes, sicut scriptum est. Circumcisio quidem prodest, si legem obserues; si autem preuaricator legis sis, circumcisio tua preputium facta est. Si igitur preputium iustitias  legis custodiat, nonne preputium illis in circumcisionem reputabitur? et iudicabit id quod ex natura est preputium, legem consummans, te, qui per litteram et circumcisionem preuaricator es legis. Non enim qui in manifesto, Iudeus est; neque que in manifesto in carne est circumcisio; sed qui in abscondito, Iudeus est, et circumcisio cordis in spiritu, non littera, cuius laus non ex hominibus, sed ex Deo est.«



EXPOSITIO.

Hucusque gentiles secundum priorem statum satis dehonestauit, ostenso quod de ignorantia excusari non possunt: cum naturaliter cognitionem de Deo habuerint, qua propter peccatum priuati sunt. Hoc autem de solis gentilibus dictum transfundit hic in  utrosque, id est in Iudeos et gentiles, dicens utrumque populum inexcusabilem. Quia si Iudeus dicat se fuisse peculiarem populum Dei de genere Abrahe natum, legem et prophetas habuisse, cumque sic Deo dilectus sit, non esse credendum quod Deus hunc permittat perire adeo dilectum, licet errauerit, improperetque gentili quod saluatione indignus sit, cuius nec aliquando Deus memor fuerit; si uero econuerso dicat gentilis Iudeum salute indignum, quia cum Deum per legem cognouerit, sicut Deum glorificare noluit, seque ideo preferendum putet Iudeo, quia, ut primum de Deo audiuit, statim credidit, neque reum esse eorum que per ignorantiam peccauit: contra utrumque agit Apostolus dicens gentilem de ignorantia inexcusabilem, quia naturalem  habuit cognitionem: Iudeum uero frustra in lege uel genere gloriari, cum semper deterior fuerit, unde meliorari debuerit, preuaricando legem, fide degenerando ab Abraham, et similia. Quasi diceret: Propter quod, id est quia qui faciunt et qui consentiunt, digni sunt morte: ideo tu, homo unanimiter uiuens et intelligens, omnis Iudeus et gentilis, inexcusabilis es, tu, dico, qui iudicas, id est damnas alium. Si enim tu, Iudee, dicis te preferendum gentili, quia dilectus Deo fueris, quem dicis nec aliquando memorem fuisse gentilis; uel si tu, gentilis, preferas te excusatum per ignorantiam Iudeo, qui Deum per legem sibi cognitum inhonorauit, uterque inexcusabilis es: et gentilis, quia naturalem cognitionem habuit; et Iudeus, quem lex et  naturalis intellectus de Deo docuit. uere uterque inexcusabilis es, quia in eo condemnas teipsum, in quo tu iudicas alterum, siue Iudeus gentilem, siue gentilis Iudeum. Si enim lex data damnat Iudeum, quia non custodiuit eam: lex naturalis similiter non custodita damnat gentilem. uere teipsum condemnas. Nam tu agis eadem que iudicas, id est damnas in alio. Si enim tu, Iudeus, pro predictis gentilem putas damnandum, tibi uero eadem scelera agenti, pro lege et genere putas esse parcendum, frustra opinaris. Econtrario, si tu, gentilis, damnas Iudeum, quia legem habuit et non custodiuit eam, in eo damnas teipsum preuaricatorem naturalis legis. uere in quo iudicas alterum, damnas teipsum.  Nam nos, qui auctoritatis magne sumus, hoc, quoniam contra eos qui agunt talia sicut predicta sunt, est iudicium Dei, non secundum ignorantiam quam tu, gentilis, frustra pretendis: nec secundum genus Abrahe, in quo tu, Iudee, gloriaris, sed secundum puram ueritatem, id est secundum actus singulorum, Iudei et gentilis, 15 nos scimus; tu autem existimas, id est falso opinaris hoc, o homo, seu Iudeus, seu gentilis, qui iudicas eos qui talia agunt que predicta sunt, et ea tu ipse facis. Hoc, inquam, existimas, quia tu effugies iudicium Dei, id est unde alium damnandum iudicas, ex eodem te impunitum euadere credis. Primum quia putant fieri iudicium Dei secundum dignitatem uel indignitatem personarum, et non secundum  opera, cadunt in hoc malum, quod impunitatem sibi pollicentur; et iterum per malum impunitatis sibi promisse, ruunt in aliud, in hoc, scilicet quod abutuntur bonitate et patientia Dei, quod ibi supra ait, quia tu effugies iudicium Dei, idem supra significauerat, ubi ait. Non intellexerunt quoniam qui talia agunt, digni sunt morte ; in utroque agens de impunitate, quam sibi promittunt. Sed ibi tantum de gentilibus, hic uero de utrisque intelligit, et ante putando te effugere iudicium Dei, contemnis diuitias eius bonitatis; dictum a similitudine potentis: qui si porrigeret cibum alicui, ille uero cui porrigeretur indignans eo uti proiiceret eum, uideretur sic spernere non cibum, sed datorem cibi, Sic ille qui abutitur bonitate Dei, non utens ea ad  correctionem, ad quam Deus dat, hic reus est non tantum preteritorum, sed etiam contempte maiestatis. Diuitias bonitatis ideo dicit, quia Deus et temporalia abunde dat malis, quibus nec digni essent, ut, considerantes benignitatem Dei, reuertantur ad eum. Dat etiam magistros qui doceant, et intelligentiam qua ad Deum reuerti bonum esse sciant, et multa alia. An diuitias bonitatis eius contemnis, et diuitias patientie eius, quia non in uno sed in mille peccatis te patitur; et diuitias longanimitatis, quia per multa tempora correctionem tui sustinet, contemnis, inquam, ignorans quoniam benignitas Dei per bonitatem, patientiam et longanimitatem, quantum in se est, adducit te ad penitentiam? Benignitas Dei, quantum in se est, uocat te ad penitentiam; sed  secundum duritiam tuam, id est secundum actus tuos obstinatos in malo, et secundum cor tuum impenitens; quia nec a malo opere recedis, nec te male operari intelligis. Sunt enim quidam in malis operibus obstinati, qui tamen se male agere credunt. Tu, inquam, secundum cor impenitens, thesaurizas tibi iram, id est congregas tibi propriam damnationem futuram in die ire, id est communis damnationis impiorum. Die enim reuelationis iusti iudicii Dei; quia in die illo Christus esse iudex omnium credetur ab impiis, qui semper hoc negauerunt. Tunc enim uidebit eum omnis caro: qui Deus reddet tunc unicuique, et Iudeo et gentili, secundum opera eius, non parcens gentili pro ignorantia, nec saluans Iudeum  pro lege, uel genere Abrahe. Quod dixit in toto, per partes exsequitur, dicens: Unicuique reddet secundum opera. His quidem qui sunt boni operis, id est qui bene operati sunt secundum patientiam, id est non abutentes patientia Dei, sed corrigentes se cum sustinerentur a Deo. uel secundum patientiam, quia equanimiter tolerauerunt quecunque aduersa pro Deo. His utique reddet gloriam, id est claritatem corporis et illuminationem anime. Et reddet honorem, quia in presentia Christi inter honorabiles; quia cum angelis Dei reddet etiam incorruptionem, id est permanentem statum in gloria et honore, que per horam habere possent et perdere. His cum hac determinatione dico querentibus uitam eternam, id est si bene operentur amore uite eterne; non querentes  inde temporalia lucra uel gloriam mundi; his qui sunt boni operis, sic reddet; his autem qui sunt ex contentione, id est qui se contentiose alternatim preferunt, hoc uitium maxime reposcit; quia in hoc laborabant, et ab hoc eos deterrere nititur. His, inquam, qui contendunt et qui non acquiescunt ueritati, quando bonum suadetur eis; ut Romani qui nolebant acquiescere discipulis Pauli, sed credebant iniquitati, preferentes se alter alteri; his utique erit ira, id est eterna damnatio, et talis ira que sit indignatio. Impii enim in ignem positi grauiter indignabuntur sibi ipsis, quod male egerint, et interim dum illud iudicium morabitur, in omnem animam hominis operantis 16 malum. Iudei dico primum, id est maxime operantis malum; quia et naturalis, et date legis  reus est, et Greci, id est gentilis, qui de naturali lege solum arguitur, in animam operantis malum. Iudei indifferenter et Greci erit tribulatio, id est damnatio et angustia. Hoc est illud quod dixit indignatio, quia determinat de malo quod fieret, et post iudicium et ante. De bono uero non ante, sed post iudicium dicit, quid illi futurum sit interim dum ueniatur ad iudicium. Operanti malum erit tribulatio. Omni uero operanti bonum: Iudeo secundum tempus primum bene operanti; in Iudea enim principium habuit Ecclesia Christi; et Greco, id est gentili, posterius tempore operanti bonum, erit gloria, id est illa claritas et honor, quia inter honorabiles erit; et pax, id est in gloria et honore diuturna tranquillitas. uere Iudeo et gentili indifferenter dabitur gloria,  si solummodo bene operati sint.

Nam apud Deum non est acceptio personarum, ut Iudeum male agentem saluet, quia habuit legem; gentilem bene meritum reprobet, quia non fuit de carne Abrahe, cuius fidem melius est imitari, quam ab eo lineam generis trahere; cum multi de Abrahami carne, in gentes transierint, multi uero de gentibus, fidem Abrahe imitando, se dignos promissionibus Abrahe fecerint, et in Iudeos reputati sint ut proselyti. Probat Deum non accipere personam Iudei seu gentilis; quia utrumque iudicabit, et modum iudicii futuri in utrumque exponit, dicens: uere apud Deum non est acceptio personarum; quia iudicat omnes, et eos qui sine lege,  et eos qui in lege sunt. Quicunque enim peccauerunt sine lege, id est non habentes legem scriptam, ipsi peribunt sine lege, id est damnabuntur non de preuaricatione scripte legis, sed tantum naturalis. Hoc de gentilibus dictum est, et quicunque peccauerunt in lege, id est habentes legem scriptam, ut Iudei, ipsi iudicabuntur per legem, id est de preuaricatione date legis adiuncta peccatis eorum damnabuntur. Opponeret Iudeus, licet transgressus in lege fuerit, se tamen non damnari, sed parcendum sibi a Deo. Contra hoc Paulus: uere habentes legem de peccato iudicabuntur, quoniam apud Deum non sunt iusti; et si apud homines reuereantur auditores legis, id est qui solummodo legem audierunt, nec eam operati sunt ut Iudei, sed factores legis; siue eam audierint,  siue eam solummodo operati sint; illi iustificabuntur, seu fuerint gentiles, seu Iudei: solummodo opus legis compleuerunt. Hic uersus qui sequitur, solummodo de gentilibus agit: probans eos saluari per legem naturalem, facientes eadem que sunt scripte legis, et damnari si non fecerint. De utroque agit hic uersus, et de salute gentilium propter opus legis, et de damnatione eorumdem, si non operati sint legem, ac si opponeretur Paulo: Dicis quod quicunque factores legis fuerint, saluabuntur, sed gentiles saluari non debent, quia etiamsi opus legis faciunt, indifferenter hoc faciunt, non ducti ratione [nomine], sed casu [causa], ut illi qui de nullis per Scripturas instructi sint.

Contra hoc Paulus: uere gentiles si fuerint factores  legis, iustificabuntur, et econtrario si malum operati sint, ira et indignatione damnabuntur; ex merito debent saluari pro bono, et puniri pro malo. Quia ipsi sibi sunt lex, id est naturalem legem in seipsis habent: ipsi, dico, non habentes legem eiusmodi, id est scriptam sicut Iudei, et uere ipsi sibi sunt lex: cum hoc sit quod gentes que legem scriptam non habent, id est gentiles, faciunt ea que sunt legis scripte, id est, que scripta lex precipit, naturaliter, id est naturalem legem sequentes. Nec indifferenter ea que legis sunt faciunt, quia qui ostendunt per operationem scriptum esse in cordibus suis opus legis, deserendo mala, adherendo bonis; hoc enim est opus legis, declinare a malo et facere bonum. Quod si per legem naturalem non creditis gentiles saluari,  nichil hoc salutem eorum impedit; quia in die cum iudicabit Deus, apparebit opus legis scriptum fuisse in cordibus eorum. Tunc in illo die conscientia ipsorum, que tunc omnibus palam fiet , reddente illis testimonium de bonis seu malis que fecerunt. Multos enim testes tunc habebunt, cum conscientia eorum nemini occultabitur, et sicut de operibus, sic conscientia eorum reddente illis testimonium cogitationum, quia sicut opera, sic iustificabuntur etiam cogitata. Cogitationum dico accusantium eos, si male sint; aut etiam defendentium eos, si bone sint: et hoc inter se, quia que mala fuerint, accusabunt bona et inuicem; quia econtrario bona impugnabunt  mala. Hec pugna fiet in illis, quorum bona uel mala incerta sunt; sed in quibus bona sine admistione malorum certa sunt, ut in sanctis, et in quibus mala sine refrigerio bonorum certa sunt, ut in ualde malis, in his non erit accusationis huius uel defensionis colluctatio: sed certa salus, ualde bonis; indubitata damnatio, ualde malis: hoc autem testimonium operum et cogitationum reddet illis sua conscientia in die illo cum iudicabit Deus occulta omnium hominum, id est incerta eorum uel bona uel mala. Iudicabit utique per Iesum Christum, qui constitutus est iudex omnium secundum Euangelium meum, id est secundum quod ego annuntio, quia Deus per Christum iudicabit omnia. Probauit gentilem posse saluari naturaliter, facientem opus scripte legis. Nunc  autem probare incipit nichil prodesse Iudeo, quod Iudeus dictus est qui legem et circumcisionem habuit, nisi opus legis et circumcisionis impleuerit, dicens: Gentilis legem naturalem habuit, tu autem, Iudee, et naturalem et scriptam legem habuisti.

Considerandum est quod de Iudeo et gentibus secundum priorem statum agat Apostolus: Tu, inquam, cognominaris Iudeus, id est hoc dignitatis cognomen habes, quod Iudeus diceris. Ante Iudam Machabeum illi solum de tribu Iuda Iudei uocabantur, Isrel autem omnes dicebantur, sed a Iuda Machabeo, propter probitatem eius dicti sunt omnes Iudei. Concedo, ait Paulus, te cognominari Iudeum, quia tu requiescis in lege. Alie enim gentes erronee sunt, non habentes documenta uite; sed tu  quietem habes in scientia legis, et gloriaris in Deo, quia in Isrel tantum dicitur notus Deus . Alie gentes quasi sine Deo sunt, unde te iactando gloriaris. Nosti et uoluntatem eius, scilicet Dei, quid fieri scilicet uelit, quid non. Et tu, instructus per legem, probas utiliora, id est de utilibus legis utiliora discernere nosti. Confidis etiam teipsum esse ducem cecorum gentilium; quia si qui de gentilibus in Iudaismum transire uoluerint, doces eos obseruare Sabbatum et cetera legis, cum adhuc nescientes quid hec significant ceci sint. Confidis etiam te esse lumen eorum qui in tenebris sunt; cum enim illi obseruauerint Sabbatum, adhuc ignorantes mysterium Sabbati, illuminas eos docendo  quid hec significent, et ad quid ualeant, et sic de tenebris ignorantie educis. Confidis etiam te esse eruditorem insipientium Iudeorum; quia si qui in lege insipientes sint, doces eos esse sapientes. Confidis etiam te esse magistrum infantium; quia si quid simplices nec fari de lege nouerint, doces eos disputare de lege; te etiam habentem formam scientie, quia si quis uelit considerare de lege quanta sit, sciat eam tantam esse, quanta scientia tua in ea est; habentem etiam formam ueritatis in lege, quia et scientia legis, et quecumque docet uera esse nosti. Possumus enim habere scientiam Ouidii, nec tamen uera esse scimus, que ibi narrata intelligimus. Ergo, quoniam quidem dux es cecorum, et de doctrina legis illuminans eos: Tu qui alium  doces, quare non doces teipsum? Sic cum debes per legem proficere, reiiciendo opus legis, amplius reus esse conuinceris. Tu etiam qui predicas non furandum, quare furaris? Furabantur inter se Iudei res suas plerumque; quod autem deterius est, furabantur sanum intellectum de lege. Tu etiam, qui dicis non esse mechandum, quare mecaris? Mechabantur ad litteram, mechabantur etiam adulterinum intellectum ponentes in lege, postquam sanum sensum legis furati fuerat. Tu etiam, qui abominaris idola, id est qui gentiles, colentes idola, 18 nec homines uocandos esse iudicas, quare sacrilegium facis, id est: tu ipse quare colis idola? Plerumque enim Iudei ad culturam idolorum lapsi sunt; faciebant sacrilegium, denegantes Christo cultum suum.  Sacrilegium enim est creaturam quod naturaliter Creatori debet negare, cultum scilicet Deo. Tu etiam qui gloriaris in lege, id est qui iactas te solum legem habuisse, quare inhonoras Deum per preuaricationem legis? Preuaricari in lege est non facere que facienda precipit, et facere que fieri interdicit. Iudei autem deserendo legem, faciendo contraria legi, Deum inhonorabant, quantum ad opinionem hominum, nichil tamen glorie eius detrahentes. uere Deum, in quantum uobis est, inhonoratis, quia nomen Dei blasphematur per uos inter gentes. Cum enim gentes uideant uos contraria legi facere, iustitiam Dei profanare, cibis gentilium communicare, et similia, dicunt et putant Deum sic uos instituisse, nec satis prouide tales cultui suo delegisse. Hoc Ezechiel  dixit, licet aliis uerbis, de Iudeis inter gentes dispersis, transeuntibus ad idololatriam. Unde Paulus sic ait: Hoc quod dico Deum blasphemari per uos, inter gentes dico, sicut scriptum est; Scriptura enim in hac re testimonium perhibet. Et quia preuaricatus es in lege, ideo circumcisio tua preputium facta est, id est non plus ualet te esse circumcisum, quam gentilem preputiatum. Sicut superius asseruit nichil prodesse quod Iudeus uocaretur, quodque legem haberet; ita probat hic nichil ualere circumcisionem illi, qui circumcisionis mysterium non impleuerit. Illa enim abscissio carnis significat carnalem generationem, que in peccatis est, debere abscindi, et spiritualem generationem exinde esse tenendam.

 Diceret Iudeus: Si circumcisio sit preputium, pro nichilo data est, cum non prosit. Contra hoc Paulus: Circumcisio quidem prodest; si obserues legem circumcisionis, id est si, quomodo circumcisio signat, omnia uitia a te circumcidas, prodest quidem, obseruata lege; sed, si sis preuaricator legis circumcisionis, non abscindendo uitia cordis, circumcisio tua sic facta est preputium, id est non est utilior tibi quam preputium gentili. Circumcisio dicitur ipsa munditia carnis. Preputium, id est caro que amputabatur, dicitur ipsa immunditia; quia caro ipsa reclinatorium sit libidinis. Et quia circumcisio lege circumcisionis non obseruata fit preputium, igitur preputium, si iustitias legis circumcisionis  custodiat, fiet circumcisio. Sed ne aliquis audeat contradicere, ponit sub interrogatione, dicens: Si preputium, id est gentilis , si, inquam, preputium custodiat iustitias legis circumcisionis, quod uitia cordis abscindat, etiam carne non amputata, nonne preputium illius custodientis legem circumcisionis reputabitur in circumcisionem, id est: nonne sic proderit illi quemadmodum circumciso lex custodita circumcisionis; et nonne preputium quod est consummans, id est implens, legem circumcisionis, et hoc ex natura, id est per naturalem legem, iudicabit, id est damnabit, te comparatione sui? te, dico, qui es preuaricator legis seruate per litteram; quia litteralem  custodiam eligis, et spiritualem reiicis, preuaricator etiam es per circumcisionem in carne habitam, et in corde non obseruatam. uere circumcisio fit preputium. Nam qui in manifesto, id est solo nomine Iudeus est, hic non est credendus esse Iudeus; neque circumcisio que est in manifesto, et ita quod in carne tantum, et non in corde, hec non est dicenda circumcisio. Probat iterum quod preputium  fiet circumcisio, dicens: Iudeus in manifesto, non est Iudeus, sed ille qui in abscondito, id est in operum exhibitione Iudeus est, etsi non uocetur hoc nomine; et circumcisio cordis facta in spiritu, id est spiritualiter impleta, non in littera, id est non litteraliter, ut carnalis; hec utique spiritualis est et uera circumcisio:  Laus cuius, id est 19 que laudabilis circumcisio non est ex hominibus, sed est ex Deo. Deus enim solus iustitiam cordis dare potest; homines uero amputare carnem, et nichil aliud possunt.



CAPUT III.

»Quid ergo amplius Iudeo est? aut que utilitas circumcisionis? Multum per omnem modum. Primum quidem, quia credita sunt illis eloquia Dei. Quid enim si quidam illorum non crediderunt? Nunquid incredulitas illorum fidem Dei euacuauit? Absit! Est autem Deus uerax, omnis autem homo mendax, sicut scriptum est: »Ut iustificeris in sermonibus tuis, et uincas cum iudicaris .« »Si autem iniquitas nostra iustitiam Dei commendat, quid dicemus? Nunquid iniquus est Deus qui infert  iram? Secundum hominem dico. Absit! Alioquin quomodo iudicabit Deus hunc mundum? Si enim ueritas Dei in meo mendacio abundauit in gloriam ipsius, quid adhuc et ego tanquam peccator iudicor? Et non sicut blasphemamur et sicut aiunt quidam nos dicere, faciamus mala ut ueniant bona, quorum damnatio iusta est. Quid ergo? Precellimus eos? Nequaquam. Causati enim sumus Iudeos et Grecos omnes sub peccato esse, sicut scriptum est: quia non est iustus quisquam, non est intelligens, non est requirens Deum .« Omnes declinauerunt, simul inutiles facti sunt: »non est qui faciat bonum, non est usque ad unum .« Sepulcrum patens est guttur eorum, linguis »suis dolose agebant, uenenum aspidum sub  labiis eorum .« Quorum os maledictione et amaritudine plenum est, ueloces pedes eorum ad effundendum sanguinem .« Contritio et infelicitas »in uiis eorum, et uiam pacis non cognouerunt; non est timor Dei ante oculos eorum .« Scimus »autem quoniam quecunque lex loquitur, his qui in lege sunt loquitur, ut omne os obstruatur, et subditus fiat omnis mundus Deo; quia ex operibus legis non iustificabitur omnis caro coram illo. Per legem enim cognitio peccati. Nunc autem iustitia Dei sine lege manifestata est, testificata a lege et prophetis. Iustitia autem Dei per fidem Iesu Christi, in omnes et super omnes qui credunt in eum. Non enim est distinctio. Omnes enim peccauerunt,  et egent gloria Dei, iustificati gratis per gratiam ipsius, per redemptionem que est in Christo Iesu; quem proposuit Deus propitiatorem per fidem in sanguine ipsius, ad ostensionem iustitie sue, propter remissionem precedentium delictorum in sustentatione Dei, ad ostentionem iustitie eius in hoc tempore, ut sit ipse iustus et iustificans eum qui ex fide est Iesu Christi. Ubi est ergo gloriatio tua? Exclusa est. Per quam legem? Factorum? Non, sed per legem fidei. Arbitramur enim iustificari hominem per fidem sine operibus legis. An Iudeorum Deus tantum? Nonne et gentium? Imo et gentium. Quoniam quidem unus est Deus, qui iustificat circumcisionem ex fide, et preputium per fidem. Legem ergo destruimus per fidem? Absit!  Sed legem statuimus.«



EXPOSITIO.

Quia probauit superius preputium fieri circumcisionem, et econuerso circumcisionem fieri preputium, opponeret per hoc Iudeus, nichilo plus sub ueteris Testamenti statu collatum esse sibi, quam gentili. Ad hoc refellendum ait Paulus inserendo obiectionem Iudei: Quia dixi preputium reputari in circumcisionem, et econuerso, ergo propter hoc dicturus est mihi: Quid amplius collatum esse Iudeo in ueteri statu, quam gentili? aut que utilitas fuit circumcisionis Iudeo, cum gentili idem ualeret preputium? Pro nichilo uideretur facta circumcisio, lex superflue data, si absque his potuit bonum legis  et circumcisionis haberi, sicut ostenditur in gentili. Habuit utique Iudeus in ueteri statu multo amplius collatum sibi , quam gentilis; quod enim circumcisus est et edoctus de ceteris in lege, preparationes bone fuerunt et quedam instructiones, ad intelligendum fidem Christi. Sed gentilis nullam penitus 20 instructionem, preter naturalem intellectum habuit. Non tamen amplius dico Iudeo quod in fide Christi dignior habendus sit gentili, sed utique magis preparatus est ad fidem. Quare si non consensit fidei, magis damnatus quam gentilis; si uero consensit, non tamen gentilem dignitate fidei excessit. Queris quid amplius collatum sit Iudeo! Multum utique, et per omnem modum,  et secundum animam, et secundum corpus, et in unoquoque, et in corpore et in anima, multa bona facta sunt Iudeo, quorum nichil gentilis habuit. In corpore, quia liberauit eos ab inimicis, et dedit eis terram repromissionis, etc. In anima, quia instruxit eos per legem, et habuerunt cognitionem Dei, etc. Et multa similia contulit eis, et in corpore et in anima. De quibus ait Paulus: Multa quidem reponere possem ad comprobandum amplius esse collatum Iudeo quam gentili; sed primum, id est quia hoc precipuum, est ad probandum quod intendo ponam istud, ideo amplius collatum esse Iudeo, quia credita, id est proposita sunt illis ad instructionem eorum eloquia Dei, precepta que Deus dedit in lege et prophetis. Contra hoc Iudeus iterum: Per data  eloquia amplus non fuit Iudeo quam gentili, quia non credidit eloquiis Dei.

uere ait Paulus: amplius per credita eloquia fuit Iudeo; quia si quidam illorum Iudeorum non crediderunt eloquiis Dei, et ideo reprobati sunt, quid impedit ad hoc ut non sit amplius collatum Iudeo quam gentili? Nihil utique impedit; quia, quantum in Deo fuit, preparauit eos ad fidem, licet increduli permansissent. uere si quidam illorum non crediderunt, nichil impedit; quia Deus, quod promiserat, propter incredulitatem eorum, implere non dimisit. Nunquid enim incredulitas eorum quorumdam euacuauit fidem, id est impletionem promissorum Dei? Nihil utique eorum que promisit Deus inexpletum dimisit, et ideo nichil amplius impedit habuisse Iudeum,  licet quidam in incredulitate damnati sint. Quero an propter incredulos euacuata sit fides Dei? Sed absit hoc, ut fides Dei aliquo modo possit uel credatur euacuari! quia, licet quidam illorum non crediderint, tamen Deus est uerax, id est impletor omnium que promisit. Deus utique uerax est, sed omnis homo quicunque sit, seu Iudeus seu gentilis, mendax est, id est peccator. Deus enim ad saluandum ueniens, omnem hominem sub peccato reperit, et secundum merita salute indignum. Unde palam est fidem et saluationem Dei Iudeis et gentilibus eque prouenire ex gratia. Mendacium dicitur omne peccatum; quia omnis creatura, que naturaliter obsequi debet Creatori suo, cum transgreditur mandatum Dei, mendosam facit naturam suam, deserens  puritatem in qua creata est. Quia Deus sit uerax, assero etiam per Scripture testimonium. Hoc enim dico sicut scriptum est de ueritate Dei in psalmo: Deus procul dubio uerax est. Ait enim Dauid: Iustificeris in sermonibus tuis , id est: iustificando me, uerus appareas in promissionibus tuis. Illud ut ad continuationem psalmi legitur, in quo agebat Dauid multorum criminum reus, ut de proditione militis, de morte proximi, de illicita concupiscentia et adulterio agebat, ut horum omnium consequeretur ueniam, de qua certus erat per repromissionem sibi de Christo factam, que ad eos solum facta est qui per Christum saluandi erant; unde confidit se emaculandum ab hoc crimine, alioquin  enim indignus esset futura saluatione.

Preterea notandum est quod cum Dauid, nullum pretendens meritum, ex sola gratia confidat se saluandum, seque in peccatis confiteatur, quo nemo sanctior uixit in lege, neminem ex merito posse saluari, sed per solam gratiam. Iustificeris utique in sermonibus tuis, et uincas impios, cum iudicaris ab illis non esse Filius Dei, cum uincas eos de hoc iustificando homines sicut promisisti. 21 uel uincas cum iudicaris, id est participaris alicui, ut mihi. Aiunt enim me non saluandum propter peccatum, licet mihi repromissus sis. Hic quiddam ingreditur Paulus, quod ab incepto alienum uidetur; imponebatur enim ipsi et aliis apostolis, quod docerent bonum esse peccare, quia quanto plura essent  peccata hominum, tanto gloriosior appareret Deus, dimittens omnia, quotquot essent, accipientes inde occasionem; quia ubi abundauit delictum, superabundauit ibi gratia, et similia. Quod hic destruere ingreditur Paulus, et satis bene ad rem. Hic enim probabit omnem salutem esse ex gratia Dei, et nichil ex merito hominis, dicens: Quia omnis homo mendax reus inuentus est; Deus autem omnem reum iustificans ex gratia in promissis uerax est. Per hoc apparet quod iniquitas nostra commendat iustitiam Dei, id est commendabilem facit Deum, per solam gratiam iustificantem homines a peccatis; et hoc utique uerum est, quia quanto gratia eius copiosior est in remissionem peccatorum, tanto procul dubio commendabilior est Deus. Sed licet quecunque peccata  sint dimittat, non tamen inde causam peccandi dat. Iniquitas nostra commendat Deum, sed si hoc est, quod ex iniquitate nostra commendabilior sit Deus, quid ad hec dicemus? Mirabile quid uidetur inde consequi. Ideo quid dicemus, quia nunquid Deus iniquus est, quia infert iram, id est ultionem, propter peccatum, quod commendabiliorem, facit Deum? Aequitati uidetur hoc esse contrarium. Hoc quod dico non satis esse equum, quia punit peccatum quod commendat eum, quod totum dico secundum hominem, id est secundum carnaliter intelligentem. Sed ex me hoc dico: absit hoc ut Deus iniquus sit, quia peccatum punit! Et hoc probat ab impossibili, dicens: uere Deus non est iniquus, inferens iram; quia alioquin, id est, si Deus iniquus esset, quomodo  iudicabit hunc mundum? Non est credendum ut ille qui constitutus est iudex totius mundi, iniquus sit, et hoc impossibile. uere si iniquus est Deus, mundum non iudicabit, quia nec me solum. Me autem ideo non iudicabit de peccato, quia sic gloriam eius augeo. Si enim in meo mendacio, id est propter meum peccatum: abundauit ueritas Dei, id est abundantius ostenditur Deus ex ueritate promissionis sue dimisisse peccata. Abundauit dico in gloria ipsius Dei: quia quanto plura dimisit, tanto gloriosior de misericordia cognoscitur. Si utique peccatum meum causa est glorie eius, quid adhuc, id est quare etiam in hoc mundo et ego  iudicor, id est contemnor tanquam peccator? Deberem de peccato  hoc argui, in quo augeo gloriam Dei? Cur etiam non facimus mala, ut bona misericordie Dei per hoc ueniant in augmentum, sicut nos blasphemamur a quibusdam credere? Sicut etiam nos aiunt illi quidem non solum credere, sed etiam dicere, et predicare hoc aliis, faciamus mala, id est certatim peccemus, ut ueniant bona, id est ut Deus habeat quod multipliciter remittat. Damnatio quorum ita nos blasphemantium iusta est, id est iuste damnandi sunt pro hac blasphemia. Quia si pro peccato blasphemie iudico hos debere damnari, constat quod non predico quod peccare bonum sit. Hi autem qui sic sentiebant de misericordia, in misericordia esse gratiam Dei predicabant. Quia superius probatum est omnem hominem esse mendacem, et Iudeum  et gentilem, igitur, o Iudee, dic mihi, quid, id est que causa est quare precellere debeamus eos, scilicet gentiles in saluationem? Nequaquam utique precellimus eos. uere non precellimus. Causati enim sumus, id est conuenientibus causis et rationibus comprobauimus Iudeos et gentiles omnes  esse non solum in peccato, sed ita sub peccato depressos, quod nemo per se posset resurgere, sine gratia adiutrice. Probat de Iudeis quod omnes sub peccato sint, dicens: In eo quod dico omnes 22 Iudeos sub peccato esse, Scriptura mihi testimonium perhibet. Hoc enim assero sicut scriptum est in psalmo: quia non est iustus quisquam, Illud quia in ordine psalmi legitur, non est utique quisquam iustus, id est deserens malum et faciens bonum.  Et hoc ideo, quia non est quisquam intelligens. Ideo autem non intelligunt, quia non est quisquam requirens Deum. Quia si Deum requirerent, utique intelligerent, et intelligentes sectarentur iustitiam. Nemo in Iudeis iustus est, sed omnes declinauerunt male operando in seipsis. Quod nec sufficiens fuit illis, sed etiam facti sunt inutiles, id est deprauationi aliorum intendentes; qui adeo declinauerunt, quod non est inter eos qui faciat bonum.

Nec dico ut, pluribus a bono exclusis, aliqui in bono remaneant; sed non est inter eos faciens bonum, eundo usque ad unum : quia nec unus faciens bonum inter eos relinquitur. uel non est faciens bonum, donec ueniatur ad unum, id est ad Christum per fidem. Qui enim fide ad Christum  uenerit, hic utique bonum facit. Non est in eis qui bonum faciat, sed guttur eorum est patens sepulcrum; quod receptis cadaueribus fetet, et adhuc ad recipienda cadauera patet. Sic illi et de prioribus peccatis fetent, et adhuc ad patranda scelera inhiant; et  agebant linguis suis dolose , aliud cogitando, et aliud simulando, et sub labiis eorum , id est in corde quod est sub labiis, est uenenum aspidum insanabile: quia nemo, quandiu consenserit illis, poterit sanari. Os quorum Iudeorum plenum est maledictione. Maledicebant enim Christo, dicentes eum filium fabri, et similia. Plenum est etiam os eorum amaritudine . Amara uerba dicebant, inclamantes: Crucifige, crucifige eum . Et pedes, id est affectiones eorum Iudeorum, sunt ueloces ad effundendum sanguinem. Prius enim uoluntate effuderunt sanguinem Christi, quam actu. Et quia adeo iniqui sunt, ideo in uiis, id est operibus, eorum est contritio, id est misera per orbem eorum dispersio, facta per Romanos. Est etiam in operibus eorum infelicitas, id est animarum damnatio, que sola infelicitas dicenda est. Et hoc totum fuit eis ideo, quia cognoscere noluerunt uiam pacis, id est Christum, per quem itur ad ueram pacem. Et sicut non cognouerunt eum dilectione, sic nec etiam timore. Non est enim timor Dei ante oculos eorum: quia etiamsi in natura timorem Dei haberent, et Deum timendum esse bene reminiscerentur,  tamen timorem Dei tunc non habuerunt ante, sed post oculos, quia contempserunt. Diceret fortassis Iudeus hec dicta esse de gentili. Contra quod Paulus: Tu, Iudeus, fortassis arbitraris hec non esse dicta de te; sed ego et quicunque sancti scimus, auctoritati quorum non est obnitendum, scimus utique quoniam quecunque loquitur lex, id est psalmus iste, procul dubio loquitur his qui sunt in lege, id est Iudeis; hoc nos scire dicimus, ut per hoc dictum obstruatur omne os. Iudeo enim conuicto non est qui repugnet, cum gentilem sub peccato non dubium sit ulli. Et sic conuictis omnibus subditus fiat omnis mundus, tam in Iudeis quam in gentilibus, Deo; id est confiteantur omnes per solam gratiam Dei se saluari. Et iustum est ut omnis mundus  subditus sit Deo, et nemo legi; quoniam non iustificabitur aliquis ex operibus legis coram Deo, etsi in oculis hominum iustus uideatur. Sed omnis qui est in lege permanet ibi caro, id est carnalis. uere nemo iustificabitur ex operibus legis. Nam per legem habetur cognitio peccati, et non iustificatio a peccatis. Quia si aliqui, ut Moyses et Dauid, sub lege iustificati sunt, non hoc habuerunt ex lege, sed per fidem Christi, quem Redemptorem credebant et exspectabant. Sic omnes iusti sub ueteri lege non per legem, sed per Christum iustificati sunt, quem credentes exspectabant uenturum.

Nota: in prima conditione hominis, homo superbiendo 23 cecidit; quem Deus diu exspectauit, ut,  si posset, per naturalem intellectum resurgeret. Ad quod postquam homo se inefficacem comperit, dixit quia, si legem haberet, per quam mala a bonis, et e conuerso bona a malis discerneret, sic tandem resurgere posset. Deus autem, ut hominem ubique per se impotentem ostenderet, dedit legem qua bona a malis discernere posset; nec tamen sic liberari potuit. Deus utique sic futurum de homine bene cognouerat, sed pro uoto hominis et naturalem intellectum dimisit, et postea legem indulsit, ut, per hec concessa non liberatus, crederet se nichil esse per se, et sic ad gratiam Dei confugeret, quam Deus post naturalem intellectum, post legem, que ad iustificationem non sufficiebant, conuenienter indulsit, postquam iam nec putari poterat aliud genus saluationis.  Et quia per legem sola cognitio peccati, igitur nunc tandem hoc ostenso, manifesta iustitia est Dei sine lege, id est apertum est Deum iustificare credentes, per solam gratiam sine omni lege. Illud autem illatiuum est: que iustitia Dei testificata est per gratiam fieri, a lege Moysi et a ceteris prophetis. Probato quod iustitia Dei fiat sine lege, subiungit per que fiat: per fidem scilicet, et per effusionem sanguinis Christi, dicens: Iustitia Dei non fit per legem, sed fit per fidem Iesu Christi in omnes illos qui credunt. Quicunque enim in Christum credit, iustificabitur a peccatis, et etiam super omnes; quia iustificatus nunquam tantum mereri potest, quin gratia Dei meritum eius retribuendo superet. uere omnes iustificantur per fidem. Nam non est distinctio, ut hic iustificetur per meritum,  hic per gratiam, propterea non est distinctio, quia omnes, tam Iudei quam gentiles, peccauerunt, ut supra ostensum est; et ideo omnes egent gloria Dei. id est iustificari per Deum: in qua re gloriosus apparet Deus.

Egebant utique gloria Dei, quia iustificati sunt gratis sine merito eorum; per gratiam ipsius, id est per effusionem sancti Spiritus, cuius gratia data est per precedentem redemptionem, que est in Christo Iesu, id est per datum pretium sanguinis Christi: quem Iesum Deus Pater proposuit, id est in propatulo hominem factum mundo exposuit propitiatorem. In Christo enim Deus propitiatus est mundo per fidem, id est his qui sanam fidem de Christo habent. Propitiatorem etiam in sanguine ipsius Christi; quia nec  fides sine effusione sanguinis, nec sanguis sine fide ad salutem proficeret. Deus utique sic proposuit Christum ad ostensionem iustitie, id est, ut ostenderet se iustum et ueracem, propter remissionem delictorum precedentium, id est ut remitterat delicta Abrahe et iustorum, precedentia in sustentatione Dei. Deus enim delicta eorum cum fierent patienter sustinuit, donec in tempore gratie purgaret illos ab eis. Proposuit etiam Deus Christum propitiatorem ad ostensionem iustitie, id est, iustificationis eius, scilicet, ut in hoc tempore gratie omnibus satis ostensum esset; cum neque naturalis intellectus, neque lex data a uinculo peccati liberaret, quod solus Deus iustificare posset. Hoc, inquam, ostenderetur ut sit Deus ipse iustus, id est, uerax in completione  promissorum; et ut sit iustificans omnem eum a peccatis qui est ex fide Iesu Christi. Quandoquidem  omnis iustitia per fidem est, et in omnes. Non enim distinguitur Iudeus a gentili, cum omnes eque peccauerint; ergo, o Iudee, ubi est tua gloriatio? Non tibi relinquitur unde iam glorieris in lege, cum per legem nulla sit iustificatio, sed omnis per fidem. Propterea exclusa, id est ablata est tua gloriatio, qua per legem te preferebas gentili. Sed per quam legem exclusa est glorificatio tue legis? An per similem legem factorum ablata est? Lex uetus erat lex factorum; quia similiter necesse erat in ea operari immolando, ceteros ritus carnales obseruando, uelut in agro aut 24 uinea.  Quia si Deus huic legi factorum aliam similem legem superinduceret, uideretur incongruum et indifferens, ut per facta facta repelleret. Ideo ait non per legem factorum exclusa est gloria tua; sed per legem fidei, id est per fidem iustificantem, cuius fidei lex est Euangelium. uere per fidem excluditur gloriatio tua: nam fides sola iustificat, sine omni opere legis. Et huic loco inserit auctoritatem, dicens: Ego et iusti mecum arbitramur iustificari hominem per solam fidem sine operibus legis, id est licet nulla precesserint opera legis, sola tamen fides sufficit ad hominis iustificationem.

Diceret Iudeus: Concedo per fidem iustificari, sed solos Iudeos. Contra hoc Paulus: Non est credendum quod Deus Iudeos solos per fidem iustificet.  An enim Deus creator est tantum Iudeorum? Nonne sicut Iudeorum ita et gentium creator est? Non solum Iudeorum, imo etiam gentium Deus est. Quia si eque gentiles creauit ut Iudeos, constat Deum utrosque uelle equaliter saluare. uere qui Deus est Iudeorum, est Deus gentium; quoniam quidem unus est Deus omnium. Quia si unus tantum est Deus, constat eumdem esse Deum gentium quem et Iudeorum. Quandoquidem unus gentium et Iudeorum est Creator, constat quod hic unus idem est, qui iustificauit circumcisionem, id est Iudeos ex fide, et non per legem, et qui iustificauit preputium, id est gentiles similiter per fidem. Hi qui insidiantur littere, dicunt quiddam expressius notari, per hoc quod ait ex fide, quam ubi ait per fidem. uult enim  designare dicens ex fide, quod nec etiam aliquod initium iustificationis habuerint Iudei nisi ex fide. De gentibus uero quia nulla erat dubietas, non sic expressit. Sed Augustinus dicit equipollere ex fide et per fidem, cum alibi dicat Apostolus Iudeos per fidem, gentiles ex fide iustificari. Et quia dicimus per fidem solam iustificari sine operibus legis, ergo, id est an propter hoc destruimus legem per fidem inductam? Absit hoc ut fides legem destruat! Nos utique non destruimus, sed potius statuimus, id est stabilem et ualentem comprobamus fuisse legem. Nisi enim fides sequeretur que iustificaret, pro certo lex uetus irrita esset; quia neque res, neque figura fieret. Sed modo ualens esse probatur, per hoc quod figurauit gratiam, que sic iustificaret per fidem.  uult etiam comprobare per exemplum Abrahe quod lex iustificare non possit, et ad hoc fides sola sufficiat, qui priusquam legem circumcisionis haberet, per fidem solam iustificatus est, dicens.



CAPUT Iu.

»Quid ergo dicemus inuenisse Abraham patrem nostrum secundum carnem? Si enim Abraham ex operibus legis iustificatus est, habet gloriam, sed non apud Deum. Quid enim Scriptura dicit? Credidit Abraham Deo, et reputatum est illi ad iustitiam .« Ei autem qui operatur merces non imputatur secundum gratiam, sed secundum debitum. Ei uero qui non operatur, credenti autem in eum qui iustificat  impium, reputatur fides eius ad iustitiam secundum propositum gratie Dei; sicut et Dauid dicit beatitudinem hominis, cui Deus accepto fert iustitiam sine operibus: »Beati quorum remisse sunt iniquitates et quorum tecta sunt peccata. Beatus uir cui non imputauit Dominus peccatum .« Beatitudo ergo hec in circumcisione »tantum manet, an etiam in preputio? Dicimus enim quia reputata est Abrahe fides ad iustitiam. Quomodo ergo reputata est, in circumcisione, an in preputio? Non in circumcisione, sed in preputio. Et signum accepit circumcisionis signaculum iustitie fidei que est in preputio, ut sit pater omnium credentium per preputium, ut reputetur et illis ad iustitiam. Et sit [alias, ut]  pater circumcisionis, non his tantum qui sunt ex circumcisione, sed et his qui sectantur uestigia fidei, que est in preputio patris nostri Abrahe. Non enim per legem promissio Abrahe, aut semini eius, ut heres esset mundi, sed per iustitiam fidei. Si enim qui ex lege 25 heredes sunt, exinanita est fides, abolita est promissio. Lex enim iram operatur. Ubi enim non est lex, nec preuaricatio. Ideo ex fide ut secundum gratiam firma sit promissio omni semini: non ei qui ex lege est solum, sed et ei qui ex fide est Abrahe, qui pater est omnium nostrum: sicut scriptum est: »Quia patrem multarum gentium posui te ,« »ante Deum cui credidisti: qui uiuificat mortuos, et uocat ea que non sunt, tanquam ea que sunt:  Qui contra spem in spem credidit, ut fieret pater multarum gentium secundum quod dictum est ei: Sic erit semen tuum, sicut stelle celi, et tanquam arena maris .« Et non infirmatus »est in fide, nec considerauit corpus suum emortuum: cum iam fere centum esset annorum, et emortuam uuluam Sare. In repromissione etiam Dei non hesitauit diffidentia, sed confortatus ex fide dans gloriam Deo, plenissime sciens quia quecunque promisit Deus, potens est et facere, ideo et reputatum est illi ad iustitiam. Non est autem scriptum tantum propter ipsum, quia reputatum est illi ad iustitiam, sed et propter nos, quibus reputabitur credentibus in eum. Qui suscitauit Iesum Christum Dominum nostrum a  mortuis. Qui traditus est propter delicta nostra, et resurrexit propter iustificationem nostram.«



EXPOSITIO.

Quoniam quidem ex operibus legis nulla iustificatio, sed per fidem tantum, ergo quid dicemus? Abraham patrem nostrum sic gentium ut Iudeorum secundum fidem inuenisse secundum carnem, id est secundum carnalis legis obseruantiam? uel ita: Quid dicemus inuenisse ex carnis circumcisione Abraham patrem nostrum, id est Iudeorum, secundum carnem, id est secundum propaginem carnis; qui omnium credentium pater est secundum institutionem fidei? Nullam utique iustificationem ex operibus legis inuenit Abraham: quod ita probat, per quoddam inconueniens. uere Abraham non est iustificatus per  legem. Nam si iustificatus esse credatur ex operibus legis, habet quidem gloriam apud homines, sed non apud Deum gloriosus est, quia nec in conspectu eius iustificatus est, quod impossibile est ut quilibet iustificatus apud Deum sit ingloriosus. uel ita: si Abraham iustificatus est ex lege, habet inde referendam gloriam meritis suis, sed non apud Deum, id est non esse hoc referendum gratie Dei: sed derogare gratie Dei, et derogantem iustificari qui iniustus est, simul esse non possunt. Probauit per legem non posse iustificari, per premissum inconueniens probat per fidem iustificari, per sequentem auctoritatem, dicens: Impossibile est ex operibus legis iustificari, sed fides iustificat, teste Scriptura.  Quid enim Scriptura dicit? Hoc scilicet, Abraham credidit Deo, et illud credere reputatum est ei ad iustitiam, id est per fidem qua Deo credidit, meruit iustificari. Reputatum est, ideo dicit, quia multoties et diuersis temporibus repromisit hoc illi Deus, et nulla uice Abraham hesitauit, sed semper credidit. Quia dixit de Abraham, eum scilicet iustificatum per fidem, et non per opera legis, adaptat omnibus dicens: Non soli Abrahe hoc fit, nichil scilicet iustificationis inuenire ex operibus legis, sed etiam omni ei qui operatur, id est qui legem operum, id est ueterem, et non gratiam sequitur: illi non computatur merces secundum gratiam, id est iste querit remunerari non per gratiam Dei, sed secundum debitum, id est secundum quod meritis operum  suorum debetur. Ei uero qui non operatur, id est qui legem operum non sequitur, sed credenti in eum qui iustificat impium, id est qui ex impio, si credidit, facit iustum, fides, inquam, eius credentis reputatur illi ad iustitiam: quia iustificatur sine omni merito: per solam fidem, sicut supra ostensum est in Abraham. uel aliter: Licet dixerim per fidem solam sine lege iustificari, tamen ei qui operatur, id est qui tempus habet operandi, non est uacandum otio, sed bene operando credendum est ueniente gratie. Non enim talibus qui etatem operandi habent imputatur merces; sed fit retributio, non gratia tantum, sed secundum debitum, id est sic debent mereri, 26 ut per meritum adiuuent gratiam. Ei uero qui non operatur, id est qui non habet tempus operandi ut  pueri statim morientes, sed credenti in eum qui per fidem iustificat impium, illi reputatur fides eius ad iustitiam, id est sola fides sufficit ad iustificationem eius, cui tenera etas opera negauit.

Sicut superius probauit per exemplum Abrahe, omnem credentem iustificari per fidem, ita hic probare incipit per auctoritatem Dauid, omnem iustificationem esse ex gratia. Sicut enim fides per gratiam, ita iustitia ex sola gratia Dei habetur. Unde sic ait: »Fides reputatur omni credenti ad iustitiam:« que iustitia est secundum propositum gratie Dei, id est omnis iustificatio fit per gratiam Dei: que gratia proposita et preparata est omni credenti. Iustitia utique fit per gratiam Dei, sicut non ego solus, sed et Dauid dicit: hoc, scilicet eius hominis  esse beatitudinem, id est uite huius munditiam, et in futuro uitam eternam; cui Deus accepto, id est acceptabili Deo: uel cui Deus accepto, id est gratis sine merito fert iustitiam, id est quem Deus ex gratia iustificat, sine operibus iustificationem promerentibus. Hoc utique ait Dauid ita dicens : Beati sunt illi quorum iniquitates remisse sunt. Non determinat per quem, sed sequens uersus innuit a Domino has remitti. Illi utique sunt beati: iniquitates quorum, id est in quibus naturalis fomes peccati remissus et debilitatus est, quod iam in actum transire non potest, si uelint uti libero arbitrio confortato. Sed quia remissum esse fomitem peccati non sufficeret ad salutem, nisi preterita peccata dimitterentur,  addit. Et beati sunt illi, peccata quorum actualia tecta sunt in baptismo Tecta ideo: quia Deus iam non uidet ad puniendum. Beatus etiam uir ille cui Dominus non imputauit peccatum originale. Hic non multum uidetur agere de gratia. Sciendum tamen est quod totus psalmus uersatur circa commendationem gratie Dei, et probat neminem posse iustificari nisi per gratiam. Quoniam quidem ita legitur in Dauid: Ergo per auctoritatem hanc constat quod beatitudo, id est iustificatio  fit per gratiam. Sed cum sic fiat, uideamus an hec beatitudo maneat in circumcisione, id est in Iudeis tantum: an sicut in Iudeis, sic etiam in preputio, id est in gentilibus. uult iterum probare per Abraham qui, priusquam circumcideretur,  per fidem iustificatus fuit, sic gentiles per gratiam iustificari, ut Iudeos, dicens: Ideo quero an in circumcisione solum, an in preputio maneat hec iustificatio: quia nos dicimus quod fides Abrahe reputata est ei ad iustitiam, id est quod Abraham per fidem iustificatus sit: et cum per fidem iustificatus sit, ergo dicendum restat quomodo, id est in quo statu reputata est ei fides ad iustitiam, an in circumcisione, an priusquam circumcideretur, dum adhuc esset in preputio, id est in gentilitate? Quero in quo statu, sed palam est quia in circumcisionis tempore non est iustificatus per fidem, sed dum adhuc maneret in preputio. Quia si Abraham incircumcisus adhuc per fidem iustificatus est, quare similiter gentiles incircumcisi non iustificentur si fidem habeant? Opponeret  iterum Iudeus: Si circumcisio nichil ad iustificationem Abrahe profuit, quare postquam iustificatus est se circumcidit? Opportune, inquam, ut ueritatem rei quam habebat occultam in anima, figuraret in carne: intendens magis docere circumcisionem cordis quam carnis, quod equipollenter ait. Et licet Abraham in preputio iustificatus sit, tamen postea accepit in carne signum circumcisionis et iustificationis habite, non ut per circumcisionem iustificaretur, sed ut sic ostenderetur iustus. Signum dico non apertum omnibus, sed signaculum, quod quiddam occultum contineret: a similitudine cere cui imprimitur sigillum, que in se continet quod extra non apparet. Sic circumcisio carnis signum  quidem erat interioris iustitie, quod uix aliqui Iudei sane attendebant. Signaculum dico iustitie fidei, id est iustificationis habite 27 per fidem, que fides et que iustitia est in preputio, id est consideratur in Abraham tempore preputii, et conuenienter in eo statu Abraham iustificatus est, ut ita sit pater, id est institutor secundum formam fidei, non solum Iudeorum, sed et omnium credentium; sit, inquam, pater fidei omnium per preputium, id est per fidem in tempore preputii habitam. Et quemadmodum illi, sic illis omnibus credentibus reputetur credere suum ad iustitiam. Et sicut Abraham pater est fidei, ita sit pater, id est institutor, circumcisionis, id est iustificationis, que ex fide consequitur. Sit pater dico non his tantum qui sunt ex circumcisione  carnis, id est Iudeis, sed etiam omnibus his qui sectantur uestigia fidei Abrahe, exemplo illius bene operando per fidem, que fides est habita in tempore preputii, patris nostri Abrahe. uere Abraham pater erit omnium credentium, non per legem sed per fidem. Nam huius rei promissio, scilicet, ut esset heres mundi, quod idem est quod esse patrem omnium gentium: hec, inquam, promissio non est facta per legem, id est merito legis, sed merito fidei: quod si non est promissum per legem, nec impleri debet per legem; quod sic ait: Promisit quidem Deus Abrahe aut semini eius, id est Christo, ut esset heres mundi; ubi dictum est: Dabo gentes hereditatem tuam , etc. Hoc, inquam, non promisit per legem, sed per iustitiam fidei, id est que  iustitia ex fide sequitur, quam fidem et iustitiam fidei oportet habere omnes, qui se uolunt annumerari in hereditatem Christi: Abraham autem fidem in se habuit, et iustitiam quam oportet imitari filios eius. uere per legem non fit promissio: quia si ii tantum qui sunt ex lege, id est Iudei, sunt heredes promissionis Abrahe, ergo fides Christi est exinanita, id est inanis est, et frustra recepistis eam, o Iudei, si lex sufficiebat uobis, ut heredes essetis: quod maximum inconueniens iudicatis uosipsi, ut fides Christi frustra sit. Nec hoc solum est, sed etiam si Iudei solum heredes sunt, sic abolita, id est deleta, est promissio et falsa: quod dictum est: In semine tuo benedicentur omnes gentes , cum in solis Iudeis hec benedictio fiat. uere qui ex  lege sunt tantum, non merentur hereditatem. Nam lex operatur et meretur solummodo iram: quia si qui sub lege bene operati sunt, per fidem hoc fuit, et non per legem. uere lex operatur iram; nam preuaricationem, et uere preuaricationem: nam si ubi non est lex, non est preuaricatio, et ubicunque est preuaricatio, ibi lex est. Propter supradicta qui ex lege sunt, heredes non erunt: sed ideo qui ex fide sunt, heredes erunt, ut promissio facta et implenda secundum gratiam firma sit omni semini, id est, omni imitanti Abraham per fidem: non ei solum qui ex lege est, id est Iudeo, sed etiam omni ei qui est ex fide Abrahe, id est, qui per fidem sequitur Abraham: qui Abraham est pater omnium nostrum,  tam gentilium quam Iudeorum, secundum formam fidei et iustitie. Pater utique omnium est, sicut scriptum est in Genesi. Illud quia ad ordinem littere de qua sumptum est, respicit: hoc, inquam, scriptum est: Ego disposui te, Abraham, futurum patrem secundum institutionem fidei multarum gentium: te dico per iustitiam factum ante Deum, id est, in beneplacito Dei cui credidisti.

Hinc sequuntur uerba Pauli: Qui Deus mortuos peccato uiuere facit, iustificatos per fidem: nec tantum uiuificat, sed etiam per gratiam uocat ea que non sunt, id est gentiles, qui propter non habitam legem nichil esse uidentur: tanquam ea que sunt, id est, quemadmodum uocat Iudeos qui se solos esse per legem gloriantur. Probauit superius per Abraham  omnem iustificationem esse ex fide: ut autem in plenitudine fidei perfecte imitemur Abraham, determinat qualitatem fidei Abrahe: ut sicut quecunque secundum uisum hominum impossibilia credidit sibi per Deum impleri, sic et nos de potentia Dei non hesitemus, opponentes ei legem nature. Unde sic ait: Abrahe 28 dictum est: Posuit te patrem multarum gentium: qui Abraham credidit, contra spem in spem, posset dicere contra opinionem. Spes Domini certa exspectatio rei future dicitur; sed congrue dixit contra spem, quia secundum legem nature uisa annositate sua et sterilitate uxoris, certissime sperabat non iam se habiturum semen: sed contra spem, quam sibi lex nature porrigebat, credidit in spem, quam, fracto iure nature,  omnipotentia Dei suggerebat. Credidit utique hoc ut fieret pater multarum gentium: de quo secundum hominem satis ambigere posset, cum uideret se unius tantum filii procreatorem. Credidit, inquam, illud totum quod dictum est ei, id est credidit se patrem futurum multorum, non solum secundum propaginem carnis, sed secundum imitatam formam fidei. Hoc, inquam, dictum est ei: Sic erit semen tuum, Abraham, »sicut stelle celi, et sicut arena maris .« Per stellas celi, spirituales filios Abrahe, luce uirtutum conspicuos, significat. Per arenam maris, infructuosos carnales filios. Sic promissum est Abrahe, et accepta hac promissione quandiu differebatur, propterea non est infirmatus in fide: ut minus crederet firme promissioni  sibi facte; utque firmus in fide promisse rei perduraret, non considerauit corpus suum emortuum, id est non pensauit naturalem defectum generandi posse immutare uoluntatem Dei, cum esset fere centum annorum, et tempus generandi iam in eo preteriisset. Et non considerauit uuluam Sare emortuam, id est genitalia uxoris defecisse, et uitio sterilitatis et annorum antiquitate. Non est infirmatus in fide prime promissionis: in repromissione etiam Dei, quia Deus multoties idem ipsi repromisit. In repromissione utique illa, qua Deus, priusquam finiretur annus, se daturum filium promittebat, in hac utique non hesitauit diffidentia. Hesitauit quidem admirando et reuoluendo secum mysterium rei, sed non  hesitauit per diffidentiam, ut diffideret non implendum sibi totum quod Deus promiserat, sed confortatus est fide. Cum enim posset obiicere rem toties promissam, diu sustinendo: Dubium me mora facit, fortior in credulitate rei promisse surrexit: dans inde gloriam Deo: nichil meritis suis de bono huius promissionis ascribens: sed in omnibus glorificans Deum, sciens hoc plenissime, sine omni hesitatione: quia quecunque promisit Deus, potens est etiam facere, iuxta omnem modum quem promisit. Et ideo quia sciens promissis Dei plenissime fidem adhibuit, non solum completum est ei promissum, quia sic credidit, sed etiam reputatum est illi ad iustitiam, id est merito tante fidei meruit iustificari. Quia modo satis modum fidei Abrahe expresserat,  que de eo dixit adaptat sue intentioni, dicens: Quia sic credidit Abraham, ideo iustificatus est. Hoc tamen de Abraham non hic scriptum tantummodo propter ipsum Abraham, de tanta fide laudandum. Hoc, scilicet, quia reputatum est illi ad iustitiam: sed etiam scriptum propter nos, in fide Abrahe conformandos, quibus credentibus credere nostrum  nobis ad iustitiam reputabitur. Credentibus dico in eum qui suscitauit Christum Iesum Dominum nostrum a mortuis, id est sicut Abraham, quod contra naturam erat, a Deo se accepturum credidit; sic neque nos hesitemus credere et confiteri, licet contra ius nature sit Christum surrexisse a mortuis. Qui enim auctor est nature, sicut placuit potuit eam inuertere. Hec duo  que sequuntur: traditus est ad mortem, et resurrexit propter iustificationem, ad probationem premissorum necessaria non erant, sed ad instructionem Romanorum uidit ea opportuna, et ideo subiunxit: Qui traditus est: non determinat ad quid, sed satis patet quia ad mortem. Et hoc propter elicta nostra, id est, ut nos mundaret a delictis nostris, qui etiam resurrexit propter iustificationem nostram, id est, ut nos mundatos a delictis nostris, per positionem uirtutum iustos efficeret. 29 Non ideo, ait, mortuus est propter delicta nostra, resurrexit propter iustificationem, quin mors eius causa sit nostre iustitie, et resurrectio causa remissionis peccatorum. Sed ideo ait resurrexit, propter iustificationem, ut ostenderet resurrectionem eius sic esse  causam nostre iustificationis, ut esset signum rei future in nobis: duplicis scilicet resurrectionis. Prima est, qua in baptismo a morte peccati resurgimus, ad uiuendum in iustitia. Hec autem resurrectio anime, que prius mortua in peccatis, nunc autem confortato libero arbitrio potest obniti omni male suggestioni, Deumque cognoscit. Secunda resurrectio est futura secundum corpus: quando, impassibilitate et immortalitate resumpta, conregnabimus Christo, si prima resurrectio integre fuerit custodita, que resurrectio Christi et Pentecostes, que de eadem resurrectione pendet, ideo uariis temporibus celebrantur, quia adhuc uentura presignant, nec solum de preteritis agunt, ut festum Natiuitatis.



CAPUT u.


»Iustificati igitur ex fide, pacem habeamus ad Deum per Dominum nostrum Iesum Christum: per quem habemus accessum per fidem in gratiam istam in qua stamus, et gloriamur in spe glorie filiorum Dei. Non solum autem, sed etiam gloriamur in tribulationibus: scientes quod tribulatio patientiam operatur, patientia autem probationem, probatio uero spem. Spes autem non confundit: quia caritas Dei diffusa est in cordibus nostris, per Spiritum sanctum qui datus est nobis. Ut quid enim Christus, cum adhuc infirmi essemus, secundum tempus pro impiis mortuus est? uix enim pro iusto quis moritur. Nam pro  bono forsitan quis audeat mori? Commendat autem caritatem suam Deus in nobis, quoniam, si cum adhuc peccatores essemus secundum tempus, Christus pro nobis mortuus est, multo igitur magis nunc iustificati in sanguine ipsius, salui erimus ab ira per ipsum. Si enim cum inimici essemus, reconciliati sumus Deo per mortem Filii eius, multo magis reconciliati salui erimus in uita ipsius. Non solum autem, sed et gloriamur in Deo per Dominum nostrum Iesum Christum, per quem nunc reconciliationem accepimus. Propterea sicut per unum hominem peccatum in hunc mundum intrauit, et per peccatum mors; et ita in omnes homines mors pertransiit, in quo omnes peccauerunt. Usque ad legem enim peccatum  erat in mundo. Peccatum autem non imputabatur, cum lex non esset: sed regnauit mors ab Adam usque ad Moysen, etiam in eos qui non peccauerunt in similitudinem preuaricationis Ade, qui est forma futuri. Sed non sicut delictum, ita et donum. Si enim illius delicto multi mortui sunt, multo magis gratia Dei et donum in gratia unius hominis Iesu Christi in plures [homines] abundauit: et non sicut per unum peccatum [delictum]: ita et donum. Nam iudicium ex uno in condemnationem, gratia autem ex multis delictis in iustificationem. Si enim in unius delicto mors regnauit per unum, multo magis abundantiam gratie et donationis et iustitie accipientes, in uita regnabunt per unum Iesum Christum. Igitur sicut  per unius delictum in omnes homines in condemnationem, sic et per unius iustitiam in omnes homines in iustificationem uite. Sicut enim per inobedientiam unius hominis, peccatores constituti sunt multi, ita et per unius [hominis] obedientiam iusti constituentur multi. Lex autem subintrauit, ut abundaret delictum; ubi autem abundauit delictum, superabundauit et gratia, ut sicut regnauit peccatum in mortem, ita et gratia regnet per iustitiam in uitam eternam, per Iesum Christum Dominum nostrum.«



EXPOSITIO.

Quandoquidem sufficienter ex superioribus probatum est omnem iustificationem esse ex fide;  igitur iustificati ex fide, habeamus pacem, id est concordiam inter nos: ut neque Iudeus gentili, nec gentilis Iudeo in hac noua gratia se preferat. Ut autem magis eos et a discordia deterreat, et ad concordiam inducat, ait. Habeamus pacem ad Deum. Si enim inter nos discordes fuerimus, ad Deum utique pacem non habemus. Habeamus dico pacem per Dominum 30 nostrum Iesum Christum, cui in omnibus obedire debemus: qui tradi uoluit ad mortem propter delicta nostra, etc. Per quem Christum non solum delicta dimissa sunt, uita et iustitia data, sed etiam habemus gratiam istam, id est tam excellentem, ut depellere morbos facereque miracula. Sed ne Iudei opinarentur per meritum legis aliquem gradum habere in hanc gratiam, ait  Paulus: Per quem, Christum, etiam accessum, id est primum gradum ueniendi ad hanc gratiam, habemus: quam gratiam consequimur per fidem, sicut iustificationem, quia et fides iustificat; et fides gratiam hanc dat in qua gratia nos stamus, id est perseueramus. Ade quidem multa gratia collata est, sed in ea non stetit. Et stando in hac gratia gloriamur in spe glorie filiorum, id est ex eo quia certissime speramus nos habituros gloriam quam habent filii Dei; non solum autem, spe huius glorie, sed etiam gloriamur in tribulationibus. Hec est maxima uirtus, in hoc gaudere quod naturale est formidare: ideo in tribulationibus gloriamur, quia scientes sumus quod tribulatio patientiam operatur, id est quia usus et consuetudo tribulationum nutrit  patientiam. Patientia autem operatur probationem, id est purgationem; quia sicut aurum purgatur per ignem, sic quod in istis purgandum est igne tribulationis excoquitur: unde eos qui in tribulatione uitam finiunt, sanctos sine aliqua hesitatione confidimus, quia quidquid prius peccauerunt, ignis tribulationis totum excoxit. Eos uero qui in pace uitam finiunt, quantumcunque laudabiliter uixerint  sine certa miraculorum ostensione, in catalogo sanctorum non annumeramus. Probatio uero operatur spem; certissime enim sperare potest, qui sufficienter purgatus est. Spes autem sic post purgationem habita non confundit, id est, non facit erubescere eos qui sperant, quos faceret confusibiles si inexpleta esset. uere spes  non confundit, sed implebitur, quod certum habemus per Spiritum sanctum qui datus est nobis. Spiritus enim sanctus, iam nos ex parte deificans, certitudinem dat: quia nos plenarie deificabimur in futuro, illuminati secundum animam maiori cognitione Dei, et secundum corpus incorruptibiles futuri. Quia Spiritus sanctus datus sit nobis apparet ex eo, quia caritas Dei diffusa est in cordibus nostris, id est quia dilectio Dei amplificata est in cordibus nostris, quia parati sumus pro eo et pati et mori. uel aliter: uere non confundit, sed implebitur: quod patet ex eo, quia caritas Dei diffusa est, id est, quia Deus abunde diligit nos, et quia caritas Dei adeo ferueat erga nos. Hoc sentimus  in cordibus nostris illuminatis per Spiritum sanctum qui datus est nobis. Probat quod spes  impleatur, diuersis de causis: tum quia si non impleretur, frustra Deus homo esset factus, mortem gustasset, nisi spem consummando quod ceperat pie perficeret. Tum etiam ideo, si cum impii essemus et damnationis meritum esset in nobis tantum, quid facere uoluit ut pro nobis, impiis, difficultatem mortis subiret, non est ambigendum quin nos, iam iustificatos et iam meritum saluationis pretendentes, saluos faciat: quod facile est ei, quia non oportet eum amplius mori. Unde sic ait: uere spes non confundit, sed implebitur, quia nisi sicut speramus consummaretur: Ut quid Christus mortuus est iustus pro impiis? uel uice  impiorum, quia impii mori deberent pro peccato suo, uel causa impiorum redimendorum. Diceret aliquis quia mortuus est, ideo non potest. Mortuus dico secundum tempus: die enim tertia surrexit. Iterum aduersarius: impii quidem fueratis, sed iam tempore mortis eius iustificati: impiis dico ita cum adhuc tempore mortis sue infirmi essemus, id est, in impietate perduraremus. Frustra iustus mortuus est pro impiis, si iustificatos saluare deserit. Non est credendum quod inexpletum dimittat, pro quo tantam difficultatem subiit. Diceret aliquis: Fuitne adeo magnum 31 mori pro impiis? Ita inquam. uix enim quis, id est aliquis, uel morte dignus, uel cito moriturus, moritur pro iusto, id est, uel uice uel causa iusti.  Unde magnum quid esse constat Christum, qui respectu iustitie sue non moriturus erat, mori pro impiis? Ideo dico uix aliquem mori pro iusto: nam forsitan aliquis audeat mori pro bono. Quia si dubietas est utrum quis moriatur pro bono, magnum fuit mori Christum pium pro impio. uix aliquis audeat mori pro iusto; sed Christus pro nobis mortuus est, et per hoc commendabilem facit Deus suam caritatem in nobis: quoniam si cum adhuc essemus peccatores, mortuus est Christus, quod tam difficile et indebitum fuit, iustus pro nobis peccatoribus; igitur, id est propterea, multo magis credendum est quod nos iustificati nunc, qui prius peccatores eramus, in sanguine ipsius, id est per effusionem sanguinis eius, salui erimus, liberati ab ira per ipsum,  quem amplius non oportet a statu suo mutari, uti quando pro peccatoribus mortem subiit. Et quia possemus iustificari, nec tamen pacem perditam recuperare cum Deo, ait: uere iustificati salui erimus, dum iam iustificationis meritum pretendimus, quia cum inimici essemus, et meritum damnationis haberemus, sumus reconciliati Deo per rem tam grauem, ut mortem Filii eius. Etsi prius inimici, modo morte Filii eius sumus reconciliati, multo magis credendum est quod nos reconciliati, et iam quodammodo salutem promeriti, salui erimus. Et satis leuiter saluabit nos: quia in uita ipsius. Non enim iam oportet eum mori, sicut prius. Considerandum est quomodo singula singulis opponat. Peccatores iustificati, inimici  reconciliati, per mortem in uita, non solum salutem futuram exspectamus, sed etiam spe et gaudio illius gloriamur in Deum, etiam dum hic sumus: gloriamur, inquit, per Dominum nostrum Iesum Christum, per quem nunc paulo ante accepimus inimici reconciliationem ad Deum.

Opponeret aliquis: Christus quidem satis iustus fuit, sed non uidetur iustitia eius sufficiens ad saluationem omnium. Quod Apostolus probat, dicens: Cum per unius inobedientiam omnis homo lapsus sit, dignum et eque comparatum uidetur, ut per unius obedientiam lapsus humani generis reparetur, per Iesum solum. Propterea reconciliari potuimus ad saluationem, sicut per unum hominem intrauit, non immissum a Deo, sed quadam uiolentia peccatum in  mundum hunc, id est, adeo miserum per peccatum factum, et consequenter per peccatum unius hominis intrauit mors, et corporalis et spiritualis in eundem hominem: et ita ab eo pertransiit mors in omnes homines. Et merito ab eo in omnes, quia hic fuit in quo peccauerunt omnes. In lumbis enim Ade tota illa massa humani generis peccato preuaricationis corrupta est. Quidam protendunt hunc uersum, usque ad illud longe inferius: igitur sicut per unius, etc. Sed sicut exposuimus, satis abbreuiari potest. uere omnes peccauerunt in Adam, etsi ante legem fere ab omnibus hoc ignoraretur. Peccatum enim erat in mundo ab Adam usque ad legem. Sed licet ita esset, tamen hoc peccatum non imputabatur, id est, nemo reus pro originali iudicabatur ante  Moysen, cum lex non esset, que, postquam uenit, peccatum hoc patefecit, uel dicamus in toto. Peccatum hoc quidem erat in mundo ante legem, sed ideo nesciebatur, quia nullum peccatum imputabatur, cum lex non esset. Et licet peccatum originale ante legem non imputaretur, tamen per hoc satis dignosci potest quia mors corporalis, que pena fuit pro originali, illa regnauit premittendo ante se omnes miserias suas, sitim, famem, febres, et cetera. Regnauit, inquam, ab Adam usque ad Moysen, non solum in eos qui originali peccato sua peccata adiunxerunt, sed etiam in eos qui non peccauerunt. In similitudinem preuaricationis Ade, id est, qui ex parte sua non similiter preuaricati sunt, 32 ut  Adam. Hi sunt paruuli qui non habuere tempus peccandi, sed solummodo de originali sunt puniti. Qui Adam est forma futuri Ade, id est Christi. Adam forma Christi fuit, quia, sicut ille pater est omnium secundum carnem, sic Christus pater fidelium secundum fidem. Et sicut ex latere Ade dormientis formata est Eua, sic ex latere Christi soporati somno mortis in cruce fabricata est Ecclesia. Et ideo Adam forma Christi, quia Deus decreuit per unum Christum emendare, quod per unum Adam peccatum est. uel sic legamus secundum Ambrosium: uere omnes peccauerunt in Adam; nam originale peccatum erat in mundo usque ad legem. Sed licet in mundo esset, tamen non imputabatur illud peccatum; quia lex non esset que peccatum hoc insinuaret:  sed licet nesciretur hoc peccatum, tamen pro pena huius peccati regnauit mors ab Adam usque ad Moysen, non solum in eos qui de actualibus rebus peccauerunt, sed etiam in eos qui peccauerunt in similitudinem preuaricationis Ade, id est qui pro sola similitudine: quia fuerunt filii preuaricatoris Ade damnati sunt. Ostendit superius Christum unum sufficientem esse ad saluationem omnium, quia solus Adam sufficiens fuit ad perditionem omnium. Et sicut personam Christi persone Ade contulit, sic causam Christi, id est obedientiam, opponit cause Ade, que est inobedientia: et effectum cause Christi, id est iustificationem in presenti, et uitam eternam in futuro, opponit effectui illius, id est morti temporali, et eterne damnationi.  Probat etiam gratiam Christi longe amplius abundare peccato Ade. Cum enim ab Adam originale tantum contraximus, gratia Christi non solum originale, sed cum eo quecunque actualia dimisit in baptismo. Littera sic iungitur: Adam uetus forma fuit futuri Ade; sed licet una persona uni esset opposita, tamen cause sunt dissimiles. Non enim sicut fuit delictum Ade, ita est etiam donum Dei que est gratia. uere non sic fuit donum Christi, ut delictum Ade: nam donum Christi multo magis abundauit super delictum Ade, quia delictum unum fuit quod uocamus originale; Christus autem et originale et quecunque actualia dimisit. Et probat: uere solus Christus sufficiens fuit ad iustificationem omnium. Nam si delicto, id est per delictum, unius Ade, et per  unum , id est per inobedientiam: si per hoc, inquit, unum delictum  multi peccato mortui sunt, contrahentes illud originale a primo patre : si, inquit, per unum delictum unius, multi mortui sunt, multo magis secundum dignitatem persone Christi et cause, abundauit gratia Dei, id est remissio peccatorum. Abundauit etiam donum, id est corroboratio per Spiritum sanctum. Postquam enim remissa sunt peccata, necessaria sunt arma Spiritus sancti, quibus resistamus diabolo male  suadenti. Gratia, inquit, et donum abundauit in gratia, id est per gratiam unius hominis. Congrue ait per gratiam: quia quemadmodum contractio originalis fuit per necessitatem, sic saluatio facta est per gratiam, id est per uoluntatem. Nemo enim nisi ex uoluntate saluatur. Sicut, inquit, delictum unius diffusum est in multos, sic eque comparatum est, quod gratia unius hominis abundauit in plures. Non dicit in plures gratiam abundasse, quam delictum, sed in plures, id est in multos. Non enim omnes saluati sunt, quia noluerunt. Unius hominis dico, qui nichil minus potuit quam uoluit: nam Iesu Christi, id est saluatoris et regis. Sicut causas Christi et Ade diuersificauit, sic effectus causarum opponendo distinguit dicens: Sicut donum Christi tale non  fuit, quale delictum Ade; sic etiam non sicut fit per unum peccatum Ade, ita fit per donum Christi, id est effectus peccati Ade et gratie Christi diuersi sunt: quia peccatum 33 simplex, donum uero multiplex. Et hoc probat dicens: uere effectus peccati Ade, et effectus gratie Dei non sunt similes. Nam iudicium, id est iusta sententia Dei fit in condemnationem, id est condemnat filios Ade ex uno delicto, id est solummodo propter originale; sed gratia Christi fit in iustificationem, id est iustificat filios suos ex multis delictis, id est sic de actualibus ut de originali.

Notandum est quod illud primum peccatum debilitauit quidem naturam nostram, et proniorem fecit in casum, sed tamen non fuit causa actualium  peccatorum, quibus naturali ratione  possemus resistere. uidendum etiam quod, licet in peccato Ade multa considerentur, ut superbia, gula, tamen unum solum dicitur: quia inobedientia probat, quod gratia iustificauerit ex multis delictis, dicens: uere per gratiam Christi iustificantur homines ex multis delictis. Nam accepta iustitia  regnabunt cum Christo in uita eterna, quod equipollenter ait. Homines accipientes abundantiam gratie eius, id est; abundantem remissionem, quia non solum originalis, sed etiam omnium actualium; et accipientes abundantiam donationis, id est, dona Spiritus sancti ad confortationem in bono abundantem; et accipientes abundantiam iustitie, id est, iuste operationis:  quia postquam dimissa sunt peccata et Spiritus sanctus corroborat, sic demum licet bene operari: hec, inquam, accipientes conregnabunt Deo positi in uita eterna, que omnia, et gratiam, et donationem, et regnum, accipient per unum Iesum Christum. Et uere per hunc unum: quia si in delicto unius Ade quod causa fuit perditionis, regnauit mors, et temporalis et eterna per unum delictum, id est, per inobedientiam, multo magis secundum dignitatem persone, cause et effectus, hi qui sunt accipientes abundantiam gratie, donationis et iustitie, regnabunt in uita per unum Iesum Christum. Quoniam quidem et similitudo est ibi, quia Adam unus, Christus unus: et maioritas secundum  dignitatem, que dicta est: igitur a simili, et a maiori inferre possum, quod sicut per delictum unius Ade  uentum est in condemnationem, sic et per iustitiam unius Christi transeuntem in omnes homines secundum potentiam , per unius, inquit, iustitiam uentum est in iustificationem uite. Ostendit satis superius quod Christus potens esset, et restaurare sufficeret quidquid lapsum fuerat per Adam, sed non determinauerat quid in hac reparatione ageret, seu per potentiam, seu per meritum, quod hic determinat, dicens: Quia quemadmodum Adam male merendo per inobedientiam omnes precipitauit, sic Christus bene merendo per obedientiam omnes redemit.  Littera sic iungitur: uere per delictum unius omnes condemnantur. Nam per inobedientiam et sicut per inobedientiam unius hominis constituti sunt multi peccatores, quia non omnes remanserunt in peccato, ita et per obedientiam unius Christi hoc promerentem, constituentur multi iusti. Multi ideo, quia non omnes iustificari uoluerunt. Cum modo dicat Christum iustificare homines a peccatis, dicit quod etiam transgressores legis a preuaricatione accepte legis iustificat. Et hoc ideo adducit ut comprobet Iudeos magis obnoxios esse gratie Dei, quam etiam gentiles, quibus se preferebant in hac noua gratia: quia gentiles de naturali solum rei erant, Iudei uero et de naturalis et scripte legis preuaricatione rei erant. Littera sic iungitur: Obedientia Christi multos iustificauit:  lex autem delictum abundare fecit: lex, inquit, subintrauit, quia peccatum prius intrauerat. Intrauit lex ad hoc ut abundaret delictum, non quia lex mala esset, sed quia sub illa erant quos reos faceret, 34 iubendo, non adiuuando. Lex tribus modis habebatur in tempore suo. Quibusdam enim erat solummodo in signum, ut Abrahe: qui circumcisus est, non ut per hoc iustificaretur, sed in signum iustificationis iam accepte per fidem. Aliis lex erat pedagogus: ut quemadmodum puerum ne insolescat uagando pedagogi cercet custodia; sic lex minando penam cercebat quosdam ab actu peccati. Aliis autem erat lex causa preuaricationis. In his autem duobus quibus lex in signum iustitie uel pedagogus erat nichil operabatur: quia qui  iusti erant ut Abraham, per fidem hoc erant non per legem; qui uero se timore cercebant a malo, non hoc per legem, sed per donum Spiritus sancti, id est per spiritum timoris faciebant. Aliis uero lex causa erat delicti, quia preuaricationis. Per legem delictum abundauit, sed per gratiam euacuatum est. Ubicunque enim abundauit delictum, uel sub lege uel extra legem, ibi gratia abundauit super delictum: quia non solum remisit peccata, sed et iuste operari concessit. Quia iterum aliqui errabant ex eo quod dictum est gratiam superabundasse ubi fuit delictum, dicentes se impune opportune etiam peccare, quia gratia Dei omnia dimitteret, et quanto plura, tanto gloriosior esset, determinat quidem Paulus gratiam Dei, quotquot peccata sint, in baptismo  omnia dimittere, sed postquam iustificati sunt, si iterum peccant, non sicut prius ex gratia, sed merito penitentie dimittentur peccata. Unde sic ait: Gratia utique Dei abundauit hac lege: Ut sicut peccatum ante iustificationem regnabat ducendo in mortem, ita et gratia, postquam remisit peccata, regnet per acceptam iustitiam bene conseruatam, eundo in uitam eternam: non iam amplius respiciendo ad iniquitatem. Regnet dico, per Dominum nostrum Iesum Christum. qui, postquam iustificauit per gratiam, dat uitam eternam.



CAPUT uI.

»Quid ergo dicemus? Manebimus in peccato, ut gratia abundet? Absit! Qui enim mortui sumus peccato, quomodo adhuc uiuemus in illo? An ignoratis,  fratres, quia quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in mortem, ut quomodo Christus surrexit a mortuis per gloriam Patris, ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus. Hoc scientes, quia uetus homo noster simul crucifixus est, ut destruatur corpus peccati, et ultra non seruiamus peccato. Qui enim mortuus est, iustificatus est a peccato. Si autem mortui sumus cum Christo, credimus quia simul etiam uiuemus cum Christo: scientes quod Christus resurgens ex mortuis, iam non moritur, mors illi ultra non dominabitur. Quod enim mortuus est peccato, mortuus  est semel; quod autem uiuit, uiuit Deo. Ita et uos existimate uos mortuos quidem esse peccato, uiuentes autem Deo in Christo Iesu. Non ergo regnet peccatum in uestro mortali corpore, ut obediatis concupiscentiis eius. Sed neque exhibeatis membra uestra arma iniquitatis peccato: sed exhibete uos Deo, tanquam ex mortuis uiuentes, et membra uestra arma iustitie Deo. Peccatum enim uobis non dominabitur. Non enim sub lege estis, sed sub gratia. Quid ergo? Peccabimus, quoniam non sumus sub lege, sed sub gratia? Absit! An nescitis quoniam cui exhibetis uos seruos ad obediendum, serui estis eius cui obedistis, siue peccati ad mortem, siue obeditionis ad iustitiam? Gratias autem Deo, quod fuistis serui peccati, obedistis  autem ex corde in eam formam doctrine, in qua traditi estis. Liberati autem a peccato, serui facti estis iustitie. Humanum dico, propter infirmitatem carnis uestre. Sicut enim 35 exhibuistis membra uestra seruire immunditie et iniquitati ad iniquitatem, ita nunc exhibete membra uestra seruire iustitie in sanctificationem. Cum enim serui essetis peccati, liberi fuistis iustitie. Quem ergo fructum habuistis tunc in illis, in quibus nunc erubescitis? Nam finis illorum mors est. Nunc uero liberati a peccato, serui autem facti Deo, habetis fructum uestrum in sanctificationem, finem uero uitam eternam. Stipendia enim peccati, mors. Gratia autem Dei, uita eterna, in Christo  Iesu Domino nostro.«



EXPOSITIO.

Quandoquidem gratia regnare debet per iustitiam conseruatam semper, donec ueniat in uitam eternam, ergo quid dicemus? Permanebimus iterum in peccato iustificati iam per gratiam, ut abundet gratia, iterum remittendo gratis que iterum deliquimus? Absit hoc, ut tam peruersa intentione reuertamur in peccatum! Hic incipit loqui de duplici resurrectione. Prima qua secundum animam iustificamur in baptismate, quod baptisma consecrauit nobis Christus in morte sua, fundendo aquam remissionis de latere suo; insinuans nos debere commori sibi in baptismo: ut quemadmodum ille semel mortuus ad actus ueteris hominis non est reuersus, sic et  nos semel iustificati in baptismo, omnem uetustatem peccati ibidem interficientes, resurrectionem anime  custodiamus: ambulando in nouitate uite, quia, si resurrectionem anime in iustitia conseruauerimus, futuram resurrectionem corporum cum Christo, in incorruptione profecto habebimus. Reuertamur ad litteram, ubi probat non debere reuerti ad peccatum, dicens: uere semel iustificatis non est ulterius permanendum in peccato. Nam nos qui in baptismo mortui sumus peccato, id est ad hoc ne ultra operemur peccatum: mortui dico secundum depositam uetustatem peccati, quomodo, id est qua ratione nos qui sic commortui sumus Christo, adhuc uiuemus, id est perseuerabimus in illo peccato? Et uere non  amplius uiuere debetis in peccato illo, quia an ignoratis uos quicunque baptizati sumus in Christo Iesu, id est per institutionem Christi, uel per Christum consecrantem nobis baptisma. Nos utique baptizati, id est abluti a peccatis sumus in mortem ipsius, id est in similitudinem mortis eius, ut sicut ille semel mortuus est et semper uiuit, ita et nos semel in baptismo peccatis moriamur, et in iustificatione semper uiuamus. Sicut probauit quod semel iustificati iterum peccare non debemus, sic etiam probat quod a peccato nos bene continere possumus, dicens: uere iustificati potestatem habemus, si uolumus, non peccandi. Nam nos consepulti sumus, non solum mortui cum Christo, in mortem per baptismum, quod quemadmodum Christus in sepulcro  positus potestatem non habuit secundum carnem manum uel pedem extendere ad actus ueteris hominis, sic et nobis, si uolumus, in baptismo potestatem dedit iam amplius non reuertendi ad uetustatem peccati. Ad hoc utique consepulti sumus, ut quomodo Christus surrexit a mortuis, non amplius resumpturus actum mortalitatis , ita nos positi in nouitate uite, id est in resurrectione anime per baptismum iustificate, ambulemus proficiendo in accepta nouitate. uere in nouitate uite possumus ambulare. Nam nos sumus similes resurrectionis eius, quia, quemadmodum Christus resurgens nouus homo fuit, ita et nos per baptismum uetustate  peccati deposita, in nouitate bonorum operum noui homines simus. Et uere similes resurrectionis erimus, si complantati sumus; nec per nos hoc potest fieri, sed per gratiam Dei facti complantati similitudini mortis eius, id est si commortui fuerimus Christo, ea 36 similitudine, ut sicut ille semel depositis miseriis ueteris hominis, ad illas ultra non rediit, sic et nos, in baptismo semel deposita uetustate peccati, ad illud ultra non regrediamur. Si enim sic complantati sumus similitudini mortis eius, simul etiam merito unitate mortis erimus complantati similitudini resurrectionis eius, in nouitate operum proficientes. Complantati ab illa similitudine dictum est, qua ramus bone arboris, trunco male arboris inseritur, fructusque nouos ibidem facit; sic et nouitas  iustificationis inserta trunco nostre uetustatis, exstincto sapore ueteri, fructus faciat inserte nouitatis. Similes utique mortis Christi debemus fieri: Scientes hoc quia uetus homo noster simul cum Christo affixus est cruci: ad hoc, ut destruatur in nobis corpus peccati; ita destruatur corpus nostrum in eo quod peccabat, ut ultra non seruiamus peccato, sed imperium habeamus super peccatum. Dominus iehsu aliud genus mortis si uellet eligere posset, sed non sine mysterio cruci affigi magis uoluit, significans nobis, ut quemadmodum manus et pedes, sensus scilicet humanos affixos habuit, sic et nos non solum opera, sed etiam sensus affixos habeamus, ne cogitemus uel operemur mala. Et bene debemus et  possumus non seruire peccato. Nam ille qui mortuus est in baptismo, a peccato liberatus est. Nec hoc solum, sed etiam iustificatus a peccato.

Postquam de prima resurrectione, que est anime, sufficienter edocuit, quomodo esset obseruanda, subiungit de secunda, dicens: Nos eam habituros merito prime bene custodite. Utque magis capiamur amore eius, ponit commendationem ipsius, aperiens quam digna sit et quam utilis, dicens: Non solum mortui peccato iustificamur, que iustificatio est prima resurrectio, sed etiam si mortui sumus peccato, hoc est cum Christo, ut, quemadmodum Christus semel mortuus, nunquam ad depositam uetustatem rediit, sic et nos semel per baptismum in peccato mortui, non reuertamur ad peccatum,  credimus utique et nos etiam uiuemus in secunda resurrectione simul, id est facti impassibiles et immortales; neque hoc alibi nisi cum Christo, id est in oculis eius uiuemus positi incorruptibiles. Si mortui sumus cum Christo, profecto credimus quod uiuemus cum Christo, scientes hoc quod Christus surgens a mortuis iam non moritur, id est iam non ulterius mortem gustabit; quia semel mortuus ad iustificationem omnium sufficiens fuit. Nec solum non moritur, sed etiam mors non illi ultra dominabitur. Dominia mortis sunt: Fames, esuries, febres et quecunque miserie. Caput etiam et completio omnium miseriarum, mors. Sed nec mors, nec miserie que sunt prenuntie mortis, dominabuntur  amplius Christo semel mortuo. uere Christus iam non moritur. Nam hoc quod mortuus est peccato, id est ad destructionem peccati, mortuus est semel, id est semel mori suffecit.

Et ideo semel commori illi in baptismo sufficiat nobis, perseuerando in accepta iustificatione. Probat etiam quod mors ultra non dominabitur Christo. Nam hoc quod uiuit uiuit Deo, id est uita Dei; quia si quemadmodum Deus uiuit eternaliter et sine corruptione, profecto nullum dominium in eo mortis erit. Quod dixit in toto debere commori Christo, ut ei conuiuamus, adaptat modo Romanis, quorum hic intendebat instructioni, dicens: Quandoquidem necesse est commori Christo, si uolumus uiuere cum eo; ita, id est hac ratione edocti uos, Romani,  existimate uos quidem esse mortuos peccato, id est credite uos mortuos esse in baptismo, ne ultra manum porrigatis ad actum peccati; quod si ita mortui estis, existimate etiam uos uiuentes Deo, id est in accepta iustificatione anime uiuentes et hoc merito in corruptione corporum uicturos: et hoc totum in Christo Iesu, id est per Christum Iesum, qui et in presenti iustificat, et in iustificatione permanentibus uitam eternam preparat. Quod dixerat superius, nos mortuos esse peccato, et uiuendum esse 37 Deo, uidens hominem nullo modo posse in hac uita se cohibere a uenialibus, determinat in quibus peccatis mori debeamus et possimus: sciens fomitem peccati naturaliter inesse cuique. Sed iam confortato libero arbitrio, possumus cercere fomitem  peccati, ne prorumpat in actum. Et hoc determinans, ait: Quando quidem uiuentes estis Deo, ergo peccatum, id est, naturalis fomes peccati, non regnet in uobis. Regnare peccati est, consentiendo, agendo, et in opere peccati consuescendo. Peccatum utique non regnet in corpore uestro, id est, quod iam uestrum est, et per confortationem liberi arbitrii subiectum dominio rationis. Corpore dico licet iustificato, tamen adhuc mortali, et  prono in opus peccati. Quare uidendum est ne consentientes mortalitati uestre non uiuatis Deo. Non itaque regnet peccatum ut obediatis concupiscentiis eius, scilicet peccati, id est ut quod male suadet infirmitas carnis uestre, opere perficiatis nec solum non obediatis opere, sed neque exhibeatis  ita ut parata et opportuna per consensum faciatis membra uestra peccato. Quia sicut nec operari, sic nec malo consentire debetis. Membra uestra dico tunc facta arma iniquitatis, si fuerint exhibita peccato. Si enim peccato consenseritis, tunc iniquitas armatur membris uestris, ut per hec arma perficiat quod male cupit. Nolite uos exhibere delicto, sed exhibete uos Deo, id est, preparate uos bene operando idoneos Deo. Et iustum est, uos dico factos uiuentes in iustitia tanquam ex mortuis; mortui enim eratis in peccato. Nec solum actu exhibete uos Deo, sed etiam membra uestra in consensu et exhortatione bonorum preparate Deo. Membra uestra dico facta tunc arma iustitie. His enim armis perficiet iustitia,  quod bene suadet et cupit. Debetis utique et potestis exibere uos Deo. Nam peccatum, etsi naturaliter sit in uobis, non tamen dominabitur in uobis, si confortato libero arbitrio, uelitis uti, sed potius uos dominabimini ipsi peccato, ne habeat actum. uere peccatum non dominabitur in uobis: non iam enim estis sub lege, que reos faciebat iubendo, non adiuuando; sed estis sub gratia, que dimittit peccata et adiuuat operari bona.

Quia iterum errare ex eo quosdam sentit, quod dixerat per gratiam omnia dimitti, et hac fiducia se peccare, quia gratia parata erat, et sufficiens relaxare omnia, contra sic male operantes dicit hac intentione non esse peccandum, quia gratia omnia quidem dimittit, sed si aliquis peccando se subduxerit  gratie, factus seruus peccati, quomodo scit si ad gratiam reuerti poterit, cum iam sub iugo peccati ligatus sit? Quandoquidem sub gratia sumus que sufficienter purgat omnia: ergo quid dicemus? An ideo licite peccabimus, quoniam non sumus sub lege, que iubendo grauat et non adiuuat, sed sumus sub gratia, que et peccata remittit, et bene operari adiuuat? Absit! Hoc, inquit, abesse debet, ut peccemus fiducia gratie; quia an nescitis quod serui eius estis cui exhibuistis uos ad obediendum? Serui dico facti cui obedistis, id est, in ea hora qua cito obedistis. Eius serui dico; siue peccati cui obedistis, ducentis ad mortem, id est ad damnationem; siue serui estis obeditionis, id est iustitie ducentis uos ad maiorem iustitiam; quia obediendo peccato, serui peccati  efficiemini, nec huius seruitutis uincula rumpere potestis libertate perdita. Ideo bonum est ut serui facti iustitie, a gratia non declinetis, quia serui facti peccati non potestis uestro iure reuerti ad gratiam. Ideo in iustitia perdurate, nec propter hoc solum, sed etiam ideo quia cum olim iugo peccati deposito, facti estis serui iustitie, si iterum ad uomitum ueteris seruitutis relabimini, rei estis instabilitatis et iuste perditionis; quod sic ait: Non solum pro eo quod premissum est perdurare debetis in iustitia, sed etiam pro eo quod sequitur: Unde gratias ago Deo meo, qui uos gratis sine merito uestro a iugo peccati liberauit.

38 Inde utique gratias ago; quia uos aliquando fuistis serui peccati, sed iam obedistis, nec coacti, sed  ex corde, id est propria uoluntate eundo in formam doctrine, id est, doctrinam que uos fecit Deo conformes. Imago enim Dei deformata et excecata fuerat in uobis; sed per instructionem meam imaginem Dei in uobis reformaui. Formam dico illam, id est, tam excellentem sicut reformationem imaginis Dei; in quam formam traditi estis per misericordiam Dei et doctrinam nostram. Per uos enim insufficientes eratis reformari. Olim fuistis serui peccati, sed nunc liberati a peccato, facti estis serui iustitie; et ideo nolite ulterius redigi in seruitutem peccati. Et uobis factis iam seruis iustitie dico humanum, id est, precipio uobis quiddam satis leue, ad quod humanitas uestra satis potest sufficere. Et  hoc, quia spirituale est arduum, non precipio uobis: facio propter infirmitatem carnis uestre, id est, quia scio uos adhuc carnalitate premi, nec satis firmos in spiritualibus, humanum utique dico. Nam hoc humanum est, sicut exhibuistis membra uestra seruire immunditie, id est luxurie, gule, libidini, seruire etiam iniquitati, id est, omni contrario equitati ad consummandam iniquitatem, saltem ita nunc fideles facti exhibete membra uestra seruire iustitie eundo in sanctificationem, id est in plenitudinem iustitie. Hoc utique satis humanum est, ut quantum seruistis diabolo, tantum seruiatis Deo, cui multo magis estis obnoxii. uere quia serui facti estis Dei, seruire debetis iustitie. Nam cum prius essetis serui peccati, liberi tunc fuistis iustitie, id est, expertes  ab omni iustitia, fideliter seruientes peccato. Sed nunc facti serui iustitie, longe fidelius seruire debetis Deo. Quandoquidem amore peccati fecistis uos expertes totius iustitie: ergo quem fructum, id est, quid utilitatis habuistis tunc ante conuersionem de illis in quibus nunc post conuersionem erubescitis? Ideo sic interrogando inuehitur in eos, ut a seruitute peccati magis deterreat. De temporali fructu peccati ideo solum requiro: nam de fine eorum satis constat finis illorum est mors, id est, in fine uite absorbet istos eterna damnatio. Serui facti peccati nullum fructum habuistis, sed nunc per gratiam liberati a peccato, serui autem facti Deo, habetis fructum uestrum, id est, fide suscepta dignum: fructum dico tendentem in sanctificationem,  id est, in plenitudinem iustitie. Impii mortem habent, sed uos habetis finem uitam eternam. uere mors est finis illorum: nam mors est stipendium peccati, id est, peccatum ministrat hanc stipem, id est mortem. Stipendium dicitur, hoc quod tribunus, uel pretor, pensata mercede militis, ministrat ei in exercitu. Mors habetur ex peccato, sed uita eterna habetur per gratiam Dei. Licet enim aliquod meritum sit ibi, prima tamen iustificatio fuit ex sola gratia. Et directio uite que sequitur, et eadem gratia longe amplius quam meruerit remunerat; gratia dat uitam eternam; et hoc in Christo Iesu, id est per Iesum Christum Dominum nostrum.



CAPUT uII.

»An ignoratis, fratres  quia lex in homine dominatur, quanto tempore uiuit? Nam que sub uiro est mulier, uiuente uiro alligata est legi, si autem mortuus fuerit uir eius, soluta est a lege uiri. Igitur uiuente uiro [marito] uocabitur adultera, si fuerit cum alio uiro; si autem mortuus fuerit uir eius, liberata est a lege uiri, ut non sit adultera, si cum alio fuerit uiro. Itaque, fratres mei, et uos mortificati estis legi per corpus Christi: ut sitis uos alterius qui ex mortuis resurrexit, ut fructificetis Deo. Cum enim essemus in carne, passiones peccatorum que per legem erant operabantur in membris nostris ut fructificarent morti. 39 Nunc autem soluti sumus a lege mortis, in qua detinebamur, ita ut seruiamus in nouitate spiritus,  et non in uetustate littere. Quid ergo dicemus? Lex peccatum est? Absit! Sed peccatum non cognoui, nisi per legem. Nam concupiscentiam nesciebam, nisi lex diceret: »Non concupisces .« Occasione autem »accepta, peccatum per mandatum operatum est in me omnem concupiscentiam. Sine lege enim peccatum mortuum erat. Ego autem uiuebam sine lege aliquando. Sed cum uenisset mandatum, peccatum reuixit. Ego autem mortuus sum, et inuentum est mihi mandatum quod erat ad uitam, hoc esse ad mortem. Nam peccatum occasione accepta per mandatum seduxit me, et per illud occidit. Itaque lex quidem sancta, et mandatum sanctum,  et iustum, et bonum . Quod ergo bonum est, mihi factum est mors? Absit! Sed peccatum, ut appareat peccatum, per bonum operatum est mihi mortem; ut fiat supra modum peccans peccatum per mandatum. Scimus enim quia lex spiritalis est. Ego autem carnalis sum, uenundatus sub peccato. Quod enim operor non intelligo. Non enim quod uolo [bonum] hoc ago, sed quod odi [malum] illud facto. Si autem quod nolo illud facio, consentio legi quoniam bona est. Nunc autem iam non ego operor illud, sed quod habitat in me peccatum. Scio enim quia non habitat in me, hoc est in carne mea bonum. Nam uelle adiacet mihi, perficere autem bonum non inuenio. Non enim quod uolo bonum, hoc facio; sed quod nolo  malum hoc ago. Si autem quod nolo illud facio, iam non ego operor illud, sed quod habitat in me peccatum. Inuenio igitur legem uolenti mihi facere bonum, quoniam mihi malum adiacet. Condelector enim legi Dei secundum interiorem hominem. uideo autem aliam legem in membris meis, repugnantem legi mentis mee, et captiuantem me [captiuum me ducentem] in lege peccati que est in membris meis. Infelix ego homo, quis me liberabit de corpore mortis huius? Gratia Dei, per Iesum Christum Dominum nostrum. Igitur ego ipse mente seruio legi Dei, carne autem legi peccati.«



EXPOSITIO.

Quia superius satis probauerat debere eos subiici  gratie, et seruiendum esse Deo, ne modo in legalibus putarent se debere seruire Deo  probat Paulus non ulterius seruiendum esse in legalibus, que si deserunt, non est peccatum; si faciunt, rei sunt. Non enim tenenda est umbra, postquam uenit ueritas, et cum carnalem legem expellat, spirituali legi alligat eos. Littera sic iungitur: Per Christum Iesum est uita eterna tantum. Nam per legem non; quia an ignoratis fratres, ut magis excitet ad intellectum huius rei, et fratres uocat, et interrogat. Nec ignorare debetis  quia, si bene consultis, idem inuenietis. An ignoratis dico quia lex quecunque posita  sit, dominatur in homine, non semper, sed quanto tempore uiuit lex in eo homine, uel homo sub ea lege? uelut si in qualibet urbe preceptio aliqua poneretur, usque ad determinatos annos, qui intra hos annos preceptum positum non attenderet, reus esset transgressionis posite legis. Qui uero finitis determinatis annis faceret contra positam legem, reus inde non esset, quia tempus eiusdem legis iam preterisset. Sic de lege Iudeorum, qui tempore Moysi usque ad tempus Christi eam non obseruaret reus esset. Sed postquam uenit gratia, iam tempus eius legis preteriit, et sic reus non est qui eam deserit. uere lex posita dominatur, quandiu homo uiuit sub lege, uel lex in homine. Nam lex coniugalis ista est: Mulier que est sub uiro, maritali modo federata,  illa alligata est legi uiri, uiuente uiro; sed si mortuus fuerit uir eius, soluta est mulier a lege uiri. Quandoquidem mulier uiuente uiro alligata est ei, Igitur si uiuente uiro suo, habuerit rem cum alio uiro, uocabitur adultera. Sed si uir eius mortuus fuerit, liberata est a lege uiri, ita ut si fuerit iuncta cum alio uiro, iam non iudicetur adultera. Et ita, id est simili ratione fratres 40 mei uos estis mortificati ueteri legi, que data fuit solummodo usque ad aduentum Christi. Mortificati dico per corpus Christi, id est per Christum aduenientem, qui corpus, id est ueritas ipsius legis fuit, et cuius corporis lex umbra fuit. Nec mortificati ut uidui remaneatis, sed ut amodo sitis alterius, eius scilicet qui resurrexit ex mortuis, per quod satis commendabilis est uobis.  Resurrexit ad hoc ut per eum fructificaremus Deo, id est per gratiam ad honorem Dei. Et modo tandem fructum facere licet sub gratia, quia cum essemus in carne, id est detenti in carnalitate, tunc passiones peccatorum, id est mala desideria, que licet sensualis homo affectaret, rationalis tamen passiones esse iudicabat, que passiones erant note per legem et augmentate per delictum preuaricationis, operabantur in membris nostris, ut fructificarent morti, id est ut facerent fructum damnationis. Sed nunc postquam uenit gratia, sumus soluti a lege ueteri, que erat nobis lex mortis, in qua morte peccati detinebamur, nec adiutorio legis surgere poteramus. Soluti, inquit, sumus a lege carnali: ita, id est propter hoc, ut amodo seruiamus in nouitate spiritus,  id est spiritualiter renouantes nos quotidie bene agendo: iuxta illud: »Renouamini spiritu mentis uestre ,« et non amplius seruiamus in uetustate littere, adherentes litterali intellectui, ut uetustas consueuit.

Quia dixerat superius Iudeos mortificatos esse ueteri legi, nec esse reuertendum ad eam, quia passiones peccatorum erant per legem, et per eam fructificabant morti, appellauerat etiam eam legem mortis, ne male opinarentur Iudei Paulum hoc intelligere, ut lex esset causa peccati efficiens, et ad peccandum compellens, probat legem, quantum in ea est, esse bonam. Quia uero Iudei amplius sub lege peccarent, hoc corrupta natura faciebat, non  lex. Littera sic iungitur: Quandoquidem per legem fructificabamus morti, ergo quid dicemus? Dicemus quod lex est peccatum, id est causa peccati efficiens, et compellens ad peccandum? Absit hoc ut legem dicamus esse peccatum, quod si diceremus, et legem esse iniustam probaremus, et Deum datorem legis de iniustitia argueremus, qui legem dedisset compellentem ad peccatum. Per legem utique non est peccatum, sed bonum: cognitio enim peccati. Non enim cognoui peccatum nisi per legem. Ante legem utique fuit cognitio peccati, cum pincerna et pistor Pharaonis causa peccati in carcerem missi sunt. Sed per legem dicit cognitum esse peccatum, quia originale fere ab omnibus ante legem ignorabatur, et actualia multa nesciebantur esse peccatum  ut concupiscentia de qua subdit; pena etiam infernalis, que sequitur de peccatis, non ita sciebatur, nec meritum futurum non peccantibus. Putabant enim omnes in inferno permansuros, licet sub dissimilitudine penarum. Sed per legem cognitum est originale, cognita sunt etiam multa actualia, prius incognita. Nec etiam ea que cognita erant, tanta esse credebantur. Cognita est etiam futura damnatio pro peccatis, et ideo ait: Per legem cognoui peccatum, et originale, et actualia quanta erant, penamque pro iis futuram. uere per legem cognoui peccatum. Nam hoc, scilicet concupiscentiam, quam esse peccatum nesciebam, nisi lex ita diceret: Non concupisces. Lex quidem bona est, quia dat cognitionem peccati; sed tamen per legem nichil bonum, sed omne  malum habui, licet non culpa legis, quod equipollenter ait: Licet lex bona sit, tamen peccatum, id est corrupta natura, uel diabolus instimulans, operatum est in me concupiscentiam omnem, id est uoluntate, actu, consuetudine peccandi. Hoc, inquit, operatum est peccatum accepta occasione per mandatum, id est per legem mandatam hominibus. Accepta, ait, occasione, id est opportunitate ex lege; tum quia fragilitas humana magis tendebat in uetitum, tum quia diabolus feruentius, accepta lege, insultabat homini, uidens legem datam fore quemdam gradum homini redeundi 41 ad saluationem, quem prius quieto iure possidens inquietare negligebat.

Notandum etiam quod peccatum corruptam uocat naturam. Sunt enim in unoquoque et sensualis  homo et spiritualis. Sensualis dicitur pars illa anime, cum corpore que sensificat corpus, et ita premitur mole carnis, ut per singulos sensus congaudeat uoluptati, diligens suauia gustu, canora auditu, delectabilia uisu, iucunda tactu, bene fragrantia odoratu. Illa uero pars anime que non ita premitur carne, et hic dicitur rationalitas, contradicit sensualitati, et naturaliter appetit quod bonum est. uere peccatum operatum est in me malum, per mandatum. Nam dum eram sine lege, mortuum erat peccatum, id est corrupta natura secundum quod minus impugnabatur a diabolo, minus cupiebat peccatum, quia non erat prohibitum. Peccatum tunc mortuum erat, ego autem uiuebam, id est uiuere mihi uidebar cum essem aliquando sine lege; quia et  minus cognoscebam, nec ita concupiscebam peccatum, nec diabolus adeo inardescebat. Ante legem mortuum erat peccatum; sed cum uenisset mandatum, quod mortuum erat reuixit peccatum, id est corrupta natura uires resumpsit, magis stimulante diabolo, et ut est uitium humane fragilitatis magis concupiscendo interdicta. Reuixit ideo; quia in principio uixerat, et cognitum fuerat originale, cum adhuc recens erat. ueniente mandato reuixit peccatum; ego autem sum mortuus, non solum de prioribus, sed etiam de preuaricatione date legis reus factus. Et quandoquidem per legem reuixit peccatum, et ego mortuus sum, igitur mandatum quod erat mihi datum ad uitam secundum intentionem  datoris, hoc mandatum, non iam ad uitam, sed inuersum inuentum est mihi esse ad mortem. Non quia me compelleret ad peccatum, sed quia causa fuit sine qua nec reus essem preuaricationis, et causa pro qua diabolus magis insurgeret contra quod lex non adiuuabat, sed precipiendo impediebat. Congrue dicit inuentum est ad mortem; non enim positum erat mandatum ad mortem. Probat mandatum esse sibi ad mortem, non tamen culpa legis, sed uitio corrupte nature compellentis, dicens: uere mandatum inuentum est mihi ad mortem, nam peccatum, id est corrupta sensualitas seu diabolus accepta occasione, seu quia suasio delectationis ad peccandum uehementior est, cum adest prohibitio, seu quia diabolus ardentius incumbebat. Sic utique  accepta opportunitate per mandatum, seduxit me, ut consentirem peccato; et per illud seducere occidit me, precipitando in actum peccati. Et quandoquidem mandatum erat ad uitam, ex culpa peccati inuersum est ad mortem. Igitur lex sancta est, id est precepta legis sancta sunt, et mandatum, id est opus preceptorum, ut ieiunare, dare eleemosynam, hoc, inquit, mandatum sanctum, id est sancitum et firmatum in bono est. Est etiam iustum equitatem seruans ad proximum. Est etiam bonum, id est utile implenti illud. Modo sufficienter probauit legem esse bonam in se.

Sed diceret Iudeus: Non curo an lex bona sit, cum sit mihi causa damnationis. Quo contra Paulus probat per legem neminem damnari, sed potius enutriri in bono. Corrupta uero natura hec, causa  est compellens ad peccatum. Unde sic ait: Quando quidem mandatum sanctum est, ergo illud quod in se bonum est credi debet quod mihi factum est mors, id est causa compellens me ad mortem? Absit hoc, ut illud quod bonum est sit causa que malum efficiat! Mandatum utique quod bonum est, non est mihi factum mors; sed peccatum, id est corrupta natura: uel diabolus instimulans peccatum: ita dico ut appareat, id est, ut cognoscatur esse peccatum: illud operatum est mihi mortem per bonum, id est accepta occasione a lege que bona est, cegit me magis peccare, preuaricari etiam quod prius non erat. Operatum est, dicit, ita per bonum ut peccatum fiat; peccans nunc in lege supra priorem modum, id est priusquam lex daretur per mandatum,  id est per 42 preuaricationem mandati magis peccans. uere lex non est operata mortem, sed peccatum. Nam nos scimus ab auctoritate uim habente. Scimus utique quia lex est spiritualis, id est, uel data per Spiritum sanctum, uel nutriens spiritum hominis, quorum alterum si sit, constat quia non est causa mortis. Lex utique est spiritualis, sed ego sum carnalis, id est adherens carnalitati; uenundatus, quem primus parens pro gustu pomi uenundedit: nec ita ut sim solum in peccato, sed etiam sub peccato; quia et si uolo, et diu laboro, per me tamen surgere nequeo.

Hic incipit ostendere quod lex et rationalis homo in uoluntate boni consentiant; sed tamen ab illo tertio, id est a corrupta natura superantur. Et hoc  de rationalitate quod bona sit et bonum uelit conuenienter probat. Sicut enim si lex mala esset, dator legis inde uituperaretur, sic etiam si naturalis ratio aduersaretur bono, iuste qui rationem dederat de malo rationis calumniaretur. uere sub peccato sum. Nam quod ego operor, siue dimittendo bonum quod utique est operari malum, siue faciendo malum, quod, inquam, operor ego sensualis, intelligo ego rationalis non esse operandum. uere operor dimittendo bonum, quod intelligo non esse operandum. Non enim ago hoc bonum quod ego rationalis uolo; et uere operor faciendo malum quod intelligo non esse operandum. Nam ego carnalis facio illud quod ego rationalis odi. Et nunc quia lex spiritualis et bona est, rationalitas uero mea bonum uult cum  lege, inde apparet quod lex et ratio simul sentiant, licet carnalitas preualeat. Ago, inquit, illud quod odi, id est illud quod nolo. Si autem rationalis nolo illud quod carnalis facio, ecce iam consentio legi, id est, idem uolens testis sum legi de hoc quod bona est. Quandoquidem ego rationalis nolo illud quod carnalis facio , Ergo ego rationalis iam non operor illud quod me nolente operatur caro, sed peccatum, id est, fomes peccati, quod peccatum habitat, id est, assidue remoratur in me carnali. Et uere peccatum habitat in me, quia bonum non habitat in me. Quod sic ait: Scio quidem quia bonum non habitat in me, hoc quod dico in me est, id est in carne mea, id est in me carnali. Et hoc probat: uere bonum  non habitat in carne mea, nam neque per uoluntatem, neque per actum. Per uoluntatem quidem non habitat. Nam uelle bonum adiacet mihi carnali, id est quadammodo approximat carni: nemo enim tam impius quin aliquando saltem bonum uelit. Quod si adiacet, ergo non habitat in me, uelle bonum adiacet. Sed perficere bonum illud nullo modo inuenio in carne mea. uere perficere bonum non est in me carnali. Nam ego carnalis non facio hoc bonum quod uolo rationalis. Sed ago carnalis hoc malum, quod nolo rationalis. uel aliter: uere perficere bonum ex toto non inuenio in me. Nam etiam hoc bonum non facio quod bonum esse cognosco, et ideo facere uolo. Non enim omnia bona mihi nota sunt. De eo quod dixit superius ad aliud probandum: non quod uolo hoc ago,  iterum hoc per aliud probato, infert dicens: Quandoquidem ego rationalis nolo malum quod ago carnalis, ergo ego rationalis non operor illud malum, sed peccatum, id est corruptio nature: quod peccatum habita in me carnali, operatur illud malum. Repetit locum unde inferat, si quod nolo illud facio. Quandoquidem ego rationalis nolo malum, lex autem  malum similiter non uult, Igitur ego rationalis inuenio legem esse bonam, id est utilem mihi rationali uolenti facere bonum. Lex bonum docens, et ratio bonum uolens, consentiendo in bono se inuicem inueniunt. uolenti facere bonum et non facienti, bene dico, quoniam malum carnalitatis adiacet mihi rationali: et propterea bonum quod uolo perficere nequeo.

 Nota quoniam Paulus figuratiue sub persona sua de omnibus loquitur, assumens sibi personam, nunc ante 43 legem nunc in lege. uere bonum inuenio in me. Nam ego condelector legi Dei: quia et illa bonum uult et ego cum ea. Condelector dico secundum interiorem hominem, quia interior homo rationalis uult quidem bonum: etsi nequeat operari. Cum modo dixerit quod lex et rationalitas bonum uelint, ostendit utrumque superari a tertio, id est a carnalitate, quod tertium ostendit superandum esse per gratiam, et hoc satis idonee facit. Cum enim legem ostendat deprimi per carnalitatem, nec eos qui sub lege fuerunt quidquam boni fecisse, nisi per gratiam, per hoc plane Iudeos insinuat debere subiici penitus gratie Dei, et non amplius legi. Per hoc  iterum quod rationalitatem, etsi bonum uellet, succubuisse tamen carnalitati dicit, gentiles, ne se de libero arbitrio efferant, deprimit, et sic omnes gratie Dei subiicit. Licet secundum interiorem condelector legi Dei, tamen uideo aliam legem in membris meis, id est in carnalitate mea. Legem ideo dicit, quia quemadmodum ratio dictat agere quod bonum est, sic sensualitas quod malum est: legem membrorum dico repugnantem legi mentis mee, id est bonis que ratio suadet. Nec solum repugnantem, sed etiam captiuum ducentem me in legem peccati: ut operer ea que corrupta sensualitas dictat; que lex peccati est in membris meis, id est in singulis sensibus diffusa. Et quandoquidem lex membrorum captiuum me ducit in peccatum, ergo rationalis  sum infelix: quia sum homo, id est quia carnalitate deprimor; et me infelicem quis liberabit de corpore mortis huius? id est de morte peccatorum, que sunt in corpore meo: uel de corpore mortis, id est de tota hac massa peccatorum que ducunt ad mortem. Lex non potest liberare me Iudeum; non ratio naturalis me gentilem; cum hec in utroque deficiant, scio liberationem meam, gratiam Dei datam per Iesum Christum Dominum nostrum. Illa profecto liberabit me, et ideo uos Iudei gratie efficaci, non legi impotenti, uos iterum gentiles gratie Dei non rationi debilitate, subiicimini. Considerandum est quod duplex uelle bonum sit in homine. Alterum secundum naturalem rationem, que corruptione peccati depressa, bonum quod uult operari non sufficit.  Alterum uelle secundum inspirationem Spiritus sancti per quem fomes peccati deprimitur, ut bonum operari possimus. uelle autem naturalis rationis hoc erat, de quo superius dicebat: Non quod uolo bonum hoc ago.

Dixerat superius interiorem hominem et legem condelectari in bono sola uoluntate, non actu, quia contra hec duo inualescebat fomes peccati, legem et rationem expugnans: sed postquam Deus ostendit utrumque bonum legis et rationis in homine deficere, dedit ad ultimum gratiam suam, que liberum arbitrium confortauit; ut iam si uelit homo bonum possit operari, et bene cercere fomitem peccati. Quia autem hominem redemptum per gratiam,  Deus non penitus a fomite peccati diuisit, causa hec fuit, quia reliquit meritum homini. Si enim homo sola necessitate quia non posset, non peccaret, non esset meritum quo saluari deberet. Ut autem locus esset merendi, fomitem peccati reluctantem dimisit, debilitatum tamen et  subditum rationi. Quia iterum hominem a peccato redemptum, non in tanta dignitate restituit, in quanta fuerat Adam cum cecidit, factum est ne iterum homo de subita et tanta felicitate superbiendo, irreparabiliter caderet. Quare ad memoriam peccati, et ad custodiam humilitatis opportune relicta est pena peccati; ut etiam per hoc ostendatur uis sancti Spiritus, adiutorio cuius rationalis homo subigit sibi carnalem: cui subiectus fuit, quandiu sine gratia  fuit. Littera sic iungitur: Quandoquidem gratia Dei data per Iesum Christum me liberauit, igitur ego ipse qui ante gratiam subiectus eram carnalitati, iam quod bonum uolebam potens operari, non solum uolo, sed etiam seruio mente, id est potestatem habeo secundum quod ratio admonet bene 44 operando seruire legi Dei. Nec ita tamen ut fomes peccati penitus in me destructus sit, sed potestatem habeo seruire carni, id est secundum carnalitatem legi peccati. In hoc etiam maximum notat miraculum, quod fomes peccati, contra quem nichil prius poterat ratio, nunc subiaceat rationi, si uelit homo.



CAPUT uIII.

»Nihil ergo nunc damnationis est his qui sunt in Christo Iesu, qui non secundum carnem ambulant.  Lex enim spiritus uite in Christo Iesu liberauit me a lege peccati et mortis. Nam quod impossibile erat legi, in quo infirmabatur per carnem: Deus Filium suum mittens in similitudinem carnis peccati, et de peccato damnauit peccatum in carne, ut iustificatio legis impleretur in nobis, qui non secundum carnem ambulamus, sed secundum spiritum. Qui enim secundum carnem sunt, que carnis sunt sapiunt: qui uero secundum spiritum sunt, que sunt spiritus sentiunt. Nam prudentia carnis mors est; prudentia autem spiritus, uita et pax. Quoniam sapientia carnis inimica est Deo. Legi enim Dei non est subiecta, nec enim potest. Qui autem in carne sunt, Deo placere non  possunt. uos autem in carne non estis, sed in spiritu, si tamen spiritus Dei habitat in uobis. Si autem quis spiritum Christi non habet, hic non est eius. Si autem Christus in uobis est, corpus quidem mortuum est propter peccatum, spiritus uero uiuit propter iustificationem. Quia si Spiritus eius qui suscitauit Iesum a mortuis habitat in uobis, qui suscitauit Iesum Christum a mortuis, uiuificabit, et mortalia corpora uestra, propter inhabitantem Spiritum eius in uobis. Ergo fratres debitores sumus, non carni ut secundum carnem uiuamus. Si enim secundum carnem uixeritis, moriemini. Si autem spiritu facta carnis mortificaueritis, uiuetis. Quicunque enim Spiritu Dei aguntur, hi filii sunt Dei. Non enim accepistis  spiritum seruitutis iterum in timore, sed accepistis spiritum adoptionis filiorum Dei, in quo clamamus: Abba . Ipse enim Spiritus testimonium reddit spiritui nostro, quod sumus filii Dei. Si autem filii, et heredes: heredes quidem Dei, coheredes autem Christi: si tamen compatimur, ut et glorificemur. Existimo enim quod non sunt condigne passiones huius temporis ad futuram gloriam, que reuelabitur in nobis. Nam exspectatio creature reuelationem filiorum Dei exspectat. uanitati enim omnis creatura subiecta est, non uolens, sed propter eum qui subiecit eam in spe: quia et ipsa creatura liberabitur a seruitute corruptionis in libertatem glorie filiorum Dei. Scimus enim quod omnis creatura ingemiscit et parturit  usque adhuc. Non solum autem illa, sed et nosipsi primitias spiritus habentes; et ipsi intra nos gemimus, adoptionem filiorum Dei exspectantes, redemptionem corporis nostri. Spe enim salui facti sumus. Spes autem que uidetur, non est spes. Nam quod uidet quis, quid sperat? Si autem quod non uidemus, speramus: per patientiam exspectamus. Similiter autem et spiritus adiuuat infirmitatem nostram. Nam quid oremus sicut oportet, nescimus; sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, quia secundum Deum postulat pro sanctis. Scimus autem quoniam diligentibus Deum omnia cooperantur in bonum, his qui secundum propositum  uocati sunt sancti. Nam quos presciuit et predestinauit conformes fieri imaginis Filii sui, ut sit ipse primogenitus in multis fratribus. Quos autem predestinauit, hos et uocauit; et quos uocauit, hos et iustificauit: quos autem iustificauit, illos et magnificauit. Quid ergo dicemus ad hec? Si Deus pro nobis, quis contra nos? Qui etiam proprio Filio suo non pepercit, sed pro nobis omnibus tradidit illum. Quomodo non etiam cum illo omnia nobis donauit? Quis accusabit aduersus electos Dei? Deus qui iustificat. Quis est qui condemnet? Christus iehsu qui mortuus est, imo qui 45 et resurrexit, qui est ad dexteram Dei, qui etiam interpellat pro nobis. Quis ergo nos separabit a caritate Christi? Tribulatio? An angustia? An  persecutio? An fames? An nuditas? An periculum? An gladius? Sicut scriptum est: »Quia propter te mortificamur tota die, estimati sumus sicut oues occisionis .« Sed in his omnibus superamus propter eum qui dilexit nos. Certus sum enim quia neque mors, neque uita, neque angeli, neque principatus, neque uirtutes, neque instantia, neque futura, neque fortitudo, neque altitudo, neque profundum, neque creatura alia [aliqua] poterit nos separare a caritate Dei, que est in Christo Iesu Domino nostro.



EXPOSITIO.

Quandoquidem mente seruire possum lege Dei, Ergo nunc in tempore gratie nichil damnationis relictum  est his qui sunt in Christo Iesu, id est qui in fide Christi renati sunt. Non quod modo boni sint, modo male agendo non sint, sed quia ita sunt in Christo Iesu, quod non ambulant secundum carnem, id est non delectantur in malis, sectando carnalitatem. Ambulare congrue remouet. Impossibile enim est non inuicem facere que carnis sunt. Propterea non dixit, qui sunt secundum carnem, sed qui ambulant, id est qui de malo non penitent, sed consuescendo delectantur in eo. uere nichil damnationis est his qui sunt in Christo Iesu. Nam lex spiritus, id est uel quam Spiritus sanctus dictat, uel ipsa rationalitas, spiritus dico datoris uite, id est qui dat hic uiuere in uirtutibus unde etiam prouenit uita eterna: uite dico habite in Christo  Iesu, id est per Christum Iesum, liberauit me a lege peccati, id est a fomite peccati, et a lege mortis. id est ab actu fomitis peccati, ne quod fomes male suadet, operarer. uere liberatus sum a lege peccati; nam per Filium Dei. Deus enim misit Filium suum: non quod Filius abesset alicubi, sed quia ipse natura inuisibilis per unitam sibi carnem factus est uisibilis, missus dicitur secundum cognitionem nostram. Misit utique Deus Filium suum, non in carnem peccati, sed in similitudinem carnis peccati, id est in carnem similem carni peccatrici. Christus enim omnem carnis materiam preter peccatum sustinuit; et per missum Filium damnauit peccatum, id est fomitem peccati, quod erat in carne nostra. De peccato, id est per Filium qui  fuit hostia pro peccatis omnium oblata. Unde et Christus dictus est peccatum. Hostia enim pro peccato oblata, peccatum dicebatur, uel pro peccato. uel ita: Damnauit peccatum, id est Satanam de peccato: quod diabolus fecit in carne Christi. Diabolus enim ius habebat in omnem hominem propter originale peccatum: de quo quia Christus reus non fuit , in eum diabolus indebitum ius usurpauit; ideo ius quod concessum ipsi erat in omnes, perdidit, et sic quia inconcessa captauit, iuste concessa perdidit. Damnauit utique peccatum: ad hoc, ut impleretur in nobis iustificatio legis, id est quam lex presignabat, et implere non poterat in nobis de termino:  qui non ambulamus secundum carnem, id est sequendo desideria carnis; sed ambulamus secundum spiritum, id est secundum quod dictat Spiritus sanctus uel ratio. Damnauit, dico, peccatum, quod scilicet damnare peccatum impossibile erat legi. Lex enim impotens erat liberare ab originali, in quo, id est in implenda iustificatione, lex infirmabatur per carnem, id est quia carnalitatem sectabatur. uere iustificatio non impletur, iis qui ambulant secundum carnem; nam ii qui sectantur carnalitatem, sapiunt, id est saporem bonum capiunt, in his que carnis sunt. Amodo in sequentibus longe commendabit legem spiritualem per oppositum, deprimendo carnalem.

Quid inde diceret aliquis si sapiunt ea que carnis sunt? Malum utique multum est hoc. Nam prudentia  carnis est mors, id est uacare iis que caro suadet, mors anime est. His qui sequuntur spiritum implebitur iustificatio legis. Nam qui sunt secundum Spiritum, sentiunt, id est sapiunt et sectantur ea que sunt Spiritus. 46 Et quid inde diceret aliquis? Multum equidem. Nam prudentia est spiritus uita, id est uiuere hic in uirtutibus, et est pax, id est tranquillitas animi, et quies a tentationibus. Non enim omnes qui uiuunt in uirtutibus, pacem hanc habent, sed admodum pauci; ideo prudentia carnis est mors, quoniam sapientia carnis est inimica Deo, quandiu inimicatur Deo, uiuere nequit. Sed qui bonum carnalitatis sue Deo preponit, regnum Dei  diminuit, subiiciens se regno carnis. uere sapientia carnis est inimica Deo.  Nam non est subiecta legi Dei, sed imperio carnis. Non est subiecta, quia nec esse potest subiecta, quandiu carnalitati adheret. Quid enim enumerare quero singula dicens, prudentia carnis est mors et inimica Deo? ut paucis comprehendam: quicunque sunt in carne, id est in carnalitate, quandiu ibi detinentur, Deo placere non possunt. Quia modo dixerat, qui in carne sunt Deo placere nequeunt, ne per hoc deterreret Romanos, qui prius iustificatione accepta, ad aliqua peccata relapsi fuerant, demulcet eos blandiendo, tamen que facienda sint eis aperte insinuans. Qui in carne sunt Deo placere non possunt. Sed uos, o Romani, non iam estis in carne, nec uos in carne esse intelligo, sed estis in spiritu. Hac conditione tamen uos esse in spiritu pronuntio, si  Spiritus Dei quem in baptismo accepistis habitat, id est perseuerat in uobis. Si quis autem  qui non habet Spiritum Christi, hic non est eius, scilicet Dei, id est non habet partem cum Deo. Hic plane ostendit Apostolus Spiritum sic a Filio, ut a Patre procedere, ubi ait Spiritum Dei, et Spiritum Christi, et quod idem sit Spiritus Dei, et Spiritus Christi. Si autem Christus, id est Spiritus Christi, est in uobis, corpus quidem uestrum mortuum est, id est mortalitati adhuc subiacet propter peccatum, id est uel propter penam peccati, uel propter custodiam, ne iterum cadatis per elationem; corpus quidem adhuc est mortuum: sed spiritus uester iam uiuit propter iustificationem, id est per opera iustitie que exercet  iustificatus a peccatis, ubi ait: Si Christus est in uobis, innuit Christum et Spiritum sanctum idem esse in substantia Deitatis. Nec solum per spiritum habitantem in uobis, uitam spiritus habebitis, sed etiam si Spiritus eius qui suscitauit Iesum a mortuis, pro hac causa quia Spiritus sanctus in eo habitauit. Si, inquit, idem Spiritus habitat in uobis, uiuificabit etiam mortalia corpora uestra, facta immortalia propter eamdem causam, scilicet propter inhabitantem Spiritum eius in uobis. Et quia sic de uobis facere possit, et facturus sit presignauit, in eo quod iam suscitauit Iesum Christum a mortuis.

Quia si queritur quare Christus ante omnes incorruptibilis suscitatus sit? respondetur ideo quia de Spiritu sancto conceptus sit; quia peccatum non  fecit, et quia per eum incorruptionem omnes habituri sunt, dignum fuit ut omnes in hoc, et tempore preueniret, et plus omnibus acciperet. Quandoquidem Deus et iam animam uiuificauit, et corpus uiuificabit, ergo fratres iam non sumus debitores carni, id est iam nichil debemus carnalitati, sed spiritui; quia per spiritum uiuimus, et adhuc uiuificabimur. Debemus quidem carni que necessaria sunt ei, ut uictum et tegumentum; sed non ita uiuamus sequentes carnalitatem. Si enim secundum carnem uixeritis, non uiuificabimini, sed moriemini. Si autem facta carnis mortua feceritis, per spiritum uiuetis, et hic secundum animam, et in futuro secundum corporis incorruptionem. Et mortificare debetis; nam Spiritu  Dei agimini, et uere uiuetis, quia filii Dei eritis. Quod sic ait: uere si mortificaueritis carnem, per spiritum uiuetis. Nam quicunque aguntur Spiritu Dei , hi sunt filii Dei, et hec est uita eterna.

Postquam satis commendauit legem spiritus, ostendit quanta utilitas sit nobis per Spiritum sanctum, quod iam partim supra ostendit. uere filii estis. Non enim iam estis serui, quod sic ait: uos quidem accepistis spiritum, sed non spiritum seruitutis: ut amplius serui sitis, et seruiatis iterum in timore. Dum enim sub lege eratis, 47 timore penarum quas lex minabatur seruiebatis: qui autem timore pene seruit, penam euadit, gloriam non meretur. Spiritum seruitutis  utique non accepistis, sed accepistis spiritum adoptionis filiorum, id est per quem adoptamini in filios Dei. In quo spiritu docente, nos clamamus: Abba . Abba Hebreum est, significans id quod pater, uel pater Grecum. Ideo hebream uocem posuit, et uocem gentium, seu grecam, seu latinam, ut ostendat utrumque populum, Iudeum et gentilem in nouitate spiritus debere seruire Deo, non iam in uetustate littere. uere in spiritu clamamus: Abba . Nam Spiritus sanctus reddit testimonium spiritui nostro, id est docet rationem nostram hoc quod sumus filii Dei. Nisi enim Spiritus hoc insinuaret, nesciremus nos esse filios Dei. Si autem sumus filii, erimus etiam heredes. Ecce quot utilitates sunt nobis per Spiritum. Prius adoptamur in  filios. Dehinc clamamus. Heredes etiam constituimur, nec uilis hereditatis, sed heredes Dei, quia Deus distribuet nobis hereditatem suam, id est totius boni sufficientiam. Si querimus quomodo sumus heredes Dei, cum usus habeat heredem esse morte decessoris? respondetur quia Deus, quodammodo nobis morietur in futura beatitudine, secundum hoc quod nunc uidemus eum per speculum et in enigmate, tunc autem facie ad faciem sumus uisuri. Heredes erimus Dei, coheredes autem Christi, quia eamdem hereditatem quam Christus, id est incorruptionem secundum carnem modo nostro accipiemus. Heredes dicit Dei, uelut eius cuius est hereditas, eamque distribuit. Coheredes Christi, uelut eius qui nobiscum partem capiet hereditatis.  Coheredes erimus Christi, hac tamen conditione dico: si compatimur Christo non intentione laudis uel lucri temporalis, sed ut glorificemur, desiderio tantum eterne glorie. Compati utique debemus, ut glorificemur. Nam ego existimo  quod omnes passiones huius temporis, id est que temporales sunt, et huius, id est tam breuis temporis, non sunt condigne ad promerendam futuram gloriam, que reuelabitur in nobis, quia nec nos ipsi qui eam habituri sumus, quam digna et magna sit intelligimus. uere gloria hec reuelabitur in nobis. Nam exspectatio creature, id est totius Ecclesie exspectat reuelationem filiorum Dei, ut et ipsi inter filios Dei reuelentur. Quia si omnis Ecclesia hoc  exspectat, credendum est futurum esse quod exspectat. Exspectatio exspectat, frequentiam notat. Creaturam uocat Ecclesiam, nam hec specialiter creatura Dei est, quam etiam iustificando nouam creaturam fecit: et quia causa eius bona omnia creata sunt, ideo creatura, id est Ecclesia exspectat hanc reuelationem, quia subiecta est uanitati, id est miseriis carnis, que uane sunt. Si enim modo comedit, post modicum iterum esuriet; si bibit, iterum sitiet, et sic in ceteris. Et quia hec omnia uidet uana, ideo exspectat hoc ubi nulla sit uarietas.

Subiecta quidem est uanitati, sed non uolens, quia nollet pati hec uana, et licet non uolens, tamen  propter eum sustinet qui subiecit eam his miseriis, ne iterum superbiendo periret. Subiecit dico in spe positam, ut spem haberet euadendi hanc uanitatem; in spe dico hac, quia, id est quod ut Christus, sic etiam ipsa creatura liberabitur a seruitute corruptionis, id est uariabilitatis, transferenda a seruitute in libertatem, a corruptione in gloriam filiorum Dei. Bene dico non uolens subiecta est: nam nos scimus quod omnis creatura, id est Ecclesia, ingemiscit animo et parturit, id est maximo conatu laborat operando quemadmodum parturiens fructum de labore exspectans. Parturit dico usque adhuc, quia a primo iusto semper in labore fuit Ecclesia usque ad hoc tempus. Creatura utique ingemiscit, non solum autem illa creatura, sed etiam nosipsi, qui  tante dignitatis sumus quod etiam dii esse reputamur: nos dico habentes primitias spiritus, quia in primitiua Ecclesia prius omnibus et abundantius Spiritum sanctum accepimus, abundantius etiam prophetis qui precesserunt: non enim semper per Spiritum sanctum loquebantur, quia aliquando recedebat Spiritus sanctus ab eis, et que falsa erant predicebant: 48 ut Nathan quandoque et quidam alii: sed apostoli nunquam priuati sunt semel accepto Spiritu sancto. Nosipsi habentes primitias spiritus, qui adeo digni sumus, etiam ipsi iidem a Deo fragiles sumus, quod gemimus quemadmodum creatura. Et ne putarentur gemere compassione subditorum, et non pro se, determinat: Gemimus dico intra nos, id est pressi tentationibus que nos  conturbant interius. Prius ipsi, nota est dignitatis: alterum ipsi, fragilitatis. Per hoc Apostolus multum consolatur Ecclesiam, et inuitat ad patientiam, quod dicit apostolos eadem fragilitate premi qua premuntur subditi. Subdit etiam magnam consolationem quam habent, dicens: Gemimus dico, exspectantes adoptionem filiorum Dei, id est ut adoptemur in filios Dei.

Duplex adoptatio est: prima qua Deus peccata dimittit et iustificat; secunda qua in eterna beatitudine sanctos coheredes faciens Christi, eos remunerat. De hac autem secunda innuit se Paulus intelligere, cum ait: Adoptionem dico, id est redemptionem corporis nostri, id est in qua adoptione  corpus nostrum modo fragile, nulla corrumpetur mutabilitate. Per hoc quod dicit exspectantes, innuit se de futura adoptione loqui, non de iam habita. Rem enim iam habitam non exspectamus. Credendum est etiam Christum assumpsisse ideo corpus cum anima, ut utrumque liberaret a corruptione. uere exspectamus, quia spem habemus. Spes autem ista magnum habet meritum, nam saluos nos facit. Quod sic ait, spe, id est merito spei, quia rem inuisibilem et etiam incogitabilem constanter speramus, hoc merito salui sumus, et in hac spe facti sumus ab alio, non a nobis. Non enim fragilitas nostra nisi Spiritu sancto confortata speraret, quia nesciret, et sic nec meritum salutis haberet; spe salui facti sumus, tantum meritum habet uera  spes; sed illa spes, id est res sperata que uidetur, iam non est spes, nec spei meritum habet. Spes enim est de re que non uidetur: ut si speramus aliquem nobis daturum pecuniam, illud quod speramus, nondum uidemus, scilicet nos habere pecuniam, etsi pecuniam ipsam uideamus. Rei autem que iam habetur non est spes, sed iam usus habetur. uere rei que uidetur non est spes, nam quod uidet quis, illud quomodo uel quare sperat? Non est amplius sperandum, sed eo utendum. Rei que uidetur non est dicenda spes, sed si illud quod non uidemus speramus, meritum huius spei habemus. Nam exspectamus rem speratam per patientiam, id est in exspectando patienter omnia toleramus, desiderio rei quam speramus. Et hec spes, que tanti est  meriti, per Spiritum sanctum habetur. Nec hoc solum dat nobis Spiritus sanctus, sed etiam similiter, id est sicut spem, et per spem patientiam: sic idem spiritus adiuuat nostram infirmitatem. Sicut enim infirmi sine Spiritu sancto essemus in spe, sic etiam infirmaremur in oratione, nisi doceret nos Spiritus. uere Spiritus adiuuat nos infirmos. Nam nos scimus quid oremus, sicut scire oportet et orare, scimus quidem quomodo non oportet. Nos utique nescimus, sed ipse Spiritus postulat, id est postulare nos facit et insinuat. Postulat dico pro nobis, id est uel uice nostri, uel causa nostre utilitatis: gemitibus inenarrabilibus. Gemitus ideo inenarrabiles dicit, quia ipsi contemplatores nescirent explicare, nec possent, quot et quantis desideriis  estuant. Ex eo quod dictum est, Spiritus postulat, quidam in errores lapsi sunt, dicentes Spiritum minorem Patre et Filio, quia qui postulat minor intelligitur eo a quo postulat; curialitatem Pauli, uertentes in heresim. Sicut enim qui modo docuisset aliquem quo genere loquendi, et quibus uerbis loqueretur cum principe, ille per illum instructum diceretur loqui eidem principi: sic Spiritus sanctus, quid et quomodo postulemus nos instruit, et per nos instructos dicitur postulare, non aliter.

Quod supra dixit: nescimus orare sicut oportet, hoc in ipso apertum est, qui contra salutem spiritum 49 Satane orauit auferri a se datum sibi ob custodiam  humilitatis; ne quia raptus erat ad tertium celum, et audierat que non licebat homini loqui, superbiret: sed per impellentem fragilitatem, pusillanimitatem carnis reminisceretur. Spiritus sanctus sperare nos facit, orare nos docet, et exaudiri nos facit. Quod sic ait: Spiritus postulat: ille autem qui scrutatur corda, id est Deus, scit, id est complet et approbat quod desiderat, id est desiderare nos facit Spiritus sanctus. Scit ideo quia Spiritus postulat secundum Deum, id est docet nos Spiritus postulare quod Deo bonum est concedere. Postulat dico pro sanctis, id est uel uice uel causa sanctorum. Scrutatur ab ea similitudine dictum est, quia quemadmodum ille, qui multo scrutinio rem inuestigat, melius rem ipsam cognoscit; sic Deus non quod  scrutando laboret, sed quasi scrutator et longe melius occulta cordium nouit. Non solum Spiritus spem dat, orare insinuat, exaudiri facit, sed et quecunque prospera uel aduersa contingant sanctis, omnia facit ille esse ad bonum. Littera sic iungitur: Orare sicut oportet per nos nescimus, hoc autem per Spiritum sanctum scimus, quoniam idem Spiritus cooperatur omnia, seu prospera seu aduersa; in bonum, id est ad utilitatem sanctorum. uel omnia cooperantur a Spiritu sancto in bonum, ut passiue dicamus; uel in actiuo sensu omnia cooperantur in bonum, et iterum per Spiritum sanctum. Sententia non mutatur, cooperantur dico diligentibus Deum, nec qui modo diligant, modo peccando odiant, sed his, id est huiusmodi diligentibus qui a Deo uocati sunt; ad hoc ut sint  sancti: et quia non omnes uocati electi, adiungit:

uocati dico secundum propositum prescientie Dei, que nullo modo potest immutari. uere secundum propositum uocati sunt, et omnia cooperantur illis in bonum. Nam Deus presciuit eos ab eterno sibi idoneos et electione dignos. Et quia presciuit ab eterno, predestinauit etiam eos, id est preparauit in tempore congruo. Hec preparatio fuit oblatio gratie, et interna aspiratio. Presciuit, inquit, et predestinauit fieri conformes, id est imitatores imaginis, id est puritatis filii eius: quia in hoc mundo per puritatem solam imitari licet Filium Dei, quem in futuro per maiorem puritatem et inuariabilitatem imitabuntur sancti. Hoc autem de diuina essentia  Filii dicimus, quia si per hoc Filium a Patre uidemur diuersificare, quia dicimus imaginem Filii, respondemus quod in substantia quidem per omnia idem sunt, sed in personis est uarietas. Et in eo quod Pater sine principio, non ab alio: Filius autem a Patre principium habet, licet semper fuerit cum Patre, et sic ab alio. Si autem secundum humanitatem de Christo hic agimus, congrue sequentia consentiunt, que secundum carnem de Christo solummodo agunt, et dicemus: Simus conformes imaginis filii eius, ut quomodo in nouitate spiritus ambulauit, sic et nos ambulemus. Ita tamen conformes secundum utramque sententiam: ut ipse Filius sit primogenitus in multis fratribus, ut quemadmodum primogenitus Filius Dominus est paterne hereditatis,  et quod inde habent alii filii ab eo habent; sic et Christus Dominus est in hac hereditate, et qui cunque aliquid inde habent, ab eo et per eum totum habent. Dicitur etiam primogenitus mortuorum, quia primus resurrexit a mortuis, etiam sicut cum eo incorruptibiles resurrexisse credantur quidam sancti. Si qui autem per Christum suscitati sunt, non surrexerunt a mortuis, quia iterum morituri.

Nec solum presciuit, sed quos predestinauit, hos etiam uocauit: quia, postquam inspirauit eos, uocatores adhibuit interius preparatis, quorum uocatio frustra esset, nisi spiritus operaretur interius. Et quos uocauit, hos etiam iustificauit, remittendo peccata, infundendo gratiam. Quos autem iustificauit, illos etiam magnificabit in futuro, quando conregnabunt  secum. uel magnificauit secundum certitudinem future rei dicit, et secundum quosdam, 50 qui iam cum Deo regnant, quantum ad animas. Quandoquidem Deus electos suos presciuit, preparauit, iustificauit, et ad ultimum magnificabit, ergo quid dicemus ad hec? Estne aliquid quod contraire possit huic diuine dispositioni? Contra hoc utique nichil potest dici, quia Deus est pro nobis, et si Deus pro nobis, quis potest esse contra nos? Quis potest euertere, ne perficiatur quod Deus de nobis preordinauit. uere Deus est pro nobis. Nam ipse est qui non pepercit etiam Filio suo, sed tradidit, id est disposuit illum tradendum ad mortem pro omnibus electis suis. Et cum rem tam difficilem fecerit, sicut est Filium pre omnibus filiis charum tradere morti pro  nobis, quomodo, id est qua ratione non etiam donabit nobis omnia que restant, cum illo Filio quem longe cariorem omni re habuit, quem nobis in articulo mortis dedit? Non est credendum, ut qui Filium dedit, que minora sunt Filio nobis negaturus sit. Et quandoquidem Deus nos adeo dilexit, ut Filium traderet pro nobis, quis iam accusabit aduersus nos electos Dei? Accusare est aduersus electum, quomodo subuertatur disponere, quemadmodum Satan uidens Iob in terrenis abundare, quia in his putauit Iob mente detineri, pertractabat quod res eius demoliendo iustitiam eius per impatientiam de damno rerum uenientem destrueret: sed quia electus erat Iob, Satan non potuit. A principio enim ex quo  dixit: Ponam sedem meam ad aquilonem , semper laborauit destruere regnum Christi, in quo adhuc male perseuerat. Diabolus uult accusare, sed non potest, Deus autem potest, sed non uult: Deus enim est qui iustificat. Quis est etiam qui condemnet electos Dei? Satan quidem condemnare uult, sed non potest; Christus quidem posset, sed non uult: quod ex eo palam est, quod Christus iehsu est, qui mortuus est pro nobis. Nec hoc solum, imo qui etiam resurrexit, ut et nos resurgere faciat; qui etiam est ad dexteram Dei, ubi et nos secum collocabit: qui etiam interpellat pro nobis, ubi est in dextera Patris, qui hec omnia pro nobis fecit et facit: credendum est quod nos condemnet? Interpellare dicitur Christus, non quod uoce clamet, sed  assumpta humanitas, que in oculis Dei est, semper Deum pulsat, et memorem facit, ut perficiat illud pro quo Filium carnem assumere uoluit: quemadmodum legatus, per solam representationem persone legationis sue, memorem faceret ad quem missus esset in eo, quod se illi representaret.

Quandoquidem Deus presciuit, iustificauit, etc., ergo quis nos separare poterit a caritate Christi, ut sic peruertat consilium Dei? Separabit nos tribulatio, id est quelibet afflictio carnis? An angustia? id est anxietas animi. An persecutio de loco ad locum? An fames? quia sepe esuriit, ut etiam tederet eum uiuere, An nuditas? An periculum? id est comminatio mortis? An gladius? An ipsa occisio? Nihil utique horum nos separabit, sicut scriptum est in libro  Psalmorum: illud quia iungitur in posterum: Propter te mortificamur tota die, estimati sumus ut oues occisionis : non que reseruantur ad fetus, sed que sunt occisionis, id est que steriles sunt occiduntur; et si propter te occidimur, constat quod a te non separabimur. Sed que cura si mortificamur? In his enim omnibus, tribulatione, angustia, et ceteris superamus, propter eum feruentes amore eius, qui dilexit nos. uere superabimus, quia neque mors, id est comminatio mortis; neque uita, id est promissio uite, uel glorie mundi; neque angeli, qui legatione Dei funguntur; neque principatus, id est neque ordo ille qui etiam super angelos principatum habet; neque uirtutes, id est neque ordo ille  cuius officium est operari miracula. uel ista, si uolumus, de malis angelis intelligimus, inter quos etiam sunt discretiones officiorum. De singulis enim ordinibus aliqui lapsi sunt, ut dicamus: Neque angeli mali, quorum officium est explere legationes; neque principatus, qui in genere malorum subditis angelis principantur; 51 neque uirtutes, mali enim spiritus miracula faciunt. Neque instantia, id est presentia seu prospera sint seu aduersa; neque futura huius mundi bona uel mala. Neque fortitudo, id est uiolentia cuiuslibet fortissimi. Neque altitudo, id est promissio honoris. uel altitudo ut illa quando diabolus purpuratum se et diademate renitentem ostendit. Neque profundum, id est etsi aperto inferno minaretur mihi in ipsum precipitium. Neque creatura  alia, id est si nouam et non uisam creaturam facerent. Nihil horum omnium poterit nos separare a caritate Dei, que est in Christo Iesu Domino nostro.



CAPUT IX.

»ueritatem dico in Christo Iesu, non mentior. Testimonium mihi perhibente conscientia mea in Spiritu sancto: quoniam tristitia mihi est magna, et continuus dolor cordi meo. Optabam enim ego ipse anathema esse a Christo pro fratribus meis, qui sunt cognati mei secundum carnem, qui sunt Isrelite, quorum adoptio est filiorum, et gloria, et testamentum, et legislatio, et obsequium, et promissa: quorum patres, ex quibus est Christus secundum carnem: qui est super omnia »Deus benedictus in secula .« Amen. Non  autem quod exciderit [excidit] uerbum Dei. Non enim omnes qui ex Isrel [circumcisione] sunt, hi sunt Isrelite, neque qui semen sunt Abrahe, omnes filii sunt Abrahe; »sed in Isaac uocabitur tibi semen ,« id est, non qui filii carnis hi filii Dei, »sed qui filii sunt promissionis ,« estimantur in semine. Promissionis enim uerbum hoc est: »Secundum hoc tempus ueniam, et erit Sare filius .« Non solum autem illa, »sed et Rebecca ex uno concubitu habens, Isaac patris nostri .« Cum enim nondum nati fuissent, aut aliquid boni egissent, aut mali , non ex operibus, sed ex uocante dictum est ei: »Quia maior seruiet minori  ,« sicut scriptum est: »Iacob dilexi; Esau autem odio habui .« Quid ergo dicemus? Nunquid iniquitas apud Deum? Absit! Moysi enim dicit: »Miserebor cui misereor [cui misertus sum], et misericordiam prestabo cui miserebor .« Igitur non uolentis neque currentis, sed miserentis est Dei. Dicit enim Scriptura Pharaoni: »Quia in hoc ipsum excitaui [seruaui] te, ut ostendam in te uirtutem meam, et ut annuntient nomen meum in uniuersa terra .« Ergo cui uult miseretur, et quem uult indurat. Dicis itaque mihi: Quid adhuc queritur? uoluntati enim eius quis resistit? O homo, tu quis es qui respondeas Deo? »Nunquid dicit figmentum ei qui se finxit: Quid me fecisti sic?«   An non habet potestatem figulus luti, ex eadem massa facere aliud quidem uas in honorem, aliud uero in contumeliam? Quia [quid] si Deus uolens ostendere iram, et notam facere potentiam suam, sustinuit in multa patientia uasa ire apta in interitum, ut ostenderet diuitias glorie sue in uasa misericordie, que preparauit in gloriam. Quos et uocauit non solum ex Iudeis, sed etiam ex gentibus, sicut in Osee dicit: »uocabo non plebem meam, plebem meam; et non dilectam, dilectam; et non misericordiam consecutam, misericordiam consecutam .« Et erit, in loco ubi dictum est eis non plebs mea uos, ibi uocabuntur  filii Dei uiui. Isaias autem clamat pro Isrel: Si fuerit numerus filiorum Isrel tanquam arena maris, reliquie salue fient .« uerbum enim consummans, et abbreuians in equitate: quia uerbum abbreuiatum faciet Dominus super terram. Et sicut predixit Isaias: »Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus .« Quid ergo dicemus? Quia gentes que non sectabantur iustitiam apprehenderunt iustitiam, iustitiam autem que ex fide est. Isrel uero sectando legem iustitie [iustitiam], in legem iustitie non peruenit. Quare? Quia non ex fide, sed quasi ex operibus. Offenderunt enim in lapidem offensionis, sicut scriptum est: »Ecce pono in  Sion lapidem offensionis et petram scandali; et omnis qui credit in eum, non confundetur .«



EXPOSITIO.

52 Iam amplius non separabor a caritate Christi, sed olim separatus fui; et inde multum doleo, et de hoc quod doleo, ueritatem dico positus in Christo, in cuius corpore mentiri non licet. Nec in uno uerus, ut in alio mentiar. Sed non in aliqua parte mentior; nec solum Christo, sed etiam conscientia mea mihi perhibente testimonium quod non mentior: conscientia dico, fundata in Spiritu sancto, cum quo non perhiberet falsum. De hoc, inquit, dico ueritatem: quoniam tristitia magna est mihi secundum afflictionem corporis, et continuus dolor  cordi meo interius: dolor, inquit, est mihi, et merito. Ego enim ipse, qui modo separari nequeo, optabam esse non solum separatus; sed etiam anathema, id est separatio aliorum a Christo pro fratribus meis; quia hos qui modo fratres sunt in Christo separare uolebam a Deo: qui etiam sunt cognati mei secundum carnem; quia, licet omnibus in dilectione obnoxii simus, domesticis tamen generis nostri hanc debemus impensius: qui etiam sunt ueri Isrelite uidentes Deum, quorum etiam adoptio filiorum, id est qui adoptati sunt in filios Dei. Quorum etiam gloria miraculorum; quorum etiam est testamentum; Euangelium repromissum; quibus etiam est latio legis, id est spiritualis intelligentia quam fert lex; quibus etiam est ad obsequium, id est  cultus Dei; quibus etiam facta sunt promissa saluationis; quibus etiam patres fuere illi ex quibus Christus natus est secundum carnem: qui secundum Deitatem Deus est ab initio, manens super omnia, Deus dico benedictus eternaliter in secula. Amen. Ideo Paulus plures et maiores aliis apostolis sustinuit persecutiones; quia persecutus fuerat Ecclesiam Christi: quod idem perhibet dicens: »Quia plus omnibus laboraui .« que tamen augmentatio persecutionis fuit ipsi ad custodiam iustitie, et incrementum glorie. Probauit sufficienter superius quod electos Dei nulla res posset a Deo separare. In sequentibus autem probare uult hanc electionem filiorum non secundum propaginem carnis, sed ex uocatione Dei fieri. Littera sic  iungitur: Ego olim optabam esse separatio filiorum Dei a Christo; sed tamen non excidit uerbum Dei, id est licet multum seuirem in seruos Dei, aliqui subuerterentur; tamen propterea non excidit uerbum, id est non inexpleta periit promissio Dei, qua se promiserat redempturum Isrel; quia licet multi secundum carnem de Isrel a saluatione alienati sint; omnes tamen ueri Isrelite electi sunt, et sic impleta est promissio. uere etsi aliqui separati sunt a Deo, propterea non excidit uerbum Dei; quoniam non omnes hi qui sunt ex Isrel secundum carnem, uocandi sunt Isrelite. Tempore enim Ieroboam multi Iudei  transierunt ad culturam idolorum, et reputati sunt inter gentes, multoties etiam fecerunt. Multi etiam de gentibus in ritus Iudeorum transierunt, et inter Iudeos reputati sunt. Non omnes qui ex Isrel sunt secundum carnem, dicendi sunt Isrelite. Neque omnes uocandi sunt filii, id est heredes Abrahe, ideo quia secundum carnem sunt semen Abrahe; Ismel enim de semine carnis Abrahe fuit, nec tamen heres.

Unde scriptum est: »Eiice ancillam et filium eius, non enim heres erit ,« etc.; sic etiam nec filios Abrahe dicimus degenerantes a fide eius. Consuetudo enim patrum est, eum uocare filium suum, qui imitatur patrem. Eum uero qui contrarius est factis patris, dicit pater non esse filium suum,  licet uere sciat de carne sua generatum. Non omnes qui secundum carnem sunt de semine Abrahe sunt; sed qui in similitudine Isaac per repromissionem Dei nati sunt, hi uocantur filii Abrahe. Sic enim testatur Scriptura, dicens: In Isaac, id est in similitudine Isaac erit tibi semen. Nec hoc secundum carnem, sed uocabitur, id est per uocationem et repromissionem Dei, erunt tibi filii, non tantum secundum lineam carnis, quantum per imitationem fidei. Isaac enim natus non lege carnis, quia de uetulo patre, et matre sterili, cuius genitalia iam marcida senio fuerant, significauit non uocandos filios Abrahe propter lineam carnis, sed exemplo Isaac, secundum promissionem 53 Dei. Exponit Apostolus quid sit hoc. In Isaac uocabitur tibi semen dicens:  Id quod dico semen uocabitur tibi in Isaac, sic est intelligendum. Non qui filii carnis Abrahe sunt, hi propterea sunt filii Dei: sed hi qui sunt filii promissionis, id est per repromissionem electi, hi estimantur in semine Abrahe, imitatores fidei eius, quemadmodum Isaac per repromissionem natus est. Et uere per repromissionem. Nam hoc est uerbum promissionis, facte de Isaac, quod uerbum locutus est angelus ad Abraham determinans conceptionem filii diu ante promissi, dicens: »Ego ueniam secundum hoc tempus, id est post reuolutum annum hac eadem die, et postquam aduenero, erit Sare filius .« Secundum Ambrosium  , premissa littera longe supra aliter iungitur, ita: Ego optabam esse separatio bonorum a Christo, quod faciebam pro fratribus  meis, id est amore fratrum meorum Iudeorum et zelo legis, quam quia Christianos putabam inuertere, dolebam: nec mirum si pro fratribus meis, quia sunt cognati mei secundum carnem, et qui esse debuissent ueri Isrelite, et quorum est adoptio filiorum Dei, id est qui debebant ad ptari in filios Dei, nisi hoc malitia eorum auerteret; et quibus erat gloria eloquiorum Dei creditorum, et quibus debebatur testamentum, id est Euangelium, et quorum erat legislatio et obsequium, id est cultus Dei. Et promissa debebantur eis. Patres quorum fuerunt illi, ex quibus secundum carnem natus est Christus.  Sed licet hec promissa illis, iniquitate sua impediente non adepti sint, non tamen ideo dico quod propterea exciderit uerbum, id est impletio promissionis Dei: quoniam si non omnes qui secundum carnem Iudei, tamen quicunque ueri Isrelite fuerunt, promissionem Dei acceperunt. Sequens littera non mutatur. Non solum autem hanc Sara promissionem habuit, sed etiam Rebecca. Conuenienter de Rebecca inducit, in cuius filiis apertum est, ex electione tantum Dei, bonum aliquem fieri. Si enim ex genere non est causa quare Iacob magis eligatur quam Esau, in quorum electione uel reprobatione nulla parentum, nulla filiorum merita precesserunt, et ideo per Rebeccam apertius probat, secundum promissionem filios Abrahe fieri, quam per Saram,  que solum electum habuit: accepit utique repromissionem Rebecca, habens filios ex uno eodemque concubitu Isaac patris nostri. Ut sciatur merita parentum non profuisse Iacob, nec nocuisse Esau, determinat eos esse generatos de eodem concubitu: ne si  diuersis temporibus generati essent, putarentur parentes esse grati Deo, cum genuerunt Iacob; ingrati, quando genuerunt Esau. Sicut parentum, sic etiam merita filiorum excludit, dicens: Rebecca utique habuit promissionem. Nam dictum est ei: Maior seruiet minori. Sed antequam dicat promissionem, conuenienter merita filiorum cum meritis parentum excludit, ut constet omnem electionem esse primum et principaliter ex gratia Dei, dicens: Rebecca habuit filios,  qui cum nondum nati essent, per hoc excludit merita filiorum. Sed tamen quia in uentre matris luctati esse dicuntur, ne ideo putarentur ibi potuisse mereri, hoc determinans ait: Aut cum nondum egissent aliquid boni uel mali, pro quo hic deberet eligi, hic reprobari. Ideo priusquam agerent bonum uel malum, dictum est ut propositum, id est predestinatio Dei qua hunc eligebat, alterum reprobabat, maneret, id est permanere comprobaretur, secundum electionem Dei, que electio non erat facta ex operibus, id est quia bene egisset Iacob, sed solummodo ex uocante, id est ex gratia et beneplacito uocantis Dei.

Hoc utique dictum est quia, id est quia maior seruiet minori. Non ideo dicitur seruire, quod Esau aliquando seruierit Iacob, sed plerumque dominatus  sit ei, ut qui fortior erat in terra. Et ideo sic intelligendum est: Maior seruiet, id est utilis erit minori. Quanto enim Esau magis persequebatur Iacob, tanto magis meritum 54 patientie accrescebat patienti: et ita dictum est in Genesi: Maior seruiet minori . Hoc autem dictum est Rebecce, antequam pueri nascerentur, quod dictum est sicut scriptum est per Malachiam de eisdem longe post eorum decessum. Hoc utique scriptum est: Ego dilexi Iacob , et pro hoc precipue elegi eum. Esau autem quia odio habui, reprobaui. Odium enim Dei nichil aliud est, quam ex equitate gratiam subtrahere. Conuenienter sicut de precedenti testimonium posuit, ut precessisse merita eorum excluderet;  ita et de sequenti testimonium posuit, ut ostendat sequens meritum Iacob insufficiens fuisse, et penitus per se indignum fuisse gratia Dei; et ideo constare quod per misericordiam electus sit, ut etiam ostenderet quod Esau iuste negata sit gratia, quia non esset cooperaturus gratie. Queritur cur Iacob electus sit, et Esau reprobatus: cum in neutro meritum boni uel mali precesserit, que causa fuerit electionis unius, et reprobationis alterius? Ad hoc respondetur, Iacob electum esse per misericordiam; Esau reprobatum secundum iustitiam. Deus enim, cum primum creauit hominem, multiplici eum insigniuit gratia: quam quia peccando a se repulit, indignum se fecit gratia Dei, et exinde Deus nichil homini debuit, sicque non est relictum homini unde  iuste posset conqueri, si destituitur gratia Dei.

Quia si iterum queritur, cum uterque ex iustitia propter originale posset reprobari, nichilque meriti in ambobus repertum sit, pro quo huic sic data sit gratia, huic negata; quare magis Iacob electus sit quam Esau? Ad hoc respondetur quia Deus Iacob idoneum et cooperaturum gratie presciuit; Esau uero non idoneum, quia non cooperaturum: ideo uni misericorditer tribuit, quod ab altero iuste propter originale alienauit, quod satis aperte in Iuda consideratur, quem licet Deus pro certo periturum cognosceret, permisit tamen illi gratiam miraculorum, ut aliis apostolis, cum iam fur esset, et loculos haberet. Non tamen ideo quin sciret illum irreuocabilem a malo, sed ut comprobaret nobis per hunc, iuste se  quibusdam omnem negare gratiam, ut pueris statim sine baptismo morientibus: quibus ideo omnem gratiam denegat, quia si tempus haberent operandi, et gratia eis concessa esset, abuterentur ea, et sic pro gratia longe grauius punirentur; cui si cooperarentur, saluarentur. Ut autem hoc Deus notum faceret, dedit quibusdam gratiam, de quibus non hesitabat quin abuterentur ea, sed ut etiam palam oculis haberemus, iuste quibusdam omnem se denegare gratiam. Iterum aliud: Cum Deus omnia creauit, quedam necessaria, ut ortum solis et huiusmodi; quedam uoluntaria ut hominem et angelum constituit. Deus autem sic unum per misericordiam eligit, sicuti alterum per iustitiam reprobat: ut tamen uoluntariam facultatem in eis non destruat:  quia etsi multos in hoc seculo sanctos multiplici muniuit gratia, non tamen cegit eos ut ex necessitate bonum agerent, nec ad malum si uellent declinare possent, sed adiuuit per gratiam, quia uidit eos gratie cooperaturos. Econtrario non ita Iude subtraxit gratiam, ut, gratia subtracta, impelleret eum, uellet nollet, operari iniquitatem, sed ut appareret quid per se posset iniquitas. Si enim gratia data uel negata compellens esset ac necessaria, iam non esset relictum homini meritum saluationis uel damnationis. Quandoquidem Iacob nullo merito precedente eligitur, Esau similiter sine merito reprobatur, ergo quid dicemus? Nunquid iniquitas est apud Deum? qui Iacob eligens sine merito, Esau reprobat  similiter sine merito? Absit hoc ut propterea Deus dicatur esse iniquus! uere in electione Iacob et reprobatione Esau non est iniquus Deus, quia hunc eligendo misericors est, hunc reprobando iustus est. De iustitia sequitur inferius, ubi de Pharaone subdit, probat de misericordia dicens: uere quia elegit Iacob non est iniquus, est enim misericors.

55 Moysi enim dixit Deus : Eius cuius misereor in prescientia, miserebor in iustificatione. Et cuius miserebor in iustificatione, illi prestabo misericordiam in saluatione. Hic satis ostendit omnia esse ex misericordia, quia prescientia, iustificatio, saluatio, omnia fluunt a fonte misericordie. Quandoquidem omnia  fiunt per misericordiam Dei. Igitur uelle bonum non  est uolentis, ut ascribatur ei. Neque currere est currentis, id est operari non est operantis, sed miserentis est Dei. Neque uelle neque facere bonum potest homo, nisi misericordia Dei per Spiritum sanctum operetur in eo. uere miserentis Dei est uelle et perficere, quia non miserentis est neque uelle neque perficere  quod aperte in Pharaone ostenditur. Dicit enim Scriptura Pharaoni in Genesi. Conuenienter de Pharaone inducit, cui Deus hanc gratiam proposuit: ut si uellet per doctrinam Moysi bene agere posset . Certum quidem Deus habebat Pharaonem nunquam peniturum, sed ut in eo cui gratiam doctrine concessit, eaque abusus est plane, nobis ostenderet gratiam iuste negatam  Esau priusquam mereretur, et omnibus quibus ita negatur: quia si Deus daret gratiam, abuterentur ea, et inde grauius punirentur: ideo etiam Deus Pharaoni doctores adhibuit, ut mala que prius in illo latebant, modo aperta fierent; dum Deo in tot et tantis resisteret, et prophetis et miraculis non acquiesceret. Hoc, inquam, Scriptura dicit Pharaoni: quia in hoc ipsum; hoc quod in Genesi continuatur: in hoc ipsum in quo tu eras, id est, tu eras in malo, sed occultus, et in hoc malo excitaui te, subtrahendo gratiam ut appareres malus sicut eras. Ideo utique ut ostendam in te uirtutem meam, id est signa miraculorum, que non ostenderem si acquiesceres. Ideo etiam ostendam, ut nomen meum annuntietur in uniuersa terra, propter miracula facta in Aegypto. Ubicunque  enim audiebantur signa Aegypti, dicebatur: Magnus est Deus Hebreorum. Quandoquidem Deus ex uoluntate elegit Iacob, et ex uoluntate reprobat Esau. Ergo palam est quod Deus miseretur cuius uult: quia uidet eum cooperaturum gratie, et indurat quem uult: quia uidet eum non idoneum gratie. Indurare Dei, est gratiam non accommodare. Quia dixi Deum misereri huic, et indurare hunc ex uoluntate, itaque dicis, et obiicis mihi: Quid adhuc queritur a nobis ut bene agamus: qui reprobati bene agere non possumus? uel ita. Quid adhuc queritur, id est conqueritur Deus de nobis, si offendimus cum indurati non offendere non possumus? Non est unde queratur. uel quid a nobis requirat: quia quis potest resistere uoluntati eius? Ubi nos indurat, uidetur non  uelle nos bene agere, cuius uoluntatem impossibile est mutari. Paulus hec omnia ideo dicit, quia uidebat Romanos in sapientia mundi nimium gloriari, et ad huiusmodi questiones supra modum insistere: ideo ut magis reprimat eos, sic totum attribuit gratie Dei, ut nichil uideatur relinquere libertati arbitrii. Quod tamen satis commode intelligitur, quia nec ipsum initium bonum uolendi ex nobis solum esse potest, si non inspiret gratia Dei. Unde sic ait: Tu dicis mihi quid adhuc queritur a nobis, sed o tu, homo adherens humanitati: tu quis es qui respondeas Deo, id est qui si Deus mysterium huius rei tibi enarrauerit, intelligas illud? uel tu quis es qui respondeas, id est qui litiges et disputes cum Deo de mysterio huius rei? Non habes super hoc respondere Deo, sicut  nec opus figuli habet de factura sui contradicere figulo, et est apta similitudo; quia quemadmodum figulus de luto, sic Deus hominem lutum, et omni pollutione infectum inuenit. Non habes utique, quod respondeas Deo.

Nunquid enim figmentum dicit ei qui se finxit: Quid me sic fecisti breue uel longum, informe uel formatum? An non habet figulus potestatem luti, cuius est luti materia? Sic Deus uos omnes in luto sordidatos originali reperit. An non utique potest ex eadem massa, que tota in se immunda est, facere aliud 56 quidem uas in honorem, quo bibatur: aliud uero in contumeliam, in quo sordida familie reponantur? Et sicut figulus potestatem habet in luto hoc uas facere,  sicut placet honorabile. Hoc aliud, sicut materia uasis erat immunda, immunditie destinare: sic Deus omnem massam hominis corruptam propter originale inueniens, si partem huius masse munditie destinat, misericordie est: quod uero aliam partem in immunditia sordescere deserit, equitatis est: et contra equitatem reclamare iniustum est, sicut ostensum est. Si illud quod peccato suo sordidatum est, Deus sequendo iustitiam in immunditia deserat, non habet homo super hoc quod contradicat Deo. Quid etiam dicetur de hoc, si Deus quibus non debet ex misericordia dat gratiam, et illi accepta gratia abutuntur, nonne qui huiusmodi sunt merito reprobantur? Quod equipollenter ait. Si, inquam, Deus uolens ostendere iram, id est damnationem impiorum  apertam facere hominibus, sibi quidem notum erat nunquam eos gratie date cooperaturos: uolens etiam notam facere potentiam suam, id est quanta potentia patientie faceret suos persecutiones impiorum tolerare, per quod nec in impiis reprobatis Deus operatur sine misericordia, cum patientie meritum accrescat suis per indurationem malorum. uolens utique Deus ostendere iram in impiis, potentiam in electis, sustinuit in patientia multa, et secundum tempus, et secundum numerum impietatum. Sustinuit dico uasa ire, id est eos in quibus iuste infundenda est ira, id est damnatio. uasa dico apta in interitum, id est in perditionem propter solum originale, si nunquam daretur gratia qua abuterentur. Sustinuit ideo, ut ostenderet diuitias glorie  sue, id est diuitem gloriam suam in uasa misericordie, id est in eos in quos infundenda erat misericordia; que uasa preparauit, id est predestinauit Deus ad habendam futuram gloriam. Nec solum predestinauit: sed quos, id est uasa misericordie etiam missis predicatoribus uocauit. Illud quos ad sententiam respicit, non ad litteram. uocauit dico nos, scilicet et quos nos? id est non solum ex Iudeis, sed etiam ex gentibus: quia quemadmodum Iudeos uocauit, sic et gentes. Probat quod uocatio gentium ex Deo sit dicens: uere Deus uocauit gentes, sicut dicit non Osee, sed Dominus in Osee. Hoc utique dicit: uocabo plebem meam non plebem meam, id est gentilitatem, que modo non plebs mea dicitur. uocabo per gratiam, et faciam plebem meam ,  et non dilectam gentilitatem. uocabo per gratiam, et faciam dilectam, iustificando a peccatis: et eamdem gentilitatem non consecutam misericordiam: faciam consecutam misericordiam in saluatione. In signum autem saluande gentilitatis hic Osee predicaturus salutem gentium, iussus est a Deo ducere uxorem fornicationis, etc. uocabo utique gentilitatem, et hoc erit, in loco ubi dictum est, Non plebs mea uos, id est in toto mundo ubi Iudei solum plebs Dei uocabantur, gentiles uero non ibidem uocabuntur amodo gentes, sed uocabuntur filii Dei uiui, qui uitam eternam quam habet daturus est eis quos ex electione uocauit. uel ita: in loco, id est in Iudea, ubi dictum est, Non plebs mea uos: ibi uocabuntur filii Dei; quia et de Iudeis electi sunt apostoli, per quos gentes  conuerse sunt; et in Iudea originem primam habuit Ecclesia.

Postquam uocationem gentium auctoritate Osee confirmauit, probat per Isaiam saluationem Iudeorum, et conuenienter hoc probat. Gentiles enim improperabant Iudeis, quod semel culpa sua repulsi et reprobati, ulterius indigni essent saluatione Dei. Osee sic dicit de gentibus: Isaias autem clamat et affirmat hoc pro Isrel , id est pro honorando Iudaico populo, cui multoties mala sua improperauit. Hoc utique clamat. Si, id est licet, fuerit numerus filiorum Isrel innumerabilis, tanquam arena maris, tamen reliquie Isrel, id est, uiles et abiecti, qui nichil in carnalitate legis confident,  huiusmodi reliquie salue fient. uel reliquie, id est quos Deus sibi reliquit, et idoneos saluationi reseruauit, hi saluabuntur. Determinat modum saluationis, ne per legem putarent 57 se saluari. uere salue fient reliquie: nam per uerbum, id est per doctrinam fidei, quod uerbum erat consummans, id est perfecte iustificans, quod lex facere non potuit. Erit etiam abbreuians et precepta legis, que omnia ad dilectionem Dei et proximi reducet, et sacrificia; que omnia ad unum sacrificium corporis Christi rediget. Et ne quia legem abbreuiaret, iniustum iudicaretur, hoc uerbum, ideo addit, in equitate: quia etsi abbreuiat legem, equum tamen erit et iustum. Quod palam est ex eo quod Dominus faciet hoc uerbum abbreuiatum, sicut dictum est  secundum sacrificia et precepta. Nec super Iudeos solum, sed etiam super terram, id est super gentes. uel ita: Salue fient reliquie. Nam per uerbum illud de quo dictum est: »In principio erat uerbum ,« etc. Quod uerbum, id est Christus, erit consummans et abbreuians legem in equitate, sicut dictum est. Quia Dominus faciet hoc uerbum breuiatum, id est secundum assumptam carnem mortalitatis et passibilitatis ab angelis minoratum. Iuxta illud : »Minorasti eum paulominus ab angelis.« Et hoc uerbum faciet super terram, id est quod in natura deitatis erat inuisibile, per assumptam carnem hominibus in terra exhibebit uisibile. uere per uerbum breuiatum salue fient reliquie. Nam nisi Dominus reliquisset nobis hoc semen, perderemur;  et hoc dico non solum ex me, sed etiam sicut predixit Isaias uaticinans de eodem: Nisi Dominus Sabaoth , id est exercituum tam celestium quam terrenorum reliquisset nobis semen, id est Christum: quem ante tempora sic constituit, et in tempore dedit; uel semen, id est uerbum predicationis, per quod fructificant credentes; uel nisi Dominus ascendens reliquisset nobis semen, id est apostolos, qui in nobis uerbum fidei seminarent, nos utique facti essemus sicut Sodoma et sicut Gomorrha, id est penitus periclitaremur, et merito, quia similes fuissemus spernendo precepta Dei.

Quod superius dixit de uocatione gentium per Osee , ne Iudei negarent hoc dictum esse de gentibus, sed de se, qui multoties a Deo  recedendo non plebs Dei facti sunt: exponit Paulus quomodo de gentibus hec uerba tantum agant. Quandoquidem superius dictum est, non plebem meam uocabo plebem meam, ergo quid dicemus? Et quomodo hanc auctoritatem accipiemus? Hoc utique in uerbis Osee exponemus, quod gentes que non sectabantur iustitiam, id est que nec legem habebant, nec bono rationis sue utebantur, apprehenderunt non ex merito, sed ex gratia ingerente eius iustitiam: nec carnalem iustificationem, sed iustitiam que est ex fide. Partem iterum auctoritatis quam Isaias pro Isrel protulit: hanc scilicet quod non numerositas filiorum Isrel saluaretur, exsequitur Apostolus ponendo causam quare reprobetur,  dicens: Gentes apprehenderunt iustitiam: sed Isrel, id est Iudaicus populus sectando legem carnalis iustitie, non peruenit in legem spiritualis iustitie. Sed quare non peruenit? Ideo quia non ex fide credidit se iustificari, sed presumpsit quasi ex operibus posset iustificari. Et quia non ex fide crediderunt se posse iustificari, ideo offenderunt, id est offensionem sibi fecerunt in lapidem, id est in Christum, qui lapis fuit, qui et inimicos contereret, et in quo fundamenta iustorum consistent. Lapidem dico offensionis, id est qui lapis per humilitatem quam habuit aptus fuit in quo offenderent superbi, sicut scriptum est in Isaia: Ecce pono in Sion, id est in Iudaico populo, lapidem offensionis, id est Christum, et petram scandali .  Inter lapidem et petram nulla distantia est, sed offensionem uocat peccata facta in Christum. Scandalum uocat damnationem ex culpa peccatorum prouenientem. Licet dicam quod Christus lapis offensionis fuerit Iudeis, tamen non omnes offenderunt in eo: sed omnis de Sion qui credit in eum lapidem, non erubescet se credidisse.



58 CAPUT X.

»Fratres, uoluntas quidem cordis mei et obsecratio ad Deum fit pro illis in salutem. Testimonium enim perhibeo illis, quod emulationem quidem Dei habent, sed non secundum scientiam. Ignorantes enim iustitiam Dei, et suam querentes statuere, iustitie Dei non sunt subiecti. Finis enim legis Christus ad iustitiam omni credenti.  Moyses enim scripsit [dixit]: quoniam iustitiam que ex lege est qui fecerit homo, uiuet in ea . Que autem ex fide est iustitia, sic dicit. Ne dixeris in corde tuo quis ascendet in celum : id est Christum deducere; aut quis descendet in abyssum, hoc est Christum a mortuis reuocare? Sed quid dicit Scriptura? Prope est uerbum in ore tuo et in corde tuo . Hoc est uerbum fidei quod predicamus, quia si confitearis in ore tuo Dominum Iesum, et in corde tuo credideris quod Deus illum excitauit [suscitauit] a mortuis, saluus eris. Corde enim [autem] creditur ad iustitiam, ore autem confessio fit ad  salutem. Dicit enim Scriptura: Omnis qui credit in illum, non confundetur. Non enim est distinctio Iudei et Greci. Nam idem Dominus omnium, diues in omnes qui inuocant illum. Omnis enim quicunque inuocauerit nomen Domini, saluus erit . Quomodo ergo inuocabunt, in quem non crediderunt? Aut quomodo credent ei, quem non audierunt? Quomodo autem audient sine predicante? Quomodo uero predicabunt, nisi mittantur? Sicut scriptum est: Quam speciosi pedes euangelizantium pacem, euangelizantium bona!  Sed non omnes obediunt Euangelio. Isaias enim dicit: Domine, quis credidit auditui nostro?  Ergo fides ex auditu: auditus autem per uerbum Christi  [Dei]. Sed dico: Nunquid non audierunt? Et quidem in omnem terram exiuit sonus eorum, et in fines orbis terre uerba eorum . Sed dico: Nunquid Isrel non cognouit? Primus Moyses dicit : Ego ad emulationem uos adducam in non gentem, in gentem insipientem, in iram uos mittam. Isaias autem audet, et dicit: Inuentus sum a non querentibus me, palam apparui his qui me non interrogabant . Ad Isrel autem dicit: »Tota die expandi manus meas ad populum non credentem, sed contradicentem mihi .«



EXPOSITIO.

Ne quia modo dixerat: Isrel non peruenit in legem iustitie, sed offenderunt in Christum, putaretur  Apostolus Iudeos ideo dicere reprobatos, nec ulterius posse saluari. Dicit se orare pro illis, pro quibus utique non oraret, si apud Deum reprobatos cognosceret. Unde sic ait: Licet Iudei offenderint in Christum, tamen fratres, uoluntas cordis mei fit pro illis, id est bonam uoluntatem habeo ad illos, quos si peniteant confido saluandos. Nec solum uoluntas, sed etiam obsecratio fit ad Deum pro illis, ad habendam illis salutem. Ideo utique obsecro Deum pro illis, quia testimonium illis perhibeo, quod pro certo habent emulationem, id est dilectionem Dei; uel emulationem, id est indignationem aduersus sanctos, zelo Dei et sue legis. Existimantes enim sic tuendam esse legem suam, persequuntur sanctos. Habent utique emulationem Dei, sed non  secundum scientiam. Non enim scienter sic diligunt legem, uel sic indignantur pro lege. Inde ait beatus Petrus: »Scio, fratres, quia per ignorantiam fecistis ,« etc. uere non secundum scientiam, nam ipsi ignorantes iustitiam Dei, id est omnem iustificationem ex solo Deo esse, et querentes statuere, id est confirmare suam iustitiam quod per carnalia opera legis iustificarentur: que utique iustitia non Dei, sed eorum esset. Hoc utique querentes non sunt subiecti iustitie Dei, id est Deo iustificanti: sed potius derogando Deo, iustitiam que Dei est ascribebant sibi. uere iustitie Dei non sunt subiecti. Nam Christo noluerunt subiici; qui Christus est ad iustitiam omni credenti, id est qui omnem credentem  iustificat. Christus dico, qui est finis legis, et secundum impletionem eius, et secundum hoc quod ueniente 59 Christo finita est lex illa, et iam per Christum locum habet gratia. uere Christus est ad iustitiam, nam lex non est ad iustitiam. Moyses enim sic scripsit, quoniam, id est quod homo qui fecerit iustitiam, que est ex lege, id est carnales obseruantias quas precipit lex, ipse uiuet in ea  lege, id est hoc solum habebit ex impletione carnalis legis, quod non morietur iudicio legis. Qui enim legem facit, penam solummodo euadit, sed per eam non iustificatur. De iustitia legis sic ait. Sed de iustitia que est ex fide, sic dicit idem Moyses: Ne dixeris in corde tuo, id est, nec corde credas nec ore loquaris hoc: Quis ascendit in celum?   id est ne dubites etiam quosdam ascendisse in celum, et adhuc quoscunque iustos ascensuros esse. Id enim dicere, Quis ascendit in celum, est deducere Christum de celo, id est negare quod Christus in celum ascenderit. Aut ne dixeris in corde tuo quis descendit in abyssum, id est in infernum? quia hoc dicere est reuocare Christum ex mortuis, quod nec Christus mortuus ad infernum descenderit, nec inde Abraham sanctosque suos abstraxerit, quod utrumque contra fidem est. Hoc ne credideris, sed hoc quod sequitur crede. Quid enim dicit Scriptura per eumdem Moysen? Prope est uerbum in ore tuo, id est, paratum est uerbum doctrine. uel uerbum Dei Christus in ore tuo, ut confitearis, et rationabiliter tuearis illud. Et hoc idem uerbum, prope est etiam  in corde tuo , ut credas illud. Et hoc uerbum quod prope esse dico, est uerbum fidei, id est, doctrina habilis ad credendum. uel Christus in quem conuenienter credi oportet, quod uerbum nos predicamus. Hoc, scilicet, inde predicamus, quia, id est, quod si confitearis Dominum Iesum in ore tuo, et credideris in corde tuo, quod Deus excitauit illum a mortuis, et quecunque impossibilia de eo credas, nec legem nature potuisse ipsi obsistere: si hoc, inquit, confitearis, et credas, non solum uiues uita presenti, ut per legem, sed etiam saluus eris eternaliter. uere si corde credideris, saluaberis. Nam corde creditur ad habendam iustitiam, id est iustificationem a peccatis. Qui autem iustificatus est, de saluatione securus est. Et uere si confitearis ore,  saluaberis. Nam confessio fit ore ad consequendam eternam salutem. Ideo salutem  nec confiteri. Probat quod credulitas cordis iustificet, ab auctoritate Scripture: nec tamen determinat cuius sit hec scriptura: sed in psalmis multoties eque ualens inuenitur.

uere corde creditur ad iustitiam. Nam Scriptura dicit: Omnis, siue Iudeus, siue gentilis, qui credit in illum quem Deus excitauit a mortuis, non confundetur, id est non erubescet quasi male crediderit. Bene dico omnis. Nam non est distinctio apud Deum:  Iudei et Greci, id est Deus in saluatione sua indifferenter accipit Iudeum ut gentilem, et gentilem ut Iudeum. uere apud Deum nulla est distinctio Iudei et gentilis: nam idem est Dominus omnium. Qui enim creauit unum, creauit et alterum. Unde apparet quod equam uoluntatem habeat ad utrumque, et sicut uoluntatem, sic etiam habet potentiam. Nam ipse est diues: et abundanter retribuens in omnes qui inuocant illum. Probat quod confessio fit ad salutem. Respondet tamen littera ad proximum. uere Deus est diues in omnes qui inuocant illum. Nam omnis quicunque sit ille, siue Iudeus, siue gentilis, qui inuocauerit nomen Domini, saluus erit. Quandoquidem oportet eos inuocare ut saluentur.  ergo oportet eos primum credere, ut postea inuocent. Quomodo enim inuocabunt illum in quem non crediderunt? quasi diceret: Quia credent inuocabunt. Aut quomodo credent ei quem non audierunt? id est, quia audient credent. Quomodo autem audient sine predicante? id est quia predicabitur illis audient. Quomodo uero predicabunt nisi mittantur? id est quia Deus mittet illos, 60 predicabunt. Ex omnibus his interrogationibus intendit totum uenire ex gratia Dei, a principio uocationis usque ad saluationem eorum. Cum enim dicit predicatores a Deo missos quos audierunt: et post auditum credunt: et deinde inuocant, et sic ad ultimum saluantur: totum innuit referendum esse gratie Dei. uere predicatores mittuntur a Deo, sicut scriptum est in Isaia:  »Quam speciosi sunt pedes, id est aduentus euangelizantium, id est bene annuntiantium pacem inter Deum et hominem, et euangelizantium bona , id est humilitatem, castitatem, et his similia. Quia supra dixerat eo quod audierunt crediderunt: ne putaremus quod solum audire sufficeret ad habendam fidem non operante Spiritu sancto interius, ait: Licet dixerim quia audient credent: tamen non omnes qui audiunt obediunt Euangelio. Nec solus hoc dico: sed Isaias mecum sentiens dicit hoc: Domine, quis credidit auditui nostro? id est uel his que audierunt a nobis, uel his que nos audiuimus a te et nuntiauimus illis? Per hoc quod ait Quis credidit, innuit multos audisse: et si non omnes, aliquos tamen credidisse. Et quandoquidem aliqui crediderunt:  ergo fides habetur ex auditu, id est credunt aliqui, quia audiunt. Non tamen ex omni auditu habetur sana fides: sed ex auditu qui fit per uerbum, id est secundum doctrinam Christi, fides est salubris. Licet pauci crederent auditui nostro: tamen dico, Nunquid non audierunt? quasi diceret: De hoc quod non crediderunt inexcusabiles sunt: quia uerbum fidei audierunt. Equidem in omnem terram exiuit sonus, id est fama, eorum predicatorum. Nec solum fama: sed etiam uerba eorum, id est eadem que ipsi predicabant, audita sunt in fines terre: et ita dico terre quod orbis, id est orbiculate terre. In omni enim parte terre audita sunt uerba apostolorum. Audierant utique, sicut probatum est. Nec solum eos audisse dico: sed dico  quod etiam cognouerunt, quod interrogatiue ponit ut magis eos excitet, dicens: Nunquid Isrel, id est Iudaicus populus, non cognouit? Duo sunt genera cognitionis. Unum quo sicuti rem bonam esse cognoscimus, bonum huius rei diligimus et approbamus: et hec est bona cognitio. Alterum quo rem, sicuti dicitur, ita esse uidemus, nec contradicere possumus: et tamen rem illam non diligimus, sed  iniquum uelle ad illam habemus. Hec est mala cognitio quam Iudei in Christum habuerunt. Probat auctoritate Moysi Iudeos cognouisse Christum, dicens: uere Isrel cognouit. Nam Moyses primus tempore secundum scripta: nemo enim ante eum scripsit prophetiam. Per hoc  autem quod ait primus, innuit eiusdem rei multos testes esse, licet non reponat eos. uel primus, id est precipuus secundum dignitatem. Moyses, inquit, primus dicit hoc: Ego adducam uos, o Iudei, ad emulationem, id est ad inuidiam et indignationem animi, in non gentem, id est contra gentilitatem que prius gens mea non dicebatur: quos uosipsi canes uocabatis. uel in non gentem, id est contra gentilitatem quam faciam non gentem, id est non sicut genita est dimittam eam, sed faciam nouam creaturam: regeneratam aqua et Spiritu sancto. Nec solum adducam uos ut uideatis: sed etiam mittam uos in iram, ut persequamini eos. Mittam dico in iram, id est contra gentilitatem insipientem, id est que prius erat insipiens, quia, licet multi philosophi  gentium scientiam haberent de mundanis, tamen insipientes erant cum ueritatem diuini cultus ignorarent.

Per hoc autem quod Iudei uident prophetiam Moysi completam esse, in eo quia inuident gentilibus factis Christianis, idololatriam deserentibus, et nouam legem sequentibus, cognoscunt aduenisse tempus illud de quo hoc predicebat Moyses, sed amaritudo eorum non uult acquiescere uere cognitioni. Moyses hoc dicit de Iudeis. Isaias autem audet, et dicit hoc de saluatione gentium et reprobatione Iudeorum. Audet utique. Hic enim Isaias quia manifestius 61 ceteris saluationem gentium prophetauit, multa pertulit a Iudeis, et ad ultimum interfectus est ab eis. Ideo sic ait: Audet, id est non reformidans,  sed cum audacia dicit hoc: Inuentus sum a non querentibus me . Ubi ait se inuentum et non quesitum, que repugnare uidentur, ostendit ex sola misericordia Dei gentes inuenisse salutem. Inuentus sum, inquam, a gentibus non querentibus me, naturali ratione, quam eis ad intelligendum me dederam, et apparui his palam, id est in manifesto omnium positus. His dico qui non interrogabant me, id est cognitionem mei ab aliquo intelligente. Si enim me sua ratione quererent, nec cognoscere sufficerent, opportunum esset ut interrogarent ab intelligente, quod ipsi minus intelligerent. Sic ait Isaias de gentibus. Ad Isrel autem, id est ad Iudaicum populum, dicit hoc. Tota die, id est toto tempore per predicatores; uel tota illa die qua pependi  in cruce, expandi manus meas, id est affectiones et opera mea, ad populum Iudaicum, non credentem. Nec solum non credentem, sed etiam contradicentem mihi. Expansio manuum Christi in cruce significauit dilectionem, qua semper amplexari uoluit Iudeos, qua etiam in cruce, si peniterent, paratus erat omnia dimittere. Ecce iterum in Isaia ostendit Iudeos cognouisse, cum uideant hoc quod dixit impletum esse. Ostendit etiam saluationem gentium et reprobationem Iudeorum.



CAPUT XI.

»Dico ergo: Nunquid repulit Deus populum suum? Absit! Nam et ego Isrelita sum ex semine Abraham, de tribu Beniamin. Non repulit Deus  plebem suam, quam presciuit. An nescitis quid dicit Scriptura in Elia: quemadmodum interpellat Deum aduersum [pro] Isrel? »Domine, prophetas tuos occiderunt, altaria tua suffoderunt, et ego relictus sum solus, et querunt animam meam .« Sed quid dicit illi diuinum responsum? »Reliqui mihi septem millia uirorum, qui non curuauerunt genua ante Baal .« Sic ergo in hoc tempore reliquie secundum electionem gratie Dei salue fient [facte sunt]. Si autem gratia iam non ex operibus. Alioquin gratia iam non est gratia. Quid ergo? Quod querebat Isrel, hoc non est consecutus; electio autem consecuta est; ceteri uero excecati sunt, sicut scriptum est: »Dedit illis  Deus spiritum compunctionis, oculos ut non uideant, et aures ut non audiant, usque in hodiernum diem .« Et Dauid dicit: »Fiat mensa eorum coram ipsis in laqueum, et in captionem, et in scandalum, et in retributionem illis. Obscurentur oculi eorum ne uideant, et dorsum eorum semper incurua .« Dico ergo: Nunquid sic offenderunt, ut caderent? Absit! Sed illorum delicto salus est gentibus, ut illos emulentur. Quia si delictum illorum diuitie sunt mundi, et diminutio eorum diuitie gentium: quanto magis plenitudo eorum? uobis enim dico gentibus. Quandiu quidem ego sum gentium Apostolus, ministerium meum honorificabo:  si quomodo ad emulandum prouocem carnem meam, et saluos faciam aliquos ex illis. Si enim amissio eorum reconciliatio est mundi, que assumptio nisi uita ex mortuis? Quia si delibatio sancta est, et massa; et si radix sancta, et rami. Quod si aliqui ex ramis fracti sunt, tu autem cum oleaster esses, insertus es in illis, et socius radicis et pinguedinis oliue factus es, noli gloriari aduersus ramos. Quod si gloriaris, non tu radicem portas, sed radix te. Dicis ergo: Fracti sunt rami, ut ego inserar. Bene. Propter incredulitatem fracti sunt. Tu autem fide stas. Noli altum sapere, sed time. Si enim Deus naturalibus ramis non pepercit, ne forte nec tibi parcat. uide ergo bonitatem et seueritatem Dei. In eos quidem qui ceciderunt  seueritatem, in te autem bonitatem Dei, si permanseris in bonitate. Alioquin et tu excideris. Sed et illi si non permanserint in incredulitate, inserentur. Potens est enim Deus iterum inserere illos. 62 Nam si tu ex naturali excisus es oleastro, et contra naturam insertus es in bonam oliuam, quanto magis hi qui secundum naturam inserentur sue oliue? Nolo enim uos ignorare, fratres, mysterium hoc, ut non sitis uobisipsis sapientes, quia cecitas ex parte contigit in Isrel, donec plenitudo gentium intraret: et sic omnis Isrel saluus fieret, sicut scriptum est: »ueniet ex Sion, qui eripiat et auertat impietatem ab Iacob .« Et hoc illis a me testamentum,  cum abstulero peccata eorum. Secundum Euangelium quidem inimici propter uos, secundum electionem autem karissimi propter patres. Sine penitentia enim sunt dona, et uocatio Dei. Sicut enim aliquando et uos non credidistis Deo, nunc autem misericordiam consecuti estis, propter incredulitatem illorum; ita et isti nunc non crediderunt in uestram misericordiam, ut et ipsi misericordiam consequantur. Conclusit enim Deus omnia in incredulitate, ut omnium misereatur. O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius. Quis enim cognouit sensum Domini, aut quis consiliarius eius fuit?  Aut quis  prior dedit illi, et retribuetur ei? Quoniam ex ipso, et per ipsum, et in ipso sunt omnia, ipsi honor et gloria in secula seculorum. Amen.«



EXPOSITIO.

Quia dico populum Iudeorum non credentem, sed contradicentem; ergo dico, id est nunquid propterea dicere existimor quod Deus repulit populum suum Iudaicum quem prius elegerat? Absit hoc ut Deus aliquando repellat populum suum! uere non repulit. Nam ego Isrelita sum, et multi alii qui non sumus repulsi. Nec ita Isrelita, ut aliunde natus in Iudaismum transierim, sed sum ex semine Abrahe. Nec iterum de Ismele, uel de filiis Ceture, sed de tribu Beniamin. Hec tribus aliis prelata fuit; quia qui de hac tribu fuerunt, non tam sepe ut alii ad  idololatriam delapsi sunt. Et quia ego de semine Abrahe non sum repulsus, apparet per hoc quod Deus non repulit plebem suam. Illam utique uoco plebem Dei quam presciuit, id est predestinauit ad saluationem. Non utique modo repulit, quemadmodum olim existimante Elia omnes preter se recessisse a cultu Dei; multi tamen, quos ipse ignorabat, reseruati sunt a Deo. Sic modo multos Deus electos habet, quos ignoramus. Pro certo Deus non repulit plebem suam; quia an nescitis quid Scriptura dicat in Elia, id est ubi loquitur de Elia: quemadmodum ille Elias interpellat Deum aduersus [pro] Isrel, id est ad damnationem Iudeorum, dicens hoc in tertio libro Regum: Domine, Achab et Iezabel occiderunt prophetas tuos; suffoderunt etiam altaria tua  . Fideles enim de Isrel quia non audebant ad adorandum conuenire in Hierusalem, latenter ideo in speluncis et siluis construxerant aras, ibique immolabant; quas aras etiam a fundamentis euerterant idololatre Isrelite, quosque immolantes inueniebant, occidebant. Alios  prophetas occiderunt; et ego solus relictus sum in cultu Dei, et adhuc querunt animam meam, ut me cum aliis interficiant. Sic ait Elias: Sed quid dicit illi diuinum responsum? Hoc utique: Ego reliqui, id est reseruaui mihi septem millia uirorum, qui non curuauerunt genua ante Baal, id est qui non adorauerunt idola. Non ideo dicit septem millia ut hic numerus determinatus esset in illis, quod neque  plus neque minus ibi esset; sed quia per septem uniuersitas designatur: ideo etiam certus numerus in incerta re ponitur, ut ostendatur hic numerus electorum Deo esse cognitus, etsi ab hominibus ignoretur. Quod de Elia premisit, adaptat modo dictis suis ita: Quandoquidem in tempore Elie multi fideles reseruati fuerant, quos tamen ipse ignorabat; ergo, id est propterea per simile credendum est quod sic, id est per misericordiam Dei sicuti tunc. uel sic: Quia quemadmodum tunc ignorabatur, sic et modo electos Dei discernere non sufficimus. 63 Sic, inquit, nunc ut olim etiam hoc in tempore gratie, qua causa magis credendum est Deum misericorditer sibi reseruasse electos magis quam olim, cum non erat tempus gratie. Hoc, inquam,  in tempore gratie salue facte sunt reliquie, id est illi quos Deus sibi reliquit idoneosque saluationi presciuit. Reliquie salue facte sunt, et hoc secundum electionem Dei, ab eterno preuisam: que electio non fuit propter merita, sed fuit gratie: quia et per gratiam elegit, et per gratiam saluauit. Si autem hec electio est per gratiam, iam constat quod non est ex operibus, pro merentibus illam: alioquin si propter opera eligerentur, iam illud quod uocatur gratia, non esset pura gratia, sed meritum. Hoc autem conuenienter de gratia inducit, ut nec illi quos Deus sibi reliquit putent se electos ex merito: sicut malos quia male meruerunt reprobatos; et hec dicens bene seruit intentioni.

Summam auctoritatum supra positarum hic breuiter  colligit, ut aperiat quod per illas auctoritates intendebat, dicens: Quia superius dixi, secundum Isaiam Iudeos non credentes, sed contradicentes. Dixi iterum secundum eumdem reliquias Iudeorum esse saluatas. Ergo quid ex his dictis que sibi obuiare uidentur colligemus? Hoc utique dicemus quia quod querebat Isrel, id est Iudaicus populus statuere, scilicet iustitiam suam, et in ea saluari, hoc non est consecutus. Isrel in toto non est consecutus, sed electio consecuta est, id est hi quos Deus elegit de Isrel consecuti sunt saluationem. Ceteri uero qui non sunt electi, non solum non consecuti sunt, sed etiam sunt excecati. Et hoc dico sicut scriptum est in Isaia; licet aliis uerbis, eodem tamen sensu. Dedit illis Iudeis Deus spiritum compunctionis, scilicet  spiritum malignum qui pungeret eos, et cogeret male agere. uel spiritum, id est uoluntatem compunctionis: qua pungerentur inuidendo, et irascendo fidelibus. Dedit etiam illis oculos, id est naturalem rationem: sed ita ut non uideant, id est ut bono rationis priuentur. Dedit etiam aures, id est eamdem rationem quasi quod per se non possent intelligere: debuerant audire et addiscere. Non audiant dico, usque in hodiernum diem. Hic dies hodiernus fuit prophete: hodiernus etiam usque ad finem mundi: sicut illud in balneis: »Hodie cum pretio, cras sine pretio.« Dicit etiam Dauid de excecatione Iudeorum hoc: Fiat mensa eorum, id est Scriptura qua debuerant animaduertere bonum, fiat illis in laqueum, id est illaqueentur in illa quotidie deterius intelligendo:  fiat etiam illis in captionem, quia capti sunt a Romanis: et fiat illis in scandalum. Miseriam eorum dispersorum per mundum uocat scandalum: fiat etiam illis in retributionem . Cum captionem et scandalum retributionem posset uocare, eternum tamen interitum, quia permanens erit, retributionem intelligit. uel ita mensa eorum, id est hoc quod se fellitos et acidos intulerunt Deo, qui de conuersione eorum refici uolebat, fiat illis in laqueum, id est illaqueentur ideo obsidione Romanorum. Cetera non mutantur. Et oculi, id est ratio eorum, obscurentur ne uideant, et intelligant bonum. Et dorsum eorum, id est eamdem rationem qua se ad cognitionem Dei erigere debuerunt, illud incurua in  terrenis, semper magis et magis precipitando in penis. Quia dixi Iudeos excecatos. Ergo nunquid propterea dico quod sic offenderunt, ut caderent inutiliter et irrecuperabiliter, quod solummodo in eis casus sit? Hic intendit reprimere gentiles, ne se preferant Iudeis, licet eos dixit excecatos: quia casus eorum est recuperabilis, et saluationi gentium plurimum utilis, dicens: Absit hoc ut licet offenderint irrecuperabiliter, ideo cadant, et inutiliter! uere non inutiliter, sed delicto, id est per delictum eorum, scilicet Iudeorum est facta salus gentium. Nisi enim Iudei respuerent uerbum Dei, apostoli non transirent ad gentes. Salus utique facta est gentibus, ut gentes emulentur, id est imitentur illos Iudeos, qui fideles fuerunt, et quorum lex firmamentum est Noui Testamenti.  uel ita. Per delictum Iudeorum est facta salus gentibus, ita ut Iudei emulentur 64 illos, id imitentur gentes in fide Christi. Et secundum hoc probat, quod casus Iudeorum sit recuperabilis. Quia si delictum eorum, pro quo Iudei repulsi sunt, diuitie sunt mundi, id est causa fuit quare gentilitas ditaretur gratia Dei; quanto magis plenitudo eorum, id est Iudei plenarie saluati, erunt diuitie gentium? Per hoc casus Iudeorum recuperabilis probatur. Si enim Deus malum Iudeorum utile fecit gentibus, multo magis credendum est quod bonum eorum longe utilius faciet gentibus. Delictum eorum sunt diuitie mundi, et diminutio illorum, id est apostoli qui de Iudeis electi secundum se partem Iudeorum diminuerunt. Hec, inquam, diminutio sunt diuitie  gentium: apostoli enim ditauerunt gentes uerbo Dei. Non ideo dicit plenitudo, quod omnes saluandi sint: sicut nec uniuersa gentilitas electa est, sed quia multi saluabuntur. uere plenitudo Iudeorum saluabitur. Nam etiam in tempore excecationis eorum saluabuntur aliqui ex illis.

Et hoc dico uobis gentibus: quia semper quandiu quidem ego sum apostolus gentium, ad quas solummodo missus sum, honorificabo tamen meum ministerium: quia cum officium meum hoc solum exigat predicare gentibus, honorificum faciam illud supra hoc quod debeo: laborando in Iudeis. Honorificabo dico si quo modo  prouocem carnem meam, id est Iudeos secundum  carnem mihi propinquos ad emulandum, id est ad imitandum me in fide, et ut sic prouocando saluos faciam, id est Deus per me saluet aliquos ex illis. Causam reddit quare debeat laborare in eis: et idem uidetur superius posuisse, sed ibi cum determinatione temporis, ubi ait: Plenitudo quam in finem mundi constat fore. Hic autem ad aliud ponit, et sine determinatione temporis, dicens: Ideo laborabo saluos facere aliquos ex illis. Nam si amissio eorum est reconciliatio mundi, id est si excecatio eorum causa fuit ut gentilitas reconciliaretur Deo: que, id est qualis dicenda est assumptio Iudeorum in quocunque tempore nisi uita ex mortuis? Quia si Deus per malum eorum reconciliauit sibi mundum multo magis credendum est quod per assumptionem eorum faciet  Deus uiuere multos in peccato mortuos: qui exemplo illorum prouocati uiuent in fide Christi. Proba quod genus eorum non impediat assumptionem eorum, sed sola incredulitas, dicens: Bene dico, assumptio. Nam bene possunt assumptionem mereri. Si enim delibatio sancta est, id est si apostoli, et alii qui de genere eorum electi sunt, sancti sunt, constat quod etiam massa, id est illa plenitudo Iudeorum salua esse potest. Si enim Apostolus nichil obfuit genus nec aliis obesse debet. Delibationem dicit ab ea similitudine: quemadmodum parum quid gustatur de cibo, per quod tota massa bene an male condita sit probatur: sic apostoli delibatio dicebantur totius masse Iudeorum, in quibus planum erat Iudeis genus nichil obesse. Probat iterum idem per aliud. Ideo  etiam constat eos bene posse assumi. Nam radix eorum, id est Abraham, Isaac et Iacob, quod si radix eorum sancta est, rami etiam sancti esse possunt. Dices iterum mihi quod rami illi fracti sunt: quod si aliqui ex ramis per incrudelitatem a radice fracti sunt, tu autem insertus es in illis, id est loco illorum cum esses oleaster, id est sterilis, et a sancta radice alienus: factus es etiam socius radicis, id est prophetarum, in quibus radicata est fides. Et factus es socius pinguedinis, id est apostolorum: qui pinguedinem fidei, et abundantiam sancti Spiritus habuerunt. Radicis et pinguedinis dico oliue, id est Iudaici populi, quia prophete et apostoli Iudeis nati sunt. Et si tu alienus a radice insertus es, noli gloriari aduersus stantes ramos, neque te preferre  illis, quasi tu propter meritum sis eligendus, illi propter genus abiiciendi. Quia si tu importune gloriaris, dicetur tibi: Frater, tu non portas radicem, sed radix portat te: quia in te nullum exemplum boni; in radice uero  exemplum totius fidei. Quia modo abstuli tibi gloriari aduersus stantes ramos: ergo, id est propterea dices mihi: quia aduersus fractos 65 gloriaberis ita. Naturales rami per incredulitatem fracti sunt, ut ego inserar loco eorum. Hoc bene est, et sic concedo, ait Paulus, sed illi non propter genus, sed propter incredulitatem fracti sunt. Tu autem stas loco illorum pro sola fide. Et ideo noli altum sapere, id est superbire contra fractos, sed time ne similiter frangaris: timendum utique est, quia,  si Deus non pepercit naturalibus ramis, id est Iudeis, ne forte nec parcat tibi, cui minus debere uidetur non naturali, quia tu non naturalis per gratiam insertus es; ille naturalis propter culpam repulsus est. Ergo uide bonitatem et seueritatem Dei. In eos quidem cui ceciderunt, id est in Iudeos, uide seueritatem. In te autem qui per misericordiam insertus es, uide bonitatem Dei. Bonitatem ea lege dico, si tu permanseris in ea bonitate, cooperando accepte gratie. Alioquin si non permanseris, sicut Iudeus excisus est, ita tu etiam excideris: et illi Iudei si non permanserint, in incredulitate iterum inserentur. Et bene dico inserentur: Nam Deus potens est iterum inserere illos, sicuti olim eosdem inseruit. Et uere Deus potens est, nam actum huius potentie aliquos  licet paucos inserendo hoc tempore paulatim exercet: quod equipollenter ait. Deus utique potest eos inserere: nam si tu gentilis excisus es ex oleastro, id est ex infructifera radice, oleastro dico naturali tibi per longam consuetudinem; et si insertus es per gratiam in bonam oliuam, et hoc contra naturam, id est contra consuetudinem, que diuturnitate temporis in naturam transierat: quanto magis hi Iudei inserentur sue oliue, que eorum est secundum naturam? Si tu non naturalis insertus es propter fidem, non est causa quare naturales rami non debeant inseri propter eamdem causam.

Probauit superius quod Deus potentiam haberet inserendi illos per actum sue potentie, quia reuera inserentur, dicens: uere Iudei iterum inserentur.  Nam et nunc tempore excecationis eorum secundum partem inseruntur, et ad ultimum omnis Isrel saluus fiet. Quia nunc aliqui inseruntur concipimus ubi ait: »Cecitas ex parte contigit in Isrel.« Si enim in parte non in toto, quare non dicimus nunc etiam partem eorum reinseri? Et, o fratres, nolo uos ignorare hoc contigisse, scilicet cecitatem in Isrel, ut intrarent gentes: quod utique mysterium est, quia si ordo rei consideratur, causa tamen excecationis Iudeorum, et illuminationis gentium non intelligitur. Quam cecitatem et illuminationem, ideo nolo uos ignorare esse mysterium, ut non sitis uobismetipsis sapientes, id est ut non imputare possitis hoc sapientie uestre, que sacramentum huius rei intelligere non sufficit. Si enim hec causa non sub mysterio  occultaretur, sed uobis aperta fieret, presumendo imputaretis hoc sapientie uestre, que quia in cognitione huius mysterii deficit, imbecillitatem suam intelligit, et miratur altitudinem diuini consilii. Hoc, inquam, nolo uos ignorare quia, id est quod cecitas contigit in Isrel. Et hoc ex parte: non enim omnes excecati sunt. Contigisse dicit, quantum ad ignorantiam hominum, que causas huius mysterii nescit: cum tamen nichil contingentie, nichil fortuitum in prouidentia Dei sit: qui sicut omnia, sic et causas omnium nouit. Cecitas utique contigit in Isrel, donec intraret plenitudo gentium. Illud donec, et temporale est et causale. Quasi diceret: Ideo Iudei excecati sunt, ut intraret, et tandiu,  donec intraret plenitudo gentium. Nec sic plenitudo ut singuli de gentibus saluarentur, sed eo respectu quo uix aliqui de gentibus prius saluabantur. Dicitur in tempore gratie fuisse plenaria saluatio gentium. Et sic, postquam introisset plenitudo gentium, saluus fieret omnis Isrel: non tamen omnes Hebrei, sed quicunque essent Isrel uidentes Deum. Sententia tamen quorumdam est omnes Iudeos in fine mundi saluandos. Probat quod Iudei nunc partim saluentur, et in fine plenarie per auctoritatem Isaie, dicens: Quia dico Isrel saluum fieri, hoc non ex me, sed sicut scriptum est, assero. Hoc utique scriptum est : ueniet ex Sion, id est ex 66 Iudaico populo, qui eripiat quadam uiolentia, et multo labore, ut modo fit in tempore excecationis,  qui etiam quadam facilitate auertat quod erit in fine mundi, quando Iudei ultro properabunt ad saluationem. Eripiat dico et auertat impietatem a Iacob, id est a Iudaico populo. Impietatem non dicit hic consuetam idololatriam, sed denegare cultum Filio Dei, quod Iudei faciebant, hoc uocat impietatem. Ritus enim eorum, postquam tempus gratie uenit, uere idololatria fuit.

Determinauit per quem salus fieret Iudeis. Determinat etiam tempus, quando hoc futurum sit, dicens: Et hoc testamentum, id est hec testata promissio, complebitur illis a me: tunc cum abstulero peccata eorum, eosque iustificauero: quod nunc paulatim fit, et in ultimis diebus plenarie. Nunc quidem eripiuntur ab impietate, et fiunt dilecti. Alii  uero qui nolunt eripi, sunt inimici: et hoc secundum Euangelium, id est propterea quia Euangelio inuident et detrahunt, per quod gentes conuertuntur. Inimici utique sunt. Et hoc propter uos, id est ad utilitatem uestram. Nisi enim Iudei uerbum Dei respuerent, apostoli utique non transirent ad gentes. Alii sunt inimici. Alii autem, id est predestinati sunt karissimi secundum electionem, id est non propter meritum, sed quia Deus elegit eos per gratiam. Charissimi etiam propter patres, non tamen propter meritum patrum, sed ut impleantur promissiones facte patribus eorum. uere secundum electionem, et propter patres. Nam uocatio Dei, id est electio eorum, et dona, id est impletiones promissionum sunt sine penitentia, id est sine immutatione, quia  quemadmodum promisit et elegit, sic complebit; uel ita: uere karissimi secundum electionem. Nam dona Dei; id est remissio peccatorum, et uocatio Dei, id est instructio fidelium, quos, postquam in baptismo iustificauit, per doctores instruit: hec utique dona et uocatio Dei sunt sine aliquo merito. Nam sine penitentia corporalis afflictionis, que meritum penitentie precelleret apud Deum, si dona et uocatio eius fierent secundum meritum, Iudei utique eliguntur. Nam sicut uos Gentiles et quidam Iudei ante legem uos aliquando non credidistis Deo: nunc autem in tempore gratie consecuti estis misericordiam, id est ex misericordia saluationem, et hoc propter incredulitatem Iudeorum. Quia enim uerbum  Dei non receperunt, hoc ad gentes transmisit apostolus. Sicut, inquit, uos olim non credentes, modo consecuti estis misericordiam; ita et isti Iudei, nunc non crediderunt, euntes in uestram misericordiam, id est nolentes saluari, sicut uos per misericordiam Dei, ideo non crediderunt: ut quemadmodum uos, sic etiam ipsi consequantur misericordiam. uobis incredulis misertus est Deus, ut hoc solummodo imputaretur gratie sue, sic et Iudeis disposuit in incredulitate dimersis misereri, ut uterque Iudeus et gentilis eque totum referret gratie Dei, suamque imbecillitatem cognoscens, non superbiret. Deus enim uidens diabolum et hominem utrumque cecidisse per superbiam, multum exinde studuit precauere homini a superbia, quare utrumque Iudeum et  gentilem labefactari permisit in incredulitatem, ut quanto magis infirmitatem suam cognoscerent, tanto amplius misericordie Dei sese subiicerent. uere incredulitas Iudeorum causa est ut misericordiam consequantur.

Nam Deus conclusit omnia, nunc gentiles, nunc Iudeos in incredulitate, ut omnibus factis incredulis, opportune misereatur omnium. Si enim alii uel utrique in fide perstitissent, profecto quod misericordie Dei erat, merito fidei sue ascriberent. Et causas horum quare nunc isti concludantur, nunc illi, noli inuestigare, sed admirare consilium Dei mecum, dicens: O altitudo iudiciorum Dei, quibus nunc Iudei repelluntur, nunc gentiles inseruntur. Hec utique iudicia sic alta sunt, quemadmodum sapientia et scientia Dei.  Quod ita ait: O altitudo, id est profunditas diuitiarum sapientie, id est diuitiis sapientie et scientie Dei. 67 Sapientia et scientia Dei diues dicitur secundum multam copiam. Alta dicitur, secundum inscrutabilem profunditatem. Sapientia Dei dicitur qua se quantus est cognoscit. Scientia qua quecunque sunt creaturarum nouit. O altitudo sapientie et scientie Dei, quam incomprehensibilia sunt iudicia eius, id est nemo sufficit comprehendere profunditatem iudiciorum, que pertractat apud se.

Diceret aliquis: Quandiu apud Deum pertractantur iudicia, uerum est quod non intelliguntur; sed in actum deducta, satis comprehenduntur. Contra hoc Paulus: iudicia Dei, dum apud Deum pertractantur, sicut comprehendi nequeunt; ita etiam uie eius,  id est operationes ipsorum iudiciorum sunt inuestigabiles. Probat per Isaiam, quod premisit dicens: uere sapientia et scientia Dei sunt inuestigabiles. Nam quis cognouit sensum Domini? Nemo utique quod Deus sensit, cognoscere potuit. Et uere iudicia et opera iudiciorum sunt inuestigabilia. Nam quis fuit consiliarius eius , cuius consilio ordinaret sua? uel quem in consilio dispositionis sue admitteret? Nemo utique. Et sicut nemini aperuit sensum suum, ita queque bona ex misericordia tribuit. Quis enim dedit illi? potuit quidem aliquis post acceptam gratiam in aliquo mereri. Sed quis dedit illi prior antequam Deus daret gratiam; et ei sic danti non gratis dabitur a Deo, sed retribuetur quia promeruit? Hec sunt Isaie; que autem  sequuntur uerba sunt Pauli. uere nemo prior dedit illi, quoniam ex ipso, et per ipsum, et in ipso sunt omnia. Per diuersas prepositiones, ex ipso, per ipsum, in ipso, notat distinctionem personarum Trinitatis. Per idem pronomen ter repositum, notat identitatem substantie, dicens: Ex ipso, id est ex Patre quod principium non est ab alio; et per ipsum, id est per Filium, qui a Patre principium habet, et per quem Pater fecit omnia; et in ipso, id est in Spiritu sancto, qui a Patre procedit et Filio, qui bonitas Dei dicitur, per quam bonitatem subsistunt creata. Ex ipso, inquam, et per ipsum, et in ipso sunt omnia: ipsi itaque de omnibus debetur gloria et gratiarum actio, pro omnibus bonis que dat misericorditer. Et hec gloria sit in  secula, id est eternaliter; Amen, id est uidete ut ita fiat. Poterat hic finisse Epistolam, sufficienter enim utrumque populum, ne inter se uicissim superbirent represserat, multasque rationes inde premiserat. Sed quia eis iam non intra se contentiose superbientibus necessaria erat alternata dilectio. Admonet ideo eos iam a contentione sedatos subseruire sibi inuicem, unumque supportare alterum, ut per huiusmodi subseruire, coalescat in eis et conualescat uinculum dilectionis.



CAPUT XII.

»Obsecro itaque uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum. Et nolite conformari huic seculo,  sed reformamini in nouitate sensus uestri, ut probetis que sit uoluntas Dei bona, et beneplacens et perfecta. Dico enim per gratiam que data est mihi, omnibus qui sunt inter uos, non plus sapere quam oportet sapere, sed sapere ad sobrietatem, et unicuique sicut Deus diuisit mensuram fidei. Sicut enim in uno corpore multa membra habemus, omnia autem membra non eumdem actum habent; ita multi unum corpus sumus in Christo, singuli autem alter alterius membra. Habentes autem donationes secundum gratiam, que data est nobis, differentes: siue prophetiam, secundum rationem fidei; siue ministerium in ministrando; siue qui docet in doctrina, qui exhortatur, in exhortando, qui tribuit,  in simplicitate, qui preest, in sollicitudine, qui miseretur, in hilaritate. Dilectio, sine simulatione. »Odientes malum, adherentes bono .« »Charitatem fraternitatis inuicem diligentes, honore inuicem preuenientes .« Sollicitudine non pigri, spiritu feruentes, Domino seruientes; spe gaudentes, in tribulatione patientes, orationi instantes; necessitatibus sanctorum 68 communicantes; »hospitalitatem sectantes .« Benedicite persequentibus uos; benedicite, et nolite maledicere. Gauderte cum gaudentibus, flete cum flentibus; idipsum inuicem sentientes; non alta sapientes, sed humilibus consentientes. Nolite esse prudentes apud uosmetipsos. Nulli malum pro malo reddentes;  »Prouidentes bona non tantum coram Deo, sed etiam coram omnibus hominibus .« »Si fieri potest quod ex uobis est, cum omnibus hominibus pacem habentes .« Non uosmetipsos defendentes karissimi, sed date locum ire. Scriptum est enim: »Mihi uindictam et ego retribuam, dicit Dominus .« »Sed si esurierit inimicus tuus, ciba illum; si sitit, potum, da illi .« »Hoc enim faciens, carbones ignis congeres super caput eius.« Noli uinci a malo, sed uince in bono malum.«



EXPOSITIO.

Littera sic iungitur: Quandoquidem ex Deo, et per Deum, et in Deo sunt omnia. Itaque, fratres, obsecro,  id est per omnia sacra moneo uos. Obsecro utique per misericordiam Dei, id est per apostolatum mihi, non quia meruerim, sed per misericordiam traditum. uel obsecro per misericordiam Dei, ex qua omnia bona esse superius probaui, ut exhibeatis, id est preparata faciatis, non solum animas, sed etiam corpora uestra. Exhibeatis dico hostiam, id est mortificatam secundum depositionem sordium, et uiuentem secundum positionem uirtutum. Nec ad tempus uiuentem, sed sanctam, id est in uita uirtutum sanctam et perdurantem, et in hac uita et sanctitate non lucrum uel laudem mundi querentem, sed Deo per omnia placentem.

Et ne quia modo dixerat, exhibete corpora uestra hostiam, putaret aliquis affligendum esse corpus  sine aliqua temperantia, ideo addit Apostolus: Ita dico hostiam, ut obsequium uestrum sit rationabile, id est ut cum discretione ieiunetis, uigiletis, etc.

Modo diceret aliquis: Paratus sum exhibere me Deo, quandiu non conturbat me mundus, sed durum est resistere mundo cogenti me. Contra hoc Paulus: uos utique tales exhibete, et nolite conformari, id est conformes fieri huic seculo, ut in aliquo obtemperetis mundo, blandienti seu deterrenti uos. Nolite conformari seculo, sed reformamini per baptismum, qui prius deformati estis per culpam Ade, uel reformamini, id est quotidie innouamini, qui nouam formam iustificati accepistis. Reformamini dico, proficiendo assidue in nouitate  sensus uestri, id est semper magis ac magis bene operando innouamini, ut sic probetis, id est probabiliter cognoscatis, que sit uoluntas Dei, uoluntas dico bona, id est utilis facientibus eam, et beneplacens, his qui actu experiuntur eam, nec ita in uno bene placens, ut in alio displiceat, sed in omnibus perfecta. Corpora uestra hostiam exhibere Deo illud admoneo, sine aliqua districtione obedientie. Hoc autem quod sequitur dico per gratiam, id est precipio auctoritate nostri apostolatus. Considerandum est quare predicta solum moneat; que autem sequuntur omni auctoritate interdicat: ea enim que offensionem generant, licet prelatum subditis ui obedientie interdicere, sed postquam legem non uiolant, non ita cogendi sunt ad meliora,  solummodo bene faciant, sed ex dilectione monendi. Si enim districtione obedientie ad perfectiora cogerentur, magis in hoc damnaret eos prelatus, quam adiuuaret, cum si preceptum non facerent, damnarentur propter inobedientiam; et ideo potius admonitione trahendi sunt ad meliora, quam coactione, quare sic ait: Per gratiam apostolatus que data est mihi, dico et precipio omnibus, et ita omnibus quod singulis, qui sunt inter uos: hoc scilicet dico, non plus laboretis sapere quam oportet sapere, id est quam fides sana exigit; nec uobis penitus interdico sapere, sed uolo uos sapere ad sobrietatem. Nec iterum uos omnes ad eumdem terminum uolo de sapientia laborare, ut non satis sit uobis, nisi omnes  equo modo sapiatis, et ideo unicuique sufficiat sapere, sicut Deus diuisim dedit singulis mensuram 69 fidei, id est dona sua mensurata, secundum modum et opportunitatem fidei uestre. Ideo Romanos a nimietate sapientie reprimit, quia ipsi supra modum inuestigabant causas mysteriorum Dei. Hoc autem quod Deus nemini totum sapere dedit, sed per partes singulis diuisit, multum ualet ad hoc, ut sibi subseruiant, et ut alter alteri uicissim sese contemperent. Cum enim unus ignorat, quod alter sapit, et econuerso: in diuersitate acceptarum gratiarum subseruit alter alteri, de quo congruam similitudinem supposuit: quia quemadmodum diuersa membra in uno corpore diuersos sensus [actus] habentia: pes manui subseruit, dum portat manum ad tangendum  quod cupit; manus pedi, dum pedem uestit. Sic et nos diuersa membra sumus, unum corpus Ecclesie efficientia. Sicut enim ab eadem anima diuersa membra in eodem corpore sensificantur: ita nos in corpore Ecclesie per eumdem spiritum omnes uiuificamur. Littera sic iungitur: Deus utique dona sua diuisim dedit. Nam sicut in uno corpore habemus quidem multa membra, sed non omnia membra habent eumdem actum: ita nos multi unum corpus sumus in capite Christo: sed singuli sumus membra: ita quod alter alterius, id est, ut hic oculus subseruiat illi pedi, et sic in ceteris, que contemperantia subseruitionis plurimum est idonea ad custodiam humilitatis et unionis. Singuli sumus alter alterius membra: igitur, id est propterea quia uoluit nos  Deus ita uicissim subseruire, sumus habentes donationes differentes: ut hic prophetiam, hic doctrinam, etc. Si enim singuli omnes donationes haberent, non esset unde alter alteri subseruiret, uel necessarius esset, et sic alter in alterum superbiret, non relicto unde unus alteri se contemperaret. Habentes dico differentes donationes: et hoc secundum gratiam, id est per Spiritum sanctum, que gratia data est nobis per gratiam non recompensata per meritum. Donationes dico, ut siue habeamus prophetiam, id est certam de futuris cognitionem, uel quorumlibet secretorum reuelationem, habentes dico prophetiam et hoc secundum rationem fidei. Non determinat cuius fidei, uel nostre uel auditorum, et ad utrumque referri  potest ita. Secundum rationem fidei nostre, quia Deus secundum quod uidet conueniens esse, et modum fidei nostre, uel reuelat secreta, uel prenuntiat futura: uel secundum rationem fidei auditorum, quia quemadmodum Deus uidet fidem et capacitatem audientium, tantum dat predicatoribus, ut reuelent eis uel annuntient. Nos utique habentes prophetiam secundum rationem fidei: uel nostre, uel auditorum simus alter alterius membra. Siue habemus ministerium administrandi fratribus temporalia, debemus alter alterius esse membra in ministrando, sicut nobis creditum est. Siue ille qui docet, docere dicit, quod et scientiam docendi et gratiam sermonis habeat, qui, inquam, docet, sit membrum alterius in doctrina. Ille uero qui exhortatur, sit  membrum alterius in exhortando. Docere est sapienti minus scientem, sed exhortari potest et animare ad bonum, minus sciens longe se prudentiorem, ut quilibet rusticus posset quidem exhortari ad bellum fortem militem, cuius tamen belli peritiam rusticus ignoraret. Qui autem tribuit, tribuat in simplicitate, id est non spe recipiendi, non amore terrene laudis, sed pro sola dilectione proximi. Ille uero qui preest, presit in sollicitudine, id est omni uigilantia curam subditorum gerat. Qui habet quod eroget, simpliciter tribuat. Qui uero non habet quod tribuat, misereatur tamen animo: et ille qui miseretur, faciat hoc in hilaritate, id est non coactus precepto legis, sed feruens spiritu dilectionis.

Et quia ut hoc modo sibi inuicem subseruiendo,  alter alteri se contemperarent, uidit necessariam esse dilectionem: subiungit de illa dicens, ut his modis alter alterius membrum fiat, sit in uobis dilectio: et hoc sine simulatione, ut et foris se ostendat, et intus ardeat dilectio. Nec ita diligatis, ut malo proximi adhereatis, sed odientes malum 70 eius, bono uero proximi sitis adherentes, id est cooperantes. Nec sufficiat in uobisipsis habere dilectionem: sed etiam diligentes caritatem fraternitatis, id est bone dilectionis esse in fratribus uestris: caritatem dico inuicem habitam, quod alter in alterum operetur caritatem: uel ita. Sicut uos proximos diligere uolo: ita uolo uos esse diligentes caritatem fraternitatis, recompensatam inuicem: quod si proximi aliqua opera caritatis recompensant uobis, libenter  suscipite. Erant enim quidam qui bene faciebant proximis: sed ne remunerationem huius meriti perderent, nolebant recipere aliquid inuicem a proximis: et ut dilectio uestra incrementum semper habeat, sitis honore preuenientes inuicem, id est alter alterum, ut qui citius potest assurgat alii: amplectatur proximum omni genere dilectionis: utque bonum fraternitatis accrescat in uobis, estote non pigri sollicitudine, ut omni uigilantia sollicitus sit alter alterius leuare necessitatem. Hanc sollicitudinem superius precepit prelatis, quam hic fratribus ex quadam paritate commendat. Quia si non habent quod sollicite tribuant, sint tamen feruentes spiritu, id est caritas ardeat in animo eorum, licet non habeant possibilitatem operandi. Et ne contemplatores  malum putarent a culmine contemplationis condescendere necessitatibus proximi, ait Paulus: In his omnibus sciatis nos esse seruientes Domino. Deus enim hoc genus seruitutis multum diligit. Cumque sic diligentes in cura proximi studueritis, ne exspectetis presentem mercedem, sed estote gaudentes spe future remunerationis.

Ostenso quomodo se debeant exhibere bonis, determinat quomodo se habeant contra malos, dicens: Ne autem spe futura frustremini: estote patientes in tribulatione, id est patienter sustinete quecunque pro Christo uos pati oportuerit. Ut autem in patientia perseueretis, estote instantes orationi: quia si in omnibus oratio commoda est, multo magis ad preferendum  passiones, que adeo carni repugnant, est necessaria. Si uero non adeo ingruant uobis tribulationes, estote saltem communicantes necessitatibus sanctorum, ut indigentiis horum qui patiuntur, uos et uestra communia faciatis. Nec solum communicantes, sed etiam sectantes hospitalitatem, ut sanctos quos impii persequuntur, uos intimidi hospitio recipientes, curam eorum habeatis. Patimini quidem tribulantes uos, nec hoc solum, sed etiam benedicite persequentibus uos: nec semel, sed assidue benedicite: nec ut respectu patientie uestre benedicatis, et consideratione crudelitatis eorum maledicatis, sed nunquam uelitis maledicere. Ut autem dilectio integra sit, debetis congaudere gaudentibus, et hoc de spiritualibus bonis haud dubium est, et de temporalibus  quantum ratio admittit. Debetis etiam flere cum flentibus, si penitentia ductus affligitur: si etiam nimis uehementi dolore carnis angustiatur, in quo tamen dolore modus est habendus. Ut autem uere lugeatis cum lugentibus, estote sentientes idipsum, ut non tantum uultu, sed corde interius affligamini, et hoc inuicem hic illi, ille isti, ut autem idipsum sentiatis; estote non alta sapientes, id est non superbientes, sed consentientes humilibus, id est idem sentite cum abiectis, et ut noueritis consentire humilibus; nolite esse prudentes, id est prouisores eorum que expediunt solummodo apud uosmetipsos: sed etiam prouidete aliis, uos dico non reddentes alicui malum pro malo. Prudentes, inquit, estote, non tantum prouidentes que bona sunt coram  Deo, sed etiam coram hominibus omnibus, tam fidelibus quam infidelibus. Non enim sufficit testimonium conscientie nostre solum, nisi et extraneorum testimonia conueniant. Quare que laudis sunt, et apud Deum et apud homines, ea utique gerenda sunt. Ut autem bona uestra omnibus placeant, sitis habentes pacem cum omnibus hominibus, si fieri potest, ut et ipsi uelint habere pacem uobiscum, quod si nolunt, fiat pax illa: quod, id est quantum ex 71 uobis est. uel ita habete pacem cum omnibus si fieri potest, ut caro uestra diligat affligentes se, quod tamen ex uobis est, quia, si uultis ex ratione potestis omnes diligere. Quam pacem ut integram seruetis: non sitis defendentes uosmetipsos, si mala inferunt uobis, uos dico si hoc feceritis, tunc karissimi. Ne,  inquam, defendatis uos, sed equanimiter sustinendo, date locum ire persequentium, ut liceat seuire quomodo uolunt; uel ita: Patiendo malos date locum ire Dei, Deus enim sic proposuit ulcisci de impiis, ut ad libitum eorum exerceant iniquitatem suam, ut nulla miseria damnationi eorum deesse queat. Debetis dare locum ire: uel hoc, uel illo modo. Nam scriptum est in Salomone dicente Domino: Mihi reseruate uindictam, et ego retribuam impiis . Sic autem faciendum est, quia hec dicit Dominus. Nec solum non defendatis uos ab impiis, sed etiam diligite illos et benefacite illis. Quod sic ait : Si inimicus tuus esurierit, ciba illum. Si sitit, da illi potum. Nam  hoc faciens, congeres super caput, id est super mentem eius carbones ignis, id est uel feruorem dilectionis: quia admirando patientiam tuam, diligat et imitetur bonum tuum. uel carbones ignis, id est ignitam penitentiam: quia uidens constantiam tuam, ardenter penitebit ut tibi assimilari mereatur; utque super mentem inimici huiusmodi carbones ingeras, noli per impatientiam tuam uinci a malo illius, sed uince malum inimici superando illud in bono indeficientis patientie.



CAPUT XIII.

»Omnis anima potestatibus sublimioribus subdita sit. Non est enim potestas nisi a Deo . Que autem sunt, a Deo ordinate sunt. Itaque qui resistit potestati, Dei ordinationi resistit.  Qui autem resistunt, ipsi sibi damnationem acquirunt. Nam principes non sunt timori boni operis, sed mali. uis autem non timere potestatem? Bonum fac, et habebis laudem ex illa. Dei enim minister est tibi in bonum. Si autem malum [male] feceris, time. Non enim sine causa gladium portat. Dei enim minister est, uindex in iram ei qui male agit. Ideoque necessitate subditi estote, non solum propter iram, sed etiam propter conscientiam. Ideo enim et tributa prestatis. Ministri enim Dei sunt, in hoc ipsum seruientes. Reddite ergo omnibus debita. Cui tributum tributum, cui uectigal uectigal, cui timorem timorem, cui honorem honorem  Nemini quidquam debeatis, nisi ut inuicem  diligatis. Qui enim diligit proximum, legem impleuit. Nam non adulterabis. Non occides. Non furaberis. Non falsum testimonium dices. Non concupisces , et si quod est aliud mandatum in hoc uerbo instauratur: Diliges proximum tuum sicut teipsum . Dilectio proximi malum non operatur. . Plenitudo ergo legis et dilectio. Et hoc scientes tempus, quia hora est iam nos de somno surgere. Nunc enim propior est nostra salus, quam cum credidimus. Nox precessit, dies autem appropinquauit. Abiiciamus ergo opera tenebrarum, et induamur arma lucis, sic ut indie honeste ambulemus. Non in comessationibus et ebrietatibus,  non in cubilibus et impudicitiis, non in contentione et emulatione ; sed induimini [induite] Dominum Iesum Christum. Et carnis curam ne feceritis in desideriis .«



EXPOSITIO.

Postquam docuit quomodo uicissim inter se agendum est subditis, docet illos quiddam maius debere prelatis: etiam infidelibus, salua tamen integritate fidei. Erant enim qui crederent se fidelibus dominis nichil iam debere, quia fratres eorum erant in fide. Infidelibus autem dominis penitus omnem seruitutem negabant; absurdum iudicantes ut qui fidelis esset infideli subiiceretur. Littera sic iungitur: Hec que predicta sunt, uicissim sibi debent subditi. Sed  quiddam maius, scilicet, subiectionem debent principibus: et ideo omnis anima subdita sit potestatibus sublimioribus, id est secundum uoluntatem Dei sublimatis. Ideo per animam, que pars est hominis, totum hominem assignauit, ut ostendat non solum corpore, sed et etiam uoluntate seruiendum esse principibus. 72 uere omnis homo debet subdi potestatibus. Nam non est aliqua potestas, bona seu mala, nisi a Deo, nec sic a Deo, ut hoc nolens permittat: quia quecunque sunt, a Deo ordinata sunt, id est ordinabiliter disposita, non fortuito casu ruentia. Quandoquidem et potestas et omnia a Deo sunt ordinata, itaque qui resistit potestati, resistit ordinationi Dei, id est Deo potestatem hanc ordinanti. Nec sic resistere leue putetis, quia qui sic resistunt, per  huiusmodi resistere acquirunt ipsi sibi damnationem, id est hec sola causa sufficit ad damnationem eorum. Non est utique resistendum principi. Nam principes non sunt timori boni operis, id est qui bene operatur non est quare timeat principem: quia etiamsi pro bono opere infestus est ei, eumque persequitur, auget uirtutem eius et meritum. Quare bene operanti non est timori, sed est timori mali operis, id est qui male operatur, ille utique timere potest principem. Nunc ex premissis consilium colligens ait: Princeps non est timendus bonis: quod si tu similiter uis non timere potestatem, fac bonum, et bonum faciens habebis laudem ex illa quecunque sit, bona uel mala: quia si bona est, de bono laudabit te, si uero mala, persequetur te bene operantem,  et ex uirtute patientie laudaberis. uere laudem habebis ex ea. Nam hic idem princeps minister Dei est tibi in bonum, id est ad utilitatem si bene feceris; sed si male feceris, time eum. Timendus utique est male facienti, nam hic iudex non sine causa portat gladium. uere non sine causa; nam hic minister Dei est: uindex ei, id est ad damnum eius qui malum agit: uindex dic in iram, id est in uindictam Dei faciendam: uel uindex in iram, id est in signum future ultionis, quam animaduertunt per temporalem ultionem quam uident. Quandoquidem hic princeps minister Dei est, ideo estote subditi animo, huic necessitati, id est principi, cui uelitis nolitis subiiciemini, ut illud cupias quodcunque necesse est. Subditi,  inquam, estote, non solum propter iram principis uitandam, sed etiam propter conscientiam uestram in puritate conseruandam, quia nisi animo subiiceremini principi, polluta esset conscientia uestra, obuians diuine ordinationi. Debetis utique subditi esse principi; nam ideo, id est in signum huius subiectionis, prestatis uos tributa, et cetera debita. uos dico in hoc ipsum quod tributa prestatis, potestatibus seruientes Deo: nam ipsi principes ministri sunt Dei, id est ministrant Deo per accepta tributa, que dant eis uires et potestatem operandi quod Deus disponit. uel ita, uos prestatis tributa et bene facitis. Nam hi principes sunt ministri Dei seruientes, id est quos Deus constituit seruire sibi in hoc ipsum, in tributis que a uobis accipiunt. Cum enim Deus  primum regem constituit Saulem, dixit eum non ulterius de labore suo uicturum, sed de laboribus subditorum. Et quia uel uos in hoc ipsum quod tributa soluitis, Deo seruitis, uel principes in hoc ipsum Deo seruiunt, ergo omnibus principibus reddite debita.

Cui principi debetis tributum, reddite tributum. Cui debetis uectigal, reddite uectigal. Tributum dicitur, ut obsonia illa que domi soluebantur, uectigal, quod semper ad domos dominorum uehebatur, ut est hodie census. Cui debetis honorem solum, impendite honorem. Cui timorem, exhibete timorem et omnem reuerentiam. Ut breuiter omnia colligam, uniuersaliter precipio: nemini quidquam debeatis, neque tributum, neque uectigal, neque aliud, nisi ut diligatis inuicem, quia uolo uos semper debitores  esse dilectionis: ita quod nunquam a dilectione cessetis, ideo uos uolo semper diligere inuicem: quia qui diligit proximum, legem impleuit . Et uere legem impleuit: nam non adulterabis: non occides: non furaberis: non falsum testimonium dices: non concupisces : etsi quod est aliud mandatum in lege, instauratur, id est impletur hoc uerbo: Diliges proximum tuum sicut te ipsum . uere in dilectione proximi impletur omne mandatum legis. Nam dilectio proximi, malum non operatur . Qui enim diligit proximum, 73 non adulterabit cum uxore cuius. Non occidet eum. Non furabitur res eius, etc. Et quandoquidem dilectio proximi malum non operatur; ergo dilectio est plenitudo legis: qui enim malum  non operatur, legem impleuit . Scimus utique quia dilectio malum non operatur: nec hoc solum scimus de ea, sed hoc etiam scientes sumus de dilectione, quod facit nos de somno surgere bonumque operari. uis tamen continuationis et summa sententie pendet ad illud quod sequitur: Abiiciamus ergo opera tenebrarum. Sed premittit quasdam rationes, unde opportunius inferat dicens: Dilectionem non operari malum scimus: etiam hoc de dilectione scientes, quia, id est quod hora est, quasi diceret, tempus est; sed ideo per horam significauit illud tempus, ut ostendat breue esse et cito transiens, et nisi in eo penitemus irrecuperabile. Scimus utique quia hora est  iam, id est amodo ex quo per fidem iustificati sumus surgere nos de somno, id est de calamitate corporis, que ad bene operandum pigros nos facit. Surgere dicit quasi bonis operibus omni studio inuigilare. Sunt enim quidam qui postquam iustificati sunt, cum feruere deberent in labore bone operationis, torpent et negligunt, quasi securi ex iustificatione, et quia continent se a criminalibus. uere de somno surgere debemus: nam credidimus, id est fidem accepimus, que fides propinquos nos fecit saluationi; sed nunc per meritum eorum que post acceptam fidem operati sumus, propior est nostra salus quam olim esset cum solum credidimus, id est cum gratia sola esset in nobis, et adhuc nullum meritum. uel ita: Nunc est proprior secundum tempus  nostra salus, id est dies nostre saluationis, quam esset olim cum primum credidimus. Quotidie enim magis ac magis futuro iudicio propinquamus, in quo remunerabimur. uere nunc prope est nostra salus: nam nox, id est ignorantia in infidelitate habita precessit, et ideo cauendum est ne in hanc noctem recidamus. Nox, inquit, precessit, sed dies saluationis nostre per premissos radios, ut per fidem, spem, dilectionem, et cetera, appropinquauit, id est prope esse intelligitur. uirtutes enim que habentur in presenti, radii sunt future iucunditatis. Et quando quidem nox esse desiit, et dies appropinquauit, ergo abiiciamus opera tenebrarum, id est que operati sumus dum in ignorantia essemus. uel opera tenebrarum, id est digna tenebris, et digna non uideri,  sed semper occultari. Abiiciamus, inquit, hec opera, et induamus nos opera lucis, id est uere cognitionis, uel opera digna luce et manifestatione, que opera sunt arma quibus et fidem nostram tuemur et insurgentia uitia superamus, ut induti armis lucis, honeste ambulemus, id est de bono in melius proficiamus, sicut qui positi sunt in die, id est in cognitione ueritatis. Positos enim in die decet opera noctis abiicere, et arma lucis assumere. Nos dico sic ambulemus in die non remanentes in comessationibus, id est in publicorum conuiuiorum conuenticulis, et non manentes in ebrietatibus ut nimie potationi incumbamus. Non etiam in cubilibus, ad que cubilia de nimietate saturitatis et potationis itur, ibique superflua quies habetur. Et non  manentes in impudicitiis, id est in delectatione libidinis; qui enim ebrius ad cubile descendit, consequenter urgetur facibus libidinis. Et non manentes in contentione; intemperantia enim potus et libidinis frequenter iurgia concitat. Et ne sitis in emulatione, id est in inuidia: quidam qui non audet contendere, quod potest, inuidet proximo. In his itaque non remaneatis: sed induimini Dominum Iesum Christum, id est uestite nuditatem uestram fide Christi et uirtutibus, que super hanc fidem edificantur. Homo enim propter peccatum de paradiso nudus eiectus est ; sed nuditas ista uelari debet ornamento fidei ceterarumque uirtutum. Et uos induti Dominum Iesum Christum, ne feceritis,  id est non facietis curam carnis. Nec curam quam 74 necessitas postulat prohibeo; sed ne feceritis curam carnis in desideriis, ut desideria carnis sectemini.



CAPUT XIu.

»Infirmum autem in fide assumite, non in disceptationibus cogitationum. Alius enim credit se manducare omnia. Qui autem infirmus est, olus manducet. Is qui manducat, non manducantem non spernat, et qui non manducat, manducantem non iudicet. Deus enim illum assumpsit. Tu quis es, qui iudicas  alienum seruum? Domino suo stat aut cadit. Stabit autem. Potens est enim Deus statuere illum. Nam alius iudicat diem inter diem, alius autem iudicat omnem diem.  Unusquisque in suo sensu abundet. Qui sapit diem, Domino sapit: et qui manducat, Domino manducat. Gratias enim agit Deo. Et qui non manducat, Domino non manducat, et gratias agit Deo. Nemo enim nostrum sibi uiuit, et nemo sibi moritur. Siue enim uiuimus, Domino uiuimus: siue morimur, Domino morimur. Siue ergo uiuimus, siue morimur, Domini sumus. In hoc enim Christus mortuus est et resurrexit: ut et uiuorum et mortuorum dominetur. Tu autem quid iudicas fratrem tuum?  aut tu quare spernis fratrem tuum? Omnes enim stabimus ante tribunal Christi [Dei]. Scriptum est enim: uiuo ego, dicit Dominus: quoniam mihi flectetur omne genu, et omnis lingua confitebetur Deo . Itaque unusquisque nostrum pro se rationem reddet Deo. Non ergo amplius inuicem iudicemus: sed hoc iudicate magis, ne ponatis offendiculum fratri uel scandalum. Scio et confido in Domino Iesu, quia nichil commune per ipsum, nisi ei qui existimat quid commune sit esse, illi commune est. Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est. Non ergo blasphemetur bonum nostrum. Non est enim regnum Dei esca et potus: sed iustitia et pax, et gaudium, in Spiritu sancto. Qui enim in hoc seruit Christo, placet Deo, et probatus est hominibus. Itaque que pacis sunt sectemur: et que edificationis  sunt, in inuicem custodiamus. Noli propter escam destruere opus Dei. Omnia quidem sunt munda, sed malum est homini qui per offendiculum manducat. Bonum est non manducare carnem, et non bibere uinum, neque in quo frater tuus offenditur, aut scandalizatur, aut infirmatur. Tu fidem quam habes penes temet ipsum, habe coram Deo. Beatus qui non iudicat semetipsum in eo quod probat. Qui autem discernit, si manducauerit, damnatus est, quia non ex fide. Omne autem quod non est ex fide, peccatum est.«



EXPOSITIO.

Quia Romani graui inter se discordia disceptabant, dicentes: Hi qui de Iudaisme conuersi erant, quosdam cibos esse immundos, nec eis uti debere.  calumniabantur etiam Iudei gentilibus, quia comederent idolothyta, dicentes eos adhuc inherere ritibus gentilitatis; e contrario gentiles scientes omnes cibos mundos, utebantur illis, accusantes Iudeos quod non haberent integram fidem; quia in hunc modum confligebant. Apostolus, uolens eos reuocare ad pacem, instruit eos non facere scandalum fratribus inter se nec de conscientiis alter alterum iudicare. Scandalum faciebat ille, qui propter incitandam iram proximi comedebat quod proximum offendebat: uel eum sub incredulitate comedere faciebat quod immundum putabat. Iudicare de conscientiis erat cum Iudeus, credens quedam immunda, damnaret gentilem, dicens eum ideo uti idolothytis, quia  adhuc idolis adhereret. Littera sic iungitur: Curam carnis ne feceritis, sed hoc facite: Infirmum in fide, id est eum qui non habet firmam fidem, credendo quasdam creaturas Dei immundas , illum nolite scandalizare uos qui firmi estis in fide, sed assumite eum. Assumere est condescendere infirmitati eius: abstinere a quibus abstinet, et sic alliciendo eum paulatim de integritate fidei doceat, donec ad perfectionem ueniat. Hic scandalum remouit. 75 Assumite infirmum non remanentes in disceptationibus, cogitationum eius, scilicet infirmi, id est ne disceptetis iudicantes aliquem de conscientia cordis, que soli Deo cognita est et non uobis. uere infirmus debet assumi. Nam alius est perfectus qui assumere et docere eum potest. Alius autem est infirmus  qui assumptione indiget. Quod sic ait. Alius se credit posse manducare omnia, sciens omnia esse munda, et hic est fide firmus. Alius autem est infirmus, putans se non posse omnia manducare. Hic autem qui infirmus est, nolens uti carnibus gentilium, manducet, id est permittatur manducare olus, id est si uelit abstinere: utique bonum est, nec inquietetur.

Hic incipit compescere Romanos, ne iudicent de conscientiis. Qui non uult manducare, permittatur abstinere. Is autem qui manducat, sciens omnes cibos esse mundos, non spernat non manducantem, id est gentilis comedens non contemnat Iudeum abstinentem, arguens eum de imperfectione fidei. Et ille qui non manducat, id est Iudeus, non iudicet, id est  non damnet manducantem gentilem. Non debet alter alterum spernere seu iudicare: nam Deus assumpsit illum, id est utrumque et manducantem, et non manducantem. Assumpsit dico per fidem quam iam habent ut seruos. Et quandoquidem a Deo assumpti sunt facti serui eius, tu quis es qui iudices seruum alienum? Nec leges mundi hoc patiuntur, ut seruus ab alio quam a domino suo iudicetur. Non utique iudicare debes alienum seruum: quia seruus ille stat bene operando reseruatus domino, id est iudicio domini sui, aut peccando cadit a domino suo iudicandus. Si etiam plane noueris eum cecidisse, ne tamen iudices eum: quia cras potest penitendo esse melior te, et de omnibus bona semper suspicio tenenda est. Quia, si etiam cecidit, stabit autem fortassis  cras, id est fortis apparebit in bono. uere quod stabit suspicandum est de eo: nam Deus, cui seruus est, potens est iterum statuere eum. Quia Domini solum est iudicare seruum, tu non debes iudicare eum, preterea ideo ne damnes eum. Nam quod facit, ex iudicio et sana intentione animi facit. Quod sic ait: Alius seu Iudeus seu gentilis iudicat diem inter diem, id est uno die abstinendum, alio non. Alius autem iudicat omnem diem in abstinentia obseruandum, et quicunque iudicat abstinendum sane sentit, et inde laudandus est non damnandus. Qui iudicat abstinendum, siue hic, siue ille, sane sentit: et uolo ut unusquisque abundet in suo sensu, id est in eo quod sapienter sentit et operatur, ut si modo bene  abstinet, postmodum melius abstineat, et cetera bona sectetur. Notandum est quod si abstinere eos malum esset, nollet eos Apostolus abundare in hoc sensu: ideo utique opto, ut in hoc sensu abundent; quia qui sapit diem, id est qui in abstinentia obseruat diem, sapit hoc Domino, id est ad honorem Domini: et qui manducat, manducat similiter Domino. Nam manducans agit gratias Deo: et pro sano intellectu habito de creaturis Dei, et quia sustentatur his beneficiis. Et ille qui non manducat, non manducat Domino, id est ieiunat ad honorem Dei, et gratias iterum agit Domino pro abstinentia sibi collata: et per hoc satis ostenditur utrumque sane intelligere, neutrumque pro hoc debere damnari. uel illud superius aliter legitur: Ne iudices alienum seruum;  nam alius, id est homo, iudicat diem inter diem, id est de presenti solum. Alius, id est Deus, iudicat omnem diem, sic de futuro ut de presenti. Et cum homo sane iudicet de presenti, uolo ut unusquisque hominum abundet in suo sensu bono: cetera non mutantur. Uterque manducans et abstinens gratias agit Deo, et iuste. Nam nemo nostrum uiuit sibi, id est nemo debet querere gloriam suam, dum uiuit, et nemo iustorum moritur similiter sibi. uere nec uiuimus nec morimur nobis, nam Domino: siue enim uiuimus, Domino, id est ad honorem Domini uiuimus; siue morimur, Domino morimur. Et quia uiuimus et morimur Domino, ergo sumus 76 Domini, siue uiuimus, siue morimur. Quare tu, quicunque, ne iudices alienum seruum. uere Domini  sumus: nam in hoc mortuus est Christus et resurrexit, ut per meritum mortis et potentiam resurrectionis dominetur mortuorum et uiuorum. Et cum Deus omnium dominetur, tu autem abstinens quid, id est quare iudicas fratrem tuum manducantem, aut tu manducans quare spernis fratrem tuum ieiunantem?

Nolite uos alterutrum iudicare: nam omnes stabimus ante tribunal Dei, iudicandi a Deo. Stabimus dicit a similitudine exspectantium sententiam iudicii. Tribunal dicit quasi Deus sessurus sit, ad modum cuiuslibet potentis pro tribunali. uere omnes stabimus: nam ita scriptum est: hec dicit Dominus per Isaiam: Ego uiuo . Ecce sacramentum, ut quod sequitur certissime credatur.  Cum tamen Isaias dicebat uiuo, intelligebat de Christo, qui gustaret aliquando mortem, quem resurgentem Pater constitueret omnium iudicem: quod infideles falsum putauerunt, cum uiderent eum mortuum. Et in uoce Christi sic ait: Ego uere uiuo: quod palam erit ex eo, quoniam mihi flectetur omne genu, id est omnis creatura mihi in iudicio subiicietur; et tunc omnis lingua, id est omnis conscientia confitebitur Domino. Et quandoquidem ita Scriptura ait omnes, scilicet, a Deo iudicandos, itaque constat quod unusquisque nostrum reddat rationem Deo pro se, et non pro proximo. Et quandoquidem pro nobis reddituri sumus rationem, ergo non amplius iudicemus nos inuicem, id est subditus subditum. Per hoc, inuicem, innuit se non  prohibere iudicium prelatorum in subditos, de quibus iudicare debent, sed solos subditos compescit ne se alterutrum presumant iudicare. Postquam satis ostendit non debere se inuicem iudicare de conscientiis, prohibet eos a scandalis fratrum, dicens: Ne iudicetis inuicem, sed hoc magis iudicate, ne ponatis offendiculum fratri, uel scandalum. Offendiculum uocat, ut si faceret fratrem peccare comedentem in incredulitate, uel si eo animo comederet, ut frater hoc abominans rixaretur et sperneret comedentem. Scandalum uocat contristationem fratris habitam ex eo quod uidet eum comedere quod immundum putat. Obiiceret Paulo ille qui omnibus utendum esse intelligit: Tu fortasse cum Iudeo infirmaris, qui dicis me offendere cum utor creaturis Dei. Absit  hoc, ait Paulus, ut ego accusem te, quin sane credas. Scio enim et hoc confido in Domino Iesu, id est per Iesum tibi testor, quod nichil est commune, id est immundum: et hoc per ipsum, id est per Christum qui nos soluit a lege, sub qua multa iudicabantur immunda; sed quia euacuata hac lege libertas reddita est, iam commune dicendum est. Scio utique nichil esse commune nisi ei qui existimat aliquid commune esse: illi pro certo commune est, non propter ipsam creaturam, sed propter fidei sue infirmitatem. Ne ponas scandalum fratri. Nam si frater tuus contristatur propter cibum quem sumis, iam non ambulas secundum caritatem, quia non geris curam proximi. Ut ab offendiculo fratris caueas, noli cibo tuo  perdere illum:  ut uel facias eum comedere tecum in infidelitate, uel rixeris cum illo. Noli, inquam, pro tam uili re negligere eum, pro quo Christus mortuus est, id est quem Christus adeo dilexit, ut pro eo mori uoluerit. Quandoquidem cibus uile quid est, perdere autem proximum graue est, ergo ne cibo nostro perdatur proximus.

Bonum nostrum, id est sanus intellectus quem de creaturis habemus, hoc utique bonum non blasphemetur, id est non fiat blasphemabile, ut per hoc bonum fratrem simplicem offendamus. Determinat in quibus non sit offendendus proximus: in his scilicet que saluationem impediunt, et in quibus non sit sequendus; in his scilicet que salutem anime auferunt  dicens: Cibo non debes proximum perdere; nam esca 77 et potus non est regnum Dei, id est uti hac esca et hoc potu, non dat regnum Dei: nec tollit, si abstineas ab his. Hec non dant regnum Dei. Sed iustitia, id est equitas seruata ad proximum ut in nullo eum offendamus; et pax, id est concordia ex seruata equitate ueniens. Et gaudium, quod alter in dilectione congaudere alteri; quod gaudium in pace nutritum est in Spiritu sancto, id est, secundum quod dictat Spiritus sanctus. Hec, inquam, sunt regnum Dei: nam in his seruitur Christo. Qui autem in his, id est pace, iustitia, et gaudio, seruit Christo, hic placet Deo, et probatus est hominibus, id est hec seruitus probabilis iudicatur ab omnibus; nec est sicut tua comestio, in qua offenditur proximus. Ideo prius  ait, seruit Christo, dehinc placet Deo; quia Christus legem pacis et iustitie dedit hominibus, qui nisi per Christum placere non possunt Deo. Quandoquidem seruitus pacis placet Deo et ab hominibus approbatur, itaque sectemur ea que pacis sunt, non litigemus cum proximo, sed etiam sectemur ea que sunt edificationis: et hoc inuicem, ut tu edifices illum in tuo bono, et ille te in suo. Quod hic ait edificationis, idem est quod ait superius, infirmum assumite. Sectemur ea que sunt edificationis, non ea que sunt destructionis, quod sic ait: Noli propter escam tuam qua proximus offenditur destruere in eo opus Dei, id est fidem quam iam operatus est in eo Deus. Si enim nimia districtione cogas eum, hoc tantillum boni quod habet deseret. Quare magis est nutrienda  infirmitas eius, quam nimia asperitate cogenda: quod Petrus idonee satis obseruabat, cum Iudeos quos ad fidem Christi conuerterat, adhuc circumcidi et in quibusdam legalibus permittebat: de quibus si intemperanter cogeret eos, citius quod ab eo acceperant dimitterent, quam ita repentine ad perfectionem ascenderent. Sciebat enim eos paulatim posse et debere ad perfectionem adduci, sicut factum est. Noli propter escam destruere fidem proximi, non quod esca immunda sit: omnia quidem munda sunt; sed tamen malum est homini, qui manducat per offendiculum, intendens offendere proximum. Nec solum ut caueas ab offensione proximi debes abstinere ab his, sed etiam ab omni carne et ab omni potu in quo frater offenditur. Quod ita ait:  Bonum est tibi non manducare carnem, nec bibere uinum, neque aliquid in quo frater tuus offenditur se peccando, uel offenditur a te et scandalizatur contristando, aut infirmatur in fide aliquantulum hesitando. Ne offendas proximum, debes abstinere ab his. Tu quidem habes fidem sanam penes temetipsum; habe illam coram Deo, id est sufficit tibi ut Deus intelligat fidem tuam: non oportet ut coram abstinente qui offenditur facias opus eius fidei; ideo penes temetipsum fidem hanc habeas, non coram abstinente. Nam beatus est ille qui non iudicat, id est qui non damnat semetipsum, in eo quod probat, id est quod probabiliter uerum esse credit. Sed si tu uteris cibis quibus licet uti, ad offensionem proximi, in eo quod probas iudicas te reum offensionis facte  in fratrem. Ille qui in eo quod probat se non damnat, beatus est; sed ille qui discernit cibos a cibis, dicens hos mundos, illos immundos, hic, si in hac dubietate manducauerit, damnatus est; non quia cibus immundus sit, sed quia non comedit ex fide ut crederet esse munda. uere, quia non ex fide, damnatus est: nam omne quod non est ex fide, peccatum est.



CAPUT Xu.

»Debemus autem nos firmiores imbecillitates infirmorum sustinere, et non nobis placere. Unusquisque uestrum proximo suo placeat in bonum, ad edificationem. Etenim Christus non sibi placuit, sed sicut scriptum est: »Improperia improperantium tibi ceciderunt super me « Quecunque enim scripta sunt, ad 78 nostram doctrinam scripta sunt ut per patientiam et consolationem Scripturarum, spem habeamus. Deus autem patientie et solatii det uobis idipsum sapere in alterutrum secundum Iesum Christum, ut unanimes uno ore honorificetis Deum, et Patrem Domini nostri Iesu Christi. Propter quod suscipite inuicem, sicut et Christus suscepit uos in honorem Dei. Dico enim Christum Iesum ministrum fuisse circumcisionis, propter ueritatem Dei, ad confirmandas promissiones patrum: gentes autem super misericordia honorare Deum, sicut scriptum est: »Propterea confitebor tibi in gentibus, Domine, et nomini tuo cantabo .« Et iterum dicit: »Letamini, gentes, cum  plebe eius .« Et iterum: »Laudate, omnes gentes Dominum, et magnificate eum, omnes populi  Et rursus Isaias ait: Erit radix Iesse, et qui exsurget regere gentes, in eum gentes sperabunt .« Deus autem spei repleat uos omni gaudio et pace in credendo, ut abundetis in spe et uirtute Spiritus sancti. Certus sum autem, fratres mei, et ego ipse de uobis, quoniam et ipsi pleni estis dilectione, repleti omni scientia, ita ut possitis alterutrum monere. Audacius autem scripsi uobis, fratres, ex parte, tanquam in memoriam uos reducens, propter gratiam que data est mihi a Deo, ut sim minister Christi Iesu in gentibus, sanctificans Euangelium Dei, ut fiat oblatio gentium accepta et sanctificata in Spiritu  sancto. Habeo igitur gloriam in Christo Iesu ad Deum. Non enim audeo aliquid loqui eorum, que per me non efficit Christus in obedientiam gentium, uerbo et factis, in uirtute signorum et prodigiorum, in uirtute Spiritus sancti: ita ut ab Ierusalem per circuitum usque ad Illyricum repleuerim Euangelium Christi. Sic autem hoc predicaui Euangelium, non ubi nominatus est Christus, ne super alienum fundamentum edificarem, sed sicut scriptum est: »Quoniam quibus non est annuntiatum de eo, uidebunt ;« et qui non audierunt, de eo [al., non habet de eo] intelligent. Propter quod et impediebar plurimum uenire ad uos, et prohibitus sum usque adhuc. Nunc uero ulterius locum non habens in his regionibus,  cupiditatem autem habens ueniendi ad uos, ex multis iam precedentibus annis. Sed cum in Hispaniam proficisci cepero, spero quod preteriens uideam uos: et a uobis deducar illuc, si uobis primum ex parte fruitus fuero. Nunc igitur proficiscar in Ierusalem ministrare sanctis. Probauerunt enim Macedonia et Achaia collationem [al., collectionem] aliquam facere in pauperes sanctorum qui sunt in Ierusalem. Placuit enim eis, et debitores sunt eorum. Nam si spiritualium eorum participes facti sunt gentiles, debent et in carnalibus ministrare eis. Hoc igitur cum consummauero, et assignauero eis fructum hunc, per uos proficiscar in Hispaniam. Scio [al., sciens] autem quoniam  ueniens ad uos, in abundantia benedictionis Christi ueniam. Obsecro ergo uos, fratres, per Dominum nostrum Iesum Christum, et per caritatem Spiritus sancti, ut adiuuetis me in orationibus uestris ad Deum, ut liberer ab infidelibus qui sunt in Iudea, et obsequii mei oblatio accepta fiat in Ierusalem [al., Hierosolymis] sanctis, ut ueniam ad uos in gaudio per uoluntatem Dei, et refrigerer uobiscum. Deus autem pacis sit cum omnibus uobis. Amen.«



EXPOSITIO.

Ad hoc diceret ille qui sane fidei esset: Si ego, quod utique tu fateris, sane fidei sum, omnia munda credens, hic autem infirmatur in fide, iustior causa uidetur, ut infirmus firmum sequeretur, quam ego  firmus sequerer infirmitatem illius. Non sic est, ait Paulus. Sed, licet tu sane fidei sis, hic autem infirme, tamen nos firmiores debemus sustinere, et quadam participatione imbecillitates infirmorum ad melius enutrire, et non debemus nobis placere in omnibus. Nobis non utique placeamus, sed unusquisque placeat proximo suo; et hoc in bono; quia ad edificationem proximi, qui secundum caritatem edificandus est. Nobis non utique placeamus: etenim Christus  non placuit sibi, id est non consensit infirme carni, sed sicut 79 scriptum est in psalmo  ait Christus ad Patrem: Improperia improperantium tibi quadam mole ceciderunt super me, et in morte depresserunt me. Quasi diceret: Quia eieci de templo  uendentes et ementes, in quo tibi improperabant, ideo adiudicauerunt me morti. Quid inde, diceret aliquis, si ita scriptum est? Multum utique, quia quecunque scripta sunt de Christo, ad nostram doctrinam scripta sunt, ut per doctrinam habeamus patientiam, et in patientia habeamus consolationem Scripturarum, que plurimum utilis est patientibus, et ut per patientiam et hanc consolationem habeamus spem future retributionis. Et quia merita uestra et doctrinam meam insufficientia uideo ad hec obtinenda, opto ut Deus, dator patientie et solatii, det uobis sapere idipsum, ut omnes ueram cognitionem habeatis, et hoc in alterutrum, ut quod sane sentit iste, sentiat et ille e conuerso. Sapere dico secundum, id est per Iesum Christum: ut uos unanimes uno ore et una uoluntate,  et eadem confessione honorificetis Deum et Patrem Domini nostri Iesu Christi. Non quod Deus et Pater diuersos significent, sed in eodem diuersas causas assignat: dicens eum honorificandum tum quia Deus est, tum quia Pater est Domini Iesu Christi, per quem omne bonum prouenit nobis.

Propter quod, id est ut idipsum sapiatis, et eodem animo unaque confessione Deum honorificetis; suscipite uos inuicem, ut alter alterum omni benignitate suscipiat: ad instruendum supportantes uos in alterutrum. Suscipite dico, sicut et Christus in magna altitudine suscepit uos. Suscepit utique in honorem. Honor maximus fuit remittere peccata. quem honorem augmentabis, reddendo incorruptionem.  Honorem dico Dei, id est a solo Deo datum. Deus enim per gratiam dat, et dabit hunc honorem, ad quem honorandum deficiunt merita nostra. Probat quod ait: Suscepit uos Romanos: nam Iudeos et gentiles, et primum de Iudeis ait: uere Christus suscepit uos, o Iudei. Nam ego dico  Christum Iesum ministrum fuisse circumcisionis, id est Iudeorum. Christus enim minister fuit, et quasi apostolus Iudeorum, quibus in propria persona predicauit. Hoc autem fuit non ex merito Iudeorum, sed propter ueritatem Dei, id est propter promissa Dei. Ideo propter promissa ad confirmandas, id est ut per ipsum actum confirmarentur promissiones patrum, id est facte patribus eorum. uel ita: Christus minister fuit propter ueritatem  Dei, id est propter completionem promissorum Dei: et ad confirmandas per ueritatem facti promissiones patrum, id est quas fecerant patres, id est prophete, patres Iudeorum. Deus enim et per seipsum promiserat, ut Abrahe et frequentius per prophetas. Probauit Deum suscepisse Iudeos, ad quod probandum nullam induxit auctoritatem, quia quasi omnibus patens erat. Probat idem de gentibus per auctoritates, quia dubietas quibusdam inde erat, dicens: De Iudeis hoc dico. Dico etiam quod gentes debent honorare Deum, super, id est de misericordia sibi facta. Et hoc dico sicut scriptum est in psalmo . Illud propterea in ordine psalmi uim habet; uox Filii ad Patrem: O Domine Pater, ego confitebor tibi in gentibus, id est gentes faciam  confiteri nomini tuo. Nec solum confitebor, sed etiam cantabo et exsultabo nomini tuo. Et iterum dicit Scriptura per Isaiam: O uos gentes letamini cum plebe eius , id est cum Iudeis, qui dicebantur peculiaris populus Dei, quas gentes frustra Isaias inuitaret ad letitiam, nisi consideraret earum susceptionem. Et iterum, Dauid de gentibus. Omnes gentes, id est singuli de gentibus laudate Dominum : nec solum laudate, sed etiam magnum ostendite eum operibus bonis, omnes populi, qui in singulis gentibus estis. Et rursus de eodem ait Isaias: Iesse, pater Dauid, erit radix eius originis, de qua nascetur Christus qui exsurget regere gentes: et in eo rege sperabunt gentes . Exsurrexit Christus, quia solus immunis a peccato inter omnes. Surrexit altius 80 tertia die resumpta incorruptione, cum Deus Pater dedit omne iudicium huic filio regi. Moneo ut uos suscipiatis inuicem, sed quia nec uiribus uestris, nec doctrina mea, hoc perficere potestis, precor ut Deus spei in quem spero, et uos sperare debetis, repleat uos omni gaudio, id est perfectione dilectionis: quod gaudium ut digni sitis habere, repleat uos pace, id est omni concordia. Pace dico reformata in credendo, id est in una eademque integritate fidei, ut eadem fides faciat pacem in uobis. Pax uero nutriat gaudium: repleat dico fide, pace, et gaudio, ut abundetis in spe, id est ut quanto melius agetis, firmius et abundantius speretis: et ne spes uestra perturbetur, abundetis  in uirtute Spiritus sancti, id est Spiritus sanctus copiosas uires ministret uobis perseuerandi in bono.

Paulus incipit hic conuenire quosdam Romanos, laudans eos de integritate fidei, de plenitudine dilectionis et omnis scientie. Sed tamen aliquantulum tangit eos; quia non correxerant imperfectionem errantium fratrum, cum bene possent, quia sapientes; cum deberent, quia eos diligerent; cum etiam necesse hoc esset, quia Paulus, intentus aliis, non sufficienter uacare posset correctioni Romanorum; quasi diceret: Conscientia uestra certa est de integritate fidei eorum: similiter etiam ego ipse certus sum, fratres mei, de uobis, quoniam ipsi pleni estis fide et dilectione. Nec litigatis cum fratribus uestris: repleti omni scientia; ita ut possitis monere alterutrum,  id est instruere infirmam fidem aliorum. Et licet pleni sitis dilectione et scientia, tamen audacius, id est cum aliquantula audacia scripsi uobis fratres ex parte, id est secundum eam partem, qua aliquantulum imperfecte agendo, litigia fratrum non compescuistis. Scripsi quidem non uos docens, quos sapientes scio, sed tanquam reducens uos in memoriam eorum que credo uos scire, sed non satis eorum reminiscimini. Dicerent illi: Quia perfectos nos fateris, quare nos redarguis? Audacter ait Paulus propter gratiam, id est propter dignitatem apostolatus, que data est mihi a Deo, et hoc magisterium meum cogit me ut uos sic admoneam. Data est mihi gratia ideo, ut sim minister Iesu Christi in gentibus, id est per ministerium meum gentes subiiciam Christo,  sanctificans Euangelium Dei: quod sanctifico dum idem operor quod predico. Sanctificans ideo, ut fiat accepta Deo oblatio gentium, id est ego offerens gentes acceptus sim Deo, uel ut gentes oblate accepte sint Deo. Oblatio dico accepta, et sanctificata in Spiritu sancto, quia per impositionem manus do Spiritum sanctum, quod pseudodoctores facere nequeunt. Et quia sanctifico Euangelium, igitur habeo gloriam, id est glorior multum in apostolatu meo. Gloriam dico referendam non ad me, sed ad Deum, et hoc in Christo Iesu, id est per Christum, qui me consecrauit apostolum: ideo habeo gloriam, quia non audeo loqui aliquid eorum que Christus non efficit per me ministrum, ut faciunt pseudo, qui dicunt se fecisse que nunquam fecerunt. Ea non loquor  que per me non efficit Deus, sed loquor ea que per me Christus efficit, in obedientiam gentium, id est ut uel ego obediam ipsi in gentibus, uel gentes per me obediant ei. Efficit dico per me uerbo, Christus enim loquitur in me. Efficit etiam factis, id est in operibus meis, quia quod bene loquor operor. Efficit dico in uirtute signorum et prodigiorum, ad que facienda dat mihi uirtutem. Signa uocat, ut depulsiones morborum, prodigia, suscitare mortuos. Prodigiorum dico factorum in uirtute Spiritus sancti. uel efficit Christus per me in uirtute Spiritus sancti, quem per manus meas distribuit. Sic, inquam, efficit, ut ego repleuerim, id est plenarie predicauerim Euangelium Christi, incipiendo ab  Hierusalem usque ad Illyricum mare: nec recta uia, sed per circuitum, id est singula loca circumeundo. 81 Sic autem predicaui Euangelium, non in Iudea ubi Christus nominatus est, ne edificarem super alienum fundamentum, id est super fidem quam alii apostoli predicauerant.

Nec tamen hec causa fuit quare ibi non predicauerit, sed quia Deus ad gentes eum direxit. Ne edificarem dico sic; sed sicut scriptum est in Isaia: Gentes quibus non est annuntiatum de eo, uidebunt  Deum, et qui nec etiam audierunt, intelligent. Propter quod quia rudibus et quasi lapideis predicabam, plurimum impediebar uenire ad uos, o Romani, quare necesse esset ut uos qui sani eratis, infirmos edificaretis. Olim impediebar; sed  nunc ulterius non habens locum in his regionibus, quia omnes conuersi sunt: habens autem cupiditatem ueniendi ad uos, ex multis iam precedentibus annis, in quo notare potestis quantam diligentiam habeam ad uos. Cum ego proficisci cepero in Hispaniam, spero quod uideam uos, preteriens per uos. non enim causa est quare remorer uobiscum qui fideles estis. uideam uos dico, et deducar illuc a uobis, si tamen fruitus prius fuero uobis ex parte, id est aliquando remorando uobiscum; quia hic ulterius locum non habeo et ad uos transire cupio. Igitur quod prius faciendum est operabor, scilicet ibo Hierusalem ministrare sanctis. Quando Petrus et qui cum eo erant Paulo et Barnabe dextras dedere societatis , iniunxerunt eis, ut in Ecclesiis  gentium collectiones facerent, unde ministrarent sanctis in Hierusalem, quibus infideles omnia abstulerant. uadam ministrare sanctis, quid Macedonia et Achaia, id est Ecclesie eorum probum iudicauerunt facere aliquam collectionem in pauperes sanctorum deferendam, id est, in pauperes sanctos, qui sunt Ierusalem. Probauerunt quidem hoc non a nobis coacti, sed, quia ita placuit eis; et si non placeret, debitores tamen sunt eorum et ex debito facere oporteret. uere debitores sunt eorum. Nam, si gentiles facti sunt participes spiritualium bonorum eorum sanctorum, quia sancti illi spiritualia gentibus ministrauerunt, debent etiam gentes ministrare sanctis in carnalibus. Quandoquidem hoc mihi prius faciendum restat, igitur cum hoc consummauero, et  cum assignauero, id est, sub sigillo eis reddidero fructum hunc, proficiscar in Hispaniam transiens per uos. Scio autem quoniam ueniens longo desiderio actus, ueniam ad uos in abundantia benedictionis Christi, id est, benedictionem Christi faciam abundare in uobis, impertiens illud gratie Dei quod deest. Et quia nunc iturus sum Ierusalem, igitur, obsecro uos fratres, per Dominum nostrum Iesum Christum, ut adiuuetis me in orationibus fusis pro me ad Deum, ut hoc adiutorio liberer ab infidelibus qui sunt in Iudea, et ut ita oblatio obsequii mei, id est in qua obsequor, fiat accepta sanctis in Iersosolyma, sine diminutione illis presentata; ut hoc prospere completo, ueniam ad uos in gaudio per uoluntatem  Dei, id est, sicut Deus disposuerit; et refrigere uobiscum perficiens in uobis quod imperfectum inuenero. Sed quia ad hoc neque per uos, neque per me sufficitis: Deus pacis fit faciens pacem cum omnibus uobis. Amen.



CAPUT XuI.

»Commendo autem uobis Pheben sororem nostram, que est in ministerio Ecclesie que est in Cenchris: ut eam suscipiatis in Domino digne sanctis [al., satis], et assistatis ei in quocunque negotio uestri indiguerit. Etenim ipsa quoque astitit multis, et mihi ipsi. Salutate Priscam et Aquilam, adiutores meos in Christo Iesu   et domesticam Ecclesiam eorum. Salutate Epenetum dilectum mihi, qui est primitiuus Ecclesie Asie in Christo Iesu. Salutate Mariam, que multum laborauit in uobis. Salutate 82 Andronicum et Iuniam, cognatos et concaptiuos meos, qui sunt nobiles in apostolis, qui et ante me fuerunt in Christo Iesu. Salutate Ampliatum dilectissimum mihi in Domino. Salutate Urbanum adiutorem nostrum in Christo Iesu, et Stachyn dilectum meum. Salutate Appellen probum in Christo. Salutate eos qui sunt ex Aristoboli domo. Salutate Herodianum cognatum meum. Salutate eos qui sunt ex Narcissi domo, qui sunt in Domino. Salutate Tryphenam et Tryphosam, que laborant in Domino. Salutate Persidem carissimam, que multum laborauit  in Domino. Salutate Rufum electum in Domino, et matrem eius, et meam. Salutate Asyncrytum et Philegontem, Herman, Patrobam, Hermen, et qui cum eis sunt, fratres. Salutate Philologum et Iuliam, et Nereum et sororem eius, et Olympiadem, et omnes qui cum eis sunt sanctos. Salutate inuicem in osculo sancto. Salutant uos omnes Ecclesie Christi. Rogo autem uos, fratres, ut obseruetis eos qui dissensiones et offendicula preter doctrinam quam uos didicistis faciunt, et declinate ab illis. Huiusmodi enim Christo Domino nostro non seruiunt, sed suo uentri, et per dulces sermones et benedictiones seducunt corda innocentium. uestra enim obedientia in omni loco diuulgata est. Gaudeo igitur in uobis; sed uolo uos  sapientes esse in bono, et simplices in malo. Deus autem pacis conterat Satanam [al., Satan] sub pedibus uestris uelociter. Gratia Domini nostri Iesu Christi uobiscum. Salutat uos Timotheus adiutor [al., habet frater] meus, et Lucas [al., Lucius] et Iason, et Sosipater cognati mei. Saluto uos ego Tertius, qui scripsi Epistolam hanc, in Domino. Salutat uos Gaius, hospes meus, et uniuersa Ecclesia. Salutat uos Erastus arcarius ciuitatis, et Quartus, frater. Gratia Domini nostri Iesu Christi cum omnibus uobis, Amen. Ei autem qui potens est uos confirmare, iuxta Euangelium meum, et predicationem Iesu Christi secundum reuelationem mysterii temporibus eternis  taciti,  in cunctis gentibus cogniti, soli sapienti Deo per Iesum Christum, cui honor et gloria in secula seculorum. Amen.«



EXPOSITIO.

Finita Epistola, inserit salutationes suas, dicens: Cum his que superius commendaui commendo etiam uobis Pheben sororem nostram, que est in ministerio Ecclesie, id est que ministrat necessaria cuidam Ecclesie, quam constituit Cenchris. Hoc inquam de ea commendo, ut suscipiatis eam in Domino digne sanctis, id est uel quomodo uos sanctos decet eam suscipere; uel quomodo ea sancta suscipienda est: et ei suscepte assistatis in quocunque negotio indiguerit  uestri. Per hanc Pheben euntem Romam, dicitur Apostolus misisse suam Epistolam, quam ideo commendat, ut Romani, audita auctoritate eius, acquiescant ei in omnibus, que bene suadebit. Assistendum est ei: etenim ipsa astitit multis sanctis, et mihi ipsi ministrando. Salutate etiam Priscam et Aquilam, adiutores meos in Christo Iesu. uel salutate in Christo, qui uterque supposuerunt suas ceruices pro anima mea. Hi Paulo in multis periculis et carceribus subuenerunt. Quibus non ego solus gratias ago; sed etiam cuncte Ecclesie gentium, qui modo non haberent apostolum suum, nisi per adiutorium istorum. Salutate et domesticam Ecclesiam, id est familiam eorum. Salutate Epenetum dilectum mihi, qui est primitiuus Asie in Christo. Hic primus de  Asia fidem accepit a Paulo. Salutate et Mariam, que multum laborauit in uobis, ab errore reuocando uos. Hec Maria dicitur nuntiasse Apostolo dissensionem Romanorum: qua occasione scripsit eis hanc Epistolam. Et hec Romam redierat, et ideo dicit eam laborasse. Salutate Andronicum et Iuliam, cognatos meos, in genere Iudeorum: et concaptiuos meos; qui sepe mecum capti fuerunt, qui sunt nobiles in apostolis. Hi de septuaginta duobus fuisse creduntur: qui et ante me fuerunt in Christo, qui prius Paulo ad fidem conuersi sunt. Salutate Apellen probum in Christo. Salutate eos qui sunt ex domo Aristoboli, id est familiam quia fidelis est. Dominum nequaquam, quia 83 infidelitatis est reus. Salutate eos qui sunt ex domo  Narcissi, nec omnes, sed eos qui sunt in fide in Domino. Aliqui enim ex eius familia adherent domino suo in infidelitate. Salutate Rufum electum in Domino, et matrem eius, ac meam. Eius secundum carnem, meam secundum beneficium. Et, ut finem faciam, salutate uos inuicem ex parte mea in osculo sancto, id est alter alteri dicat; aut ex parte Pauli, osculantes se in osculo pacis in loco eius. Sicut ego, sic omnes Ecclesie Christi salutant uos. Ideo Paulus ex nomine probatas salutauit personas, ne, cum modo suadet Romanis a pseudo declinare, forte possent de aliquo horum dubitare quos salutauit. uos autem fratres salutatos rogo ut obseruetis, id est ut callide custodiatis uos ab eis qui faciunt dissensiones,  et etiam offendicula, precipitando in peccatum. Docentes quod preter doctrinam est, quam uos a me didicistis; et, ut uos obseruetis, declinando penitus, separamini ab illis, quia qui eiusmodi sunt non seruiunt Christo Domino nostro, sed suo uentri. Querunt enim que sunt, non que Iesu Christi. Et hi tales seducunt corda innocentium, id est simplicium per dulces sermones, id est seductorios, et per simulatas benedictiones. Debetis declinare ab nis: nam obedientia uestra et bonum eius diuulgata est in omnem locum, et propterea gaudeo in uobis. Sed tamen uolo uos sapientes et astutos esse in bono, et in malo simplices, ut malitia pueri sitis. Licet dixerim uos sapientes, tamen quia sapientia uestra parum ex se sola potest, precor ut Deus pacis  conterat Satanam, et membra eius sub pedibus uestris prostrata, et hoc uelociter. His dictis salutat eos Paulus, dicens: Gratia Domini nostri Iesu Christi sit uobiscum. Salutat uos Timotheus adiutor meus, et Lucas, et Iason, et Sosipater, uel pater Sosii, qui sunt cognati mei. Saluto uos ego Tertius, qui scripsi Epistolam in Domino. Hic Tertius erat notarius Apostoli, qui salutationibus aliorum suam inseruit. Ad salutationes suas reuertitur Paulus, et ait: Salutat uos Gaius hospes meus, et uniuersa Ecclesia,  id est familia eius. Salutat uos Erastus, arcarius, id est thesaurarius ciuitatis, et Quartus frater. Omnes isti sic dicentes: Gratia Domini Iesu Christi cum omnibus uobis. De omnibus autem bonis uestris sit Deo honor et gloria. Ei dico qui potens est confirmare uos, iuxta Euangelium meum, id est sicut ego predico uobis, et iuxta predicationem Iesu Christi, cuius predicatio eadem est cum meo Euangelio. Euangelii dico et predicationis habiti secundum reuelationem mysterii. Mysterium uocat saluationem hominum: que occulta fuit semper ante aduentum Christi, sed per eum reuelata. Mysterii dico taciti temporibus eternis ante Christum: quod mysterium nunc in tempore gratie patefactum est per scripturas prophetarum, nunc tandem intellectas per Christum.  Patefactum dico secundum preceptum eterni Dei, cui ab eterno hoc in patulo erat: Patefactum ideo ad obeditionem fidei in cunctis gentibus, id est ut cuncte gentes obediant fidei. Quia si querere uelis quare olim tacitum nunc reuelatum, frustra hoc inquiris: quia mysterii dico cogniti soli sapienti Deo: qui solus semper causam eius sapuit. Patefactum dico per Iesum Christum. Cui Christo, scilicet qui potens est, sit honor et gloria in secula seculorum. Amen.



[IN PRIMAM EPISTOLAM AD CORINTHIOS.]



PROLOGUS IN PRIMAM EPISTOLAM AD CORINTHIOS.

 Epistola prima ad Corinthios multas causas diuersasque complectitur. Quarum partem relatione fratrum cognouit Apostolus. Partim ipsorum Corinthiorum sunt litteris indicate. Nonnullas uero pro officii sui cura aut ordinat aut emendat, et uariis curationibus medetur diuersa infirmitate languentibus. Nam apud eos primum curatur dissensionis uitium, quod multi pseudoapostolorum intulerunt, unitatem scindentes Ecclesie, ut proprii nominis facerent sectatores, quod his exprobrat 84 uerbis Apostolus. Hoc autem dico quod unusquisque uestrum dicit: Ego quidem sum Pauli: ego autem Apollo: ego uero Cephe: ego autem Christi . Et ob hoc quidem horum se dicit facere nominum mentionem, ut multo magis erubescant id se facere  sub falsorum apostolorum nominibus: quod etiam si sub Pauli et Petri fieret nomine, displiceret. Secunda causa eius inducitur, qui paterne oblitus reuerentie, uxorem sibi non erubuit facere de  nouerca. Quod facinus licet fornicationem appellauerit Apostolus, tamen ita condemnauit, ut in ultionem facti auctorem talis operis diabolo iudicauerit deputandum: imposita iudiciorum et litium tertia questione. Quarto loco matrimoniorum iura tractantur his. Quinto loco uirginitatis consilium uelut e uicino coniungitur. Sexto loco de escarum licentia disputatur. Septimo atque octauo loco de attundendo uiris, et mulieribus uelando capite, ac sacramentorum communione precipitur. Nono loco emulatio que diuersitate donorum spiritualium noscebatur, sub exemplo membrorum et corporis castigatur. Decimo resurrectionis spes multis et argumentis et rationibus approbatur. Ultimo de colligendis ad necessitatem sanctorum nomine  caritatis cura uel edificatio cultui imponitur. Interseruntur his pauca que aut  pendent ex superioribus, aut habent, licet proprias, tamen paruulas actiones.





ARGUMENTUM.


Corinthii sunt Achaici: et hi similiter ab Apostolo audierunt uerbum ueritatis, et subuersi sunt multifarie a falsis apostolis. Quidam a philosophie uerbosa eloquentia; alii secta legis Iudaice inducti sunt. Hos reuocat Apostolus ad ueram fidem et Euangelicam sapientiam: scribens eis ab Epheso per Timotheum, discipulum suum.



ARGUMENTUM B. BRUNONIS IN EAMDEM.


 Paulus predicauerat Corinthiis, et eos ad fidem conuerterat: apud quos per annum et dimidium  commoratus est: uidens quod diu et in multis consulendum esset Corinthiis, quia  nimis adherebant carnalitati. Quandiu autem Paulus presens fuit, adheserunt cum simplicitate preceptis eius: quibus ipse quasi simplicibus simpliciter predicauerat, sciens carnalitati eorum potius obesse  mysteria fidei, si eis reuelarentur quam prodesse: et ideo bonum iudicauit simplicitatem eorum magis in simplicibus fouendam esse, quam in altitudine mysteriorum Dei  corrumpendam. Sed Paulo a Corinthiis reuerso, introierunt in eos pseudodoctores, qui bonam simplicitatem prioris doctrine inuerterent: quorum doctrina quia in mundanis rationibus uersabatur, que penitus spirituali doctrine contradiceret, cepit magis allicere, et ad persuadendum sibi adducere Corinthios, quia magis mundo adherebant quam Deo, et destruere in eis, calliditate humane rationis, quod Paulus edificauerat, sequendo simplicitatem fidei. Corinthii autem declinantes ab instructione Pauli, precipitati sunt in multos errores,  ut estimarent merita baptizantium prodesse baptisatis quanto maiora essent, et nocere si minora fuissent. Et hoc modo homini tribuebant, quod solius Dei erat, scilicet dimittere peccata. Qua de re fiebat, ut qui a digniore baptizatus erat, iudicaret minus  se dignum eum qui a minus digno baptizatus esset: in hoc utique derogando Deo errabant, etiam in eo, quia corpus Domini paululum discernebant ab aliis cibis. Iterum in eo quia uiri uelato capite, mulieres discooperto orarent. Erat etiam alius error, quia futuram resurrectionem non  85 credebant. Accusabantur etiam inde, quia audiebatur inter eos fornicatio, quam nec paterentur gentiles. Quidam enim eorum nouercam suam duxerat in uxorem: quem nec corrigendo emendauerant, nec participationem Ecclesie huic tam facinoroso interdixerant; sed per illicitam patientiam huic incestui consentire uidebantur. Quibus erroribus cognitis, Paulus per Sosthenem missum sibi cum Epistola a fratribus, qui erant Cles, qui locus in  archiepiscopatu Corinthiorum claudebatur, scripsit ad eos hanc Epistolam, in qua agit de Corinthiis errantibus: errores eorum enumerando, eosdemque congruis rationibus improbando, ea utique intentione ut ab his uitiis eos retrahat.



EPISTOLA AD CORINTHIOS PRIMA.



CAPUT PRIMUM.


»Paulus uocatus apostolus Christi Iesu per uoluntatem Dei, et Sosthenes frater Ecclesie Dei, que est Corinthi, sanctificatis in Christo Iesu uocatis sanctis, cum omnibus qui inuocant nomen  Domini nostri Iesu Christi, in omni loco ipsorum et nostro. Gratia uobis et pax a Deo Patre nostro, et Domino Iesu Christo. Gratias ago Deo meo semper pro uobis in gratia Dei, que data est uobis in Christo Iesu: quod in omnibus diuites facti estis in illo, in omni uerbo, et in omni scientia: sicut testimonium Christi confirmatum est in uobis; ita ut nichil uobis desit in ulla gratia, exspectantibus reuelationem Domini nostri Iesu Christi, qui confirmabit uos usque in finem sine crimine, in die aduentus Domini nostri Iesu Christi. »Fidelis Deus, per quem uocati estis « in societatem Filii eius Iesu Christi Domini nostri. Obsecro autem uos fratres, per nomen Domini nostri Iesu Christi, ut idipsum dicatis omnes, et  non sint in uobis schismata: sitis autem perfecti in eodem sensu, et in eadem scientia. Significatum est enim mihi de uobis, fratres mei, ab his qui sunt Cles, quia contentiones sunt inter uos. Hoc autem dico quod unusquisque uestrum dicit: Ego quidem sum Pauli; ego autem Apollo ; ego uero Cephe; ego autem Christi. Diuisus est Christus? Nunquid Paulus crucifixus est pro uobis? Aut in nomine Pauli baptizati estis? Gratias ago Deo meo quod neminem uestrum baptizaui, nisi Crispum et Caium, ne quis dicat quod in nomine meo baptizati estis. Baptizaui autem et Stephane domum: ceterum nescio si quem alium uestrum baptizauerim. Non enim misit  me Christus baptizare, sed euangelizare: non in sapientia uerbi, ut non euacuetur crux Christi. uerbum enim crucis pereuntibus quidem stultitia est, his autem qui salui fiunt, id est nobis, uirtus Dei est. Scriptum est enim: »Perdam sapientiam  sapientium, et prudentiam prudentium reprobabo .« Ubi sapiens? ubi scriba? ubi inquisitor huius seculi? Nonne stultam fecit Deus sapientiam huius mundi? Nam quia in Dei sapientia non cognouit mundus per sapientiam Deum: placuit Deo per stultitiam predicationis saluos facere credentes. Quoniam et Iudei signa petunt, et Greci sapientiam querunt. Nos autem predicamus Christum crucifixum: Iudeis quidem scandalum, gentibus autem stultitiam: ipsis autem uocatis Iudeis atque Grecis Christum Dei uirtutem et Dei sapientiam; quia quod stultum est Dei sapientius est hominibus, et quod infirmum est Dei fortius est hominibus. uidete enim uocationem uestram, fratres, quia non multi sapientes  secundum carnem, non multi potentes, non multi nobiles, sed que stulta sunt mundi elegit Deus, ut confundat sapientes; et infirma mundi elegit Deus, ut confundat fortia: et ignobilia mundi, et contemptibilia elegit Deus, et ea que non sunt; ut ea que sunt destrueret: ut non glorietur omnis caro in conspectu eius. Ex ipso autem uos estis in Christo Iesu, qui factus est nobis sapientia a Deo, et iustitia, et sanctificatio, et redemptio, ut, quemadmodum 86 scriptum est, »Qui gloriator, in Domino glorietur .«



EXPOSITIO.

Paulus, etc. Quia auctoritate opus erat ad premendam  Corinthiorum superbiam, nomen auctoritatis ponit dicens: Paulus, quod utique nomen ubique notum est. Paulus dico, uocatus a Deo, id est apostolus diuina uocatione constitutus. uel uocatus ab omnibus; quia iam omnes noscunt eum esse apostolum. Apostolus dico, id est legatus Christi Iesu, id est non se presumptuose ingerens ut pseudo, sed legatus Christi Iesu; nec a Christo missus per exercende ire opportunitatem, ut Saul: sed per uoluntatem, id est per beneplacitum Dei. Paulus utique et cum eo Sosthenes frater; non quia Sosthenes in hac Epistola quidquam scripserit, sed ut Paulus per hoc ostendat omnes errores se cognoscere, quia qui de eisdem erat, et inter eos conuersabatur, ei nuntiauerat; ideo etiam ut ostendat  Sosthenem errores eorum nuntiasse sibi, non malo animo contra eos habito, sed desiderio correctionis eorum. Paulus, inquam, et Sosthenes frater, scribunt Ecclesie Dei, que est Corinthi. Ecclesie dico sanctificatis, id est a peccatis in baptismo iustificatis. Et hoc totum in Christo Iesu, non per meritum baptizantium. Quia ecclesia collectiuum nomen est, satis congrue iungitur plurali, ut dicamus Ecclesie sanctificatis; nec solum per Christum sanctificatis, sed per gratiam eiusdem uocatis sanctis, id est ad hoc, ut sanctificarentur ut totum, et sanctificatio ad uocationem, ipsaque sanctificatio ex Deo esse cognoscatur, et omne meritum baptizati et baptizatoris excludatur. Paulus scribit Ecclesie Corinthiorum cum omnibus, id est et omnibus Ecclesiis, in eisdem  erroribus detentis. Omnibus, dico, qui inuocant nomen Domini nostri Iesu Christi, quem in eo quem inuocant, confitentur solum esse iustificantem. Nec omnibus Ecclesiis dico per mundum, sed his que sunt in omni loco ipsorum Corinthiorum, id est omni Ecclesie metropoli Corinthiorum supposite, et in eumdem errorem lapse, que Ecclesie et si locus ipsorum Corinthiorum sunt, quia eis preferuntur nostro etiam loco, quia sic eas Corinthiis suppono: ut tamen prouidentiam meam illis semper adhibeam, quemadmodum Corinthiis. Hoc ideo Paulus ait, ne Corinthii dicerent: De nobis tantum habes iudicare, nos uero de subditis. Cuius moris adhuc tenetur regula, quia summus pontifex, et si Ecclesias Ecclesiis subiecerit, de omnium tamen errore  discutit, sed ex iure mediantibus metropolitanis. Paulus et Sosthenes scribunt hoc Corinthiis: Gratia sit uobis et pax. Cum inter Corinthios quidam essent, qui gratiam sibi datam in baptismo custodissent integram, bene agendo: quibus utique remissio non erat optanda, quam iam acceperant, et acceptam firme tenuerant. Cum uero inter eosdem alii essent, qui gratiam acceptam errando annichilauerant, et his iterata remissio esset necessaria, pro hac diuersitate perfectorum et imperfectorum, diuerso modo optanda est hec gratia, ut dicamus uobis, qui iterum peccatis, sit secunda gratia, id est iterato remittantur peccata; uobis autem qui acceptam iustificationem non irritam fecistis peccando, sit gratia,  id est accepte iustificationis perseuerans custodia. Sic de pace: Peccatoribus sit pax animi restituta; non peccantibus tranquillitas animi perseueret. Gratia, inquam, et pax sit uobis a Deo Patre nostro, et Domino Iesu Christo, a quo solo credite esse omnem iustificationem: excluso omni merito baptizatoris. Quia de Corinthiis quidam erant perseuerantes in doctrina Pauli, non communicantes errori aliorum, primum separatim loquitur istis, ut audito quod bonum suum tante auctoritatis sit apud Apostolum, magis animentur ad bonum: ideo et ut per hoc magis incumbant correctioni errantium fratrum et ut errantes absque reclamatione obediant istis, cum audierint perfectionem eorum tanti esse apud Apostolum.

 Unde sic ait: Gratias ago Deo meo, id est quem meum facio, non detrahendo ei, quemadmodum pseudo, qui dicunt merita baptizantis nocere uel prodesse baptizatis. Gratias utique ago Deo meo pro 87 uobis semper, id est in omni oratione mea. Ago, inquam gratias in gratia, id est in consideratione gratie Dei, perseuerantis in uobis: que gratia data est uobis in Christo Iesu, id est per Christum Iesum, qui homini reconciliato Deo ministrat hanc gratiam. De hoc utique gratias ago; quia, id est quod facti estis diuites in omnibus, quia et singulas gratias, et omnes copiose habetis. Facti dico in illo, id est per Christum, cuius sola misericordia dat gratiam. In omnibus dico, scilicet in omni uerbo, id est in omni doctrina spiritualium, mediocrium, et simplicium;  diuites etiam in omni scientia litterali, morali, et allegorica: ita diuites in omnibus, sicut testimonium Christi, id est doctrina de Christo attestata uobis per Scripturas, sicut, inquam hoc, testimonium confirmatum est, id est firmiter perseuerat in uobis. Ad quem modum enim firmam tenuistis fidem Christi, ad eum modum ditauit uos Deus suis gratiis: cuius rei confirmatio uestra causa et similitudo fuit. Ita utique testimonium Christi confirmatum in uobis, ut nichil desit uobis in ulla gratia, id est ut omnem gratiam tam firmiter teneatis, quanta firmitate uobis tradita est. uobis dico exspectantibus reuelationem Domini nostri Iesu Christi, id est propter securitatem quam ex conseruata iustificatione habetis, secure  prestolamini diem uestre dissolutionis in qua reuelabitur uobis. Dum enim uiuimus, anima nostra circumsepta carne nequit intueri diuinam essentiam, quam plenius intuebitur, dum a mole carnis liberabitur. Quam reuelationem qui bene agit, secure exspectat; qui uero male, potius fugere hanc uidetur quam exspectare. uos utique Christum exspectatis, qui quemadmodum uos confirmauit in preterito, sic etiam confirmabit continue usque in finem, id est usque in diem dissolutionis uestre. Nec ita dico confirmabit, ut a uenialibus uos cohibere possitis, sed confirmabit sine crimine, id est immunes factos a capitalibus. In finem dico, scilicet usque in die aduentus Domini nostri Iesu Christi, qui unicuique iusto aduenit, in dissolutione suscipiens animam  eius transferendam. Ideo sic determinauit sine crimine, ne si forte uiderent eos in uenialibus cadere, insultarent et dicerent: Ecce nunc apparet iustitia eorum quos Paulus tanti faciebat. uere de cetero confirmabit; nam hoc promisit, dicens: »Ecce ego uobiscum sum omnibus diebus usque ad consummationem seculi .« Deus utique, qui promisit, fidelis est et mentiri non potest: unde confido, quia confirmabit; confido etiam ideo, quia per quem Deum uocati estis. Qui si uos dum in peccato essetis, per misericordiam uocauit, credendum est utique quod iam iustificatos et iam promerentes confirmet de cetero. Per quem utique uocati estis in habendam societatem Filii eius, id est ut pro modo uestro in iustitia cum Filio eius permaneatis. Nec  adoptiui filii dico, sed Iesu Christi nostri proprii et consubstantialis.

Postquam perfectos in bono suo corroborauit, conuertit sermonem ad eos qui peccauerant in predictis, dicens: uos perfectos de confirmatione uestri laudo; sed uos qui erratis obsecro, id est omni districtione coniuro per nomen Domini nostri Iesu Christi, quos tamen fratres appello, licet erraueritis. Ideo fratres eos uocat, ne si, non fratres eos appellaret, pre nimietate peccati desperarent. Obsecro, inquam, uos ut omnes dicatis idipsum, id est ut omnes confiteamini solum Deum posse peccata dimittere; et hoc dicendo non sint in uobis schismata, id est alique scissure infidelitatis. Schismata non sint; sed sitis perfecti in eodem sensu, id est in eadem  uoluntate, et in eadem scientia, ut idem et uelitis et sciatis: sunt enim qui idem uolunt, nec tamen idem sciunt. Sunt alii quorum diuersa est uoluntas, et tamen est eadem scientia. Propterea sic uos obsecro, quia significatum est mihi per litteras de uobis fratres mei, quod per eam predicta repetit. Significatum est utique ab his qui sunt Cles, quia, id est quod contentiones sunt inter uos, id est quod alter contendat in alterum. Cles nomen est loci in archiepiscopatu Corinthiorum, unde hec contentio mandata fuerat ipsi per Sosthenem. Quod nomen hic ideo ponit, ne errorem suum dissimulare uelint Corinthii. Scientes quod Paulus ab eisdem qui inter eos conuersantur, hoc agnouerit. Nec solum quod  88 contendatis noui, sed etiam uerba ipsius contentionis. Hoc autem dico, quod dicit unusquisque uestrum preferens se de baptizatore suo alter in alterum. Hoc utique dicit: Ego quidem longe maiori iustitia discretus ab illo, qui inferiorem habuit, baptizatorem. Ego quidem sum Pauli. Ego autem Apollo, qui erat archiepiscopus Corinthiorum. Ego uero Cephe, id est Petri. Non ideo hec nomina ponit quod de his gloriarentur, cum nec Petrum uidissent; sed ideo, quia si nomina illorum pseudo, de quibus gloriabantur, reponeret, dicerent Paulus quia inuidet istis, nollet nos gloriari de nominibus eorum, sed bonum iudicaret, si de nomine suo sociorumque gloriaremur. Ad hoc remouendum posuit Paulus nomen suum et Petri ostendens quod suo nomine  nollet eos gloriari. Quod si non de nomine Pauli, multo minus gloriandum est de pseudodoctoribus. Infideles hoc dicunt: Ego Pauli, ego Cephe. Sed fidelis dicit: Ego sum Christi cuius gratia sola iustificat. Et quia hic dicit se esse Pauli, hic alterius, ergo Christus diuisus est, et iam non unus sed multi Christi sunt. Quisque enim baptizatorem suum facit Christum, dum dimittere peccata, quod Christi solum est, attribuit illi. uel ita: Christus diuisus est, quia diuisim dat munera gratie sue, dum minus per istum, magis per illum iustificat. uel quia sic male dicendo erratis, propterea Christus diuisus separatus est a uobis. uos Christum diuiditis, faciendo quisque suum Christum. uel creditis Christum diuisim dare gratiam, sed nunquid Paulus,  quem aliqui in uobis Christum suum faciunt, uel propter cuius meritum creditis Christum melius dare uni quam alii? Sed nunquid Paulus crucifixus est pro uobis? Hoc utique negare non potestis, quoniam per Christum redempti sitis, quem Paulus non attigit. Aut nunquid in nomine Pauli baptizati estis?

Si utique uerba baptismi solerter attenderitis, quibus Deo soli confitemini, intelligeretis omnem iustificationem esse ex Deo; et quandoquidem hoc bonum baptismi uobis errantibus fit in malum, ideo quia hoc bonum non feci, gratias ago Deo meo quod neminem uestrum baptizaui nisi Christum et Gaium; propterea nolo aliquos baptizasse, ne dicat aliquis  quod in nomine meo baptizati estis. Cum Crispo et Gaio baptizaui et domum, id est familiam Stephane. De his recordor; sed nescio si forte aliquem alium baptizauerim. Ideo tam paucos baptizaui, quia Christus non misit me baptizare. In hoc multum humiliat ministerium baptizandi, ubi dicit se non esse missum ad hoc, quod etiam facere possunt quilibet infideles, si necessitas poposcerit. In quo tamen Corinthii uicissim se preferebant alter alteri. Dicit hic sacramentum Ecclesie ideo tempore necessitatis concessum esse, etiam infideli; quia est illud, sine quo nemo potest saluari. Sed alia sacramenta promissa sunt ideo solis ministris, quia si ad salutem prosint, non sunt tamen ea sine quibus homo nequeat saluari; quia sola fides baptismatis  ad salutem sufficit. Hic de baptismo finem facit, et de predicatione sua sermonem incipit, dicens: Christus non misit me baptizare, sed euangelizare. Predicare quidem misit me, non in sapientia uerbi, id est non in uerbosa sapientia mundi; et hoc ideo, ut non euacuetur crux Christi. Si enim rationes humane sapientie sequerer, que penitus destruunt immortalem mori posse, mortuum iterum uiuere, iam penitus comprobaretur Christum non gustasse mortem crucis, et sic destrueretur pretium totius salutis: quare non in uerbosa sapientia mundi missus sum, secundum quas rationes facile euacuari potest crux Christi. uere si sequerer sapientiam mundi, euacuaretur crux Christi. Nam uerbum, id est predicatio crucis pereuntibus, id est sapientibus  mundi, qui ideo pereuntes dicuntur, quia sapientia corum cito peribit et destruetur. uel quia propter hanc sapientiam peribunt et damnabuntur. uerbum utique crucis sapientibus quidem huius mundi stultitia est; quia humana ratio neminem cogit ut Christus, qui immortalis erat in natura, mori potuerit, qui mortuus iterum uixerit. Pereuntibus quidem est stultitia; sed his qui salui fiunt, id est, nobis, qui a uerbosa sapientia declinamus, nobis utique uerbum 89 crucis est uirtus Dei. Considerantes enim per tantam debilitatem  superari antiquum hostem, cuius fortitudo in omne genus hominum preualuerat, miramur in hoc magis uirtutem Dei, ubi per debilitatem destruxit fortitudinem. Quia si per apertam fortitudinem minorem exstingueret potentiam,  uere non in sapientia uerbi misisset me Deus: sic enim scriptum est in Abdia: Ego perdam  sapientiam sapientium ; siue quia destruam illam, siue quia damnabo illos, propterea adheserunt humane sapientie. Nec solum sapientiam perdam, sed etiam prudentiam, id est prouidentiam qua callide sciunt premunire sententias suas, ne aliqua impugnatione frangantur. Quidam enim habent sapientiam artis, qui tamen nesciunt se satis premunire contra cauillationes obiicientis. Illam utique prudentiam reprobabo; quia neminem de huius mundi prudentibus in ministerio mee predicationis assumam; uel iungitur ibi ubi ait: pereuntibus. uere pereuntes:  nam scriptum est: »Perdam sapientiam sapientium.« et uere huiusmodi prudentes reprobati sunt. Hec sunt uerba Apostoli. Nam ubi est sapiens, id est logicus ille qui in argumentatione sua confidit: et ubi est scriba, id est ethicus qui de moribus agit; et ubi conquisitor huius seculi, id est physicus, qui naturas omnium rerum conquirit? Si logicus ille dicat, si peperit, cum uiro concubuit, mentitur; quia Maria sine coitu uirili de Spiritu sancto concepit. Si ethicus de moribus, de cultura idolorum doceat, repellitur; quia noui mores, nouus cultus inductus est. Si iterum physicus dicat repugnare nature, ut uirgo pariat, mortuus uiuat, mendacii reus est. Quandoquidem et sapiens, et scriba, et physicus repelluntur, nonne per hoc palam  est, quod Deus fecit, id est comprobauit esse stultam sapientiam huius mundi; ideo Deus sapientiam huius mundi repellit: nam sic placuit Deo; et cum audias hoc placere Deo, causam huius ne quesieris. Placuit utique Deo per stultitiam predicationis, id est et per stultam rem predicatam et per stultos predicatores saluos facere credentes in se: ideo per stultitiam placuit ei saluare credentes, quia mundus, id est homines mundi non cognouerunt Deum per carnalem sapientiam.

Quod si aliqui philosophi intellexerunt esse unum Deum, qui omnia creasset, non tamen hoc cognouerunt in sapientia Dei, id est ut intelligerent consilium Dei, quo ordine disponebat saluare perditum hominem per incarnationem uerbi, et cetera. uel  ita, quod mundus non cognouit Deum per suam sapientiam. Hoc fuit in sapientia Dei, id est ita placuit sapientie Dei, ut mundane non admisceret suam. uere per stultitiam saluauit credentes: nam et res predicata stulta fuit, et predicatores stulti. uere per rem stultam predicatam; nam quoniam Iudei qui iam per signa Deum ut in Aegypto cognouerant, petunt adhuc signa, ad comprobandum esse uerum de Christo quod predicatur; et Greci, id est gentiles qui Deum ignorant, querunt sapientiam, id est uolunt sibi per mundanas rationes approbari quod de Christo dicitur: Nos autem, ut satisfaciamus Iudeis, predicamus Christum uirtutem Dei, quia Iudei uirtutem miraculorum requirunt: Grecis uero querentibus sapientiam predicamus Christum esse sapientiam  Dei, quod utrumque electis quidem Iudeis et Grecis uirtus est et sapientia, sed reprobatis scandalum est et stultitia. Et ideo diximus per stultam rem saluos fieri credentes. Nunc litteram exponamus. uere per stultitiam Deus saluat credentes; quoniam Iudei quidem petunt signa, qui per miracula Deum cognoscere consueuerunt. Et Greci mundanam querunt sapientiam, quia aliud non intelligunt. Nos autem stulti predicamus rem stultam, scilicet Christum crucifixum: Iudeis quidem scandalum, quia improperatur eis quod regem suum crucifixerunt; Gentibus autem stultitiam, quia intelligere nesciunt qua ratione quem Deum dicimus, eumdem mortuum fuisse dicamus. Iudeis quidem  et Grecis reprobatis scandalum est et stultitia; sed ipsis Iudeis atque Grecis uocatis, id est a Deo electis, predicamus Christum uirtutem Dei, quod Deus maius miraculum 90 operari non potuit quam per mortem destruere mortem. Predicamus etiam Christum sapientiam Dei; quia maior sapientia nequit inueniri quam per humilitatem superbiam et per debilitatem destruere fortitudinem. uere Christus est sapientia Dei. Nam illud Dei quod est stultum secundum estimationem hominum, sapientius est hominibus. uel quia homines tantam sapientiam capere, uel tam sapienter operari nequeunt. Et uere Christus est uirtus Dei. Nam illud Dei, quod est infirmum, uel stultum secundum estimationem hominum, sapientius est hominibus. uel quia homines  tantam sapientiam capere, uel tam sapienter operari nequeunt. Et uere Christus est uirtus Dei. Nam illud Dei, quod est infirmum secundum carnales, hoc est fortius hominibus. uel quia intelligere uirtutem hanc nesciunt. uel quia tanta fortitudine nichil facere queunt. uel aliter superior littera iungitur ita: ideo mundus non cognouit Deum per sapientiam; quoniam Iudei petunt signa, et Greci sapientiam; nos uero predicamus Christum crucifixum; Iudeis quidem non signum sed scandalum; Grecis autem uel gentibus non sapientiam sed stultitiam. Et quia in cruce Christi nec uirtutem nec sapientiam mundus intelligit: ideo Deum non cognouit. Et est ibi finis sententie. Sed licet reprobis Iudeis atque Grecis Christi crux scandalum sit et stultitia,  tamen ipsis Iudeis uocatis atque Grecis Christus est Dei uirtus et Dei sapientia. Sequens littera non mutatur; probauit ex parte quod per stultitiam: nam per stultam rem predicatam saluarentur credentes; probat nunc aliam partem scilicet, quod per stultos predicatores saluauerit Deus credentes, dicens: uere per stultitiam saluauit Deus credentes.

uidete enim uocationem, id est uocatores uestros per quos ad fidem uocati estis. Hoc, inquam, uidete de eis; quia non multi sapientes, et cetera. Sed que stulta sunt elegit Deus in ministerio uocationis uestre. uel ita iungitur ad proximum. uere illud Dei quod stultum et infirmum est, sapientius et fortius est hominibus. Nam modo uidete uocatores uestros, inuenietis eos stultos et infirmos. Et secundum hanc  continuationem illud procedens, id est quod stultum et infirmum est Dei, sapientius et fortius est hominibus, respicit ad comprobandum predicatores stultos fuisse; sicut in precedenti uoluit ad hoc ostendendum, quod res predicata fuerit stulta. In sequenti etiam notatur effectus huius stultitie et insipientie. uidete, inquam, uocationem uestram, id est per quos uocati estis fratres; quia in eis non sunt multi sapientes secundum carnem, id est carnalem sapientiam; non sunt multi potentes secundum carnem; non multi nobiles, secundum carnis generositatem. Dicunt sancti ideo Paulum dixisse, non multi, quia ipse fuit secularium litterarum perfectus, terrenarum opum diues, Romana parentela conspicuus. uocatores utique uestri, nec sapientes  nec nobiles, sed Deus elegit ea que stulta sunt mundi, id est que mundus stulta reputat, ut per hec Deus stulta confundat, id est erubescere faciat sapientes mundi, uidentes se non posse resistere argumentis suis stultis predicatoribus Dei. Elegit etiam Deus infirma mundi: eos scilicet qui nullius potentie erant in mundo, ut per hec infirma confundat fortia, id est potentes mundi erubescere faciat. Et ignobilia mundi, id est eos qui de genere suo non possent gloriari; et contemptibilia, id est eos, in quibus nec aliqua personarum reuerentia; hec elegit Deus, et  et ea que non sunt, id est que nulla esse mundo uidebantur, hec elegit Deus, ut per ea que non sunt destrueret ea que sunt, id est que bona mundi esse uidentur. Et hoc totum  sic ideo fecit Deus, ut omnis caro non glorietur, id est ut omni carni conueniat non gloriari in conspectu eius, scilicet quia si predicatores abiectionem sui considerarent: uel gentes eos conuerse intelligerent, nichil sibi, sed totum referendum esse gratie Dei. uel ita: Ut eius non sic obliquetur, non glorietur omnis caro in conspectu eius Dei, id est considerans uirtutem Dei et infirmitatem suam; nec predicator sibi nec subditi ascribant aliquid magistris, 91 sed totum gratie Dei. Sed licet predicatores stulti essent et infirmi, uos tamen nichil minus propter hoc habuistis: estis enim in Christo Iesu fideles facti. Et cum tanta infirmitas predicatorum appareat, uos tamen nichil minus habetis; constat  per hoc totum esse ex ipso Deo, et nichil ex merito doctorum.

Hic optime consideratur effectus stultitie et infirmitatis. uos, inquam, estis in Christo Iesu, qui Christus factus est nobis sapientia a Deo, quia Deus per Christum instruens nos, effecit nos sapientes ministeriorum Dei; et ut sapientes efficeret, factus est nobis iustitia, faciens nos uiuere in iustitia uirtutum. Ut autem in iustitia uiueremus, factus est nobis sanctificatio. Sanctificauit enim nos remittendo peccata; et ut sanctificaret, factus est redemptio, id est dedit pretium sanguinis sui, quo nos redimeret, ut redemptos sanctificaret; sanctificatos in iustitia uirtutum confirmaret, et in iustitia manentibus sapientiam daret. Hec omnia factus  est nobis, ut quicunque gloriatur, glorietur non in se, uel in doctoribus, sed in Deo: ad quem modum scriptum est in Ieremia sic: In hoc glorietur qui gloriatur scire et nosse me, quia ego sum Dominus .



CAPUT II.

»Et ego cum uenissem ad uos, fratres, ueni non in sublimitate sermonis aut sapientie, annuntians uobis testimonium Christi. Non enim iudicaui me scire aliquid inter uos, nisi Iesum Christum, et hunc crucifixum. Et ego in infirmitate et timore et tremore multo fui apud uos: et sermo meus et predicatio mea non in persuasibilibus humane sapientie uerbis, sed in ostensione spiritus  et uirtutis: ut fides uestra non sit in sapientia hominum, sed in uirtute Dei. Sapientiam autem loquimur inter perfectos. Sapientiam uero non huius seculi, neque principum huius seculi, qui destruuntur, sed loquimur Dei sapientiam in mysterio, que abscondita est, quam predestinauit Deus ante secula in gloriam nostram, quam nemo principum huius seculi cognouit; si enim cognouissent, nunquam Dominum glorie crucifixissent. Sed sicut scriptum est: »Quod oculus non uidit, nec auris audiuit, nec in cor hominis ascendit, que preparauit Deus his qui diligunt illum .« Nobis autem reuelauit Deus per Spiritum suum. Spiritus enim omnia  scrutatur, etiam profunda Dei. Quis enim scit hominum, que sunt hominis, nisi spiritus hominis, qui in ipso est? Ita et que Dei sunt nemo cognouit, nisi Spiritus Dei. Nos autem non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis, que et loquimur, non in doctis humane sapientie uerbis, sed in doctrina Spiritus, spiritualibus spiritualia comparantes. Animalis autem homo non percipit ea que sunt Spiritus Dei: stultitia enim est illi, et non potest intelligere, quia spiritualiter examinatur. Spiritualis autem iudicat omnia et ipse a nemine iudicatur, sicut scriptum est: »Quis enim cognouit sensum Domini, aut quis instruat eum? « Nos autem sensum »Christi habemus.«



EXPOSITIO.

Dixi quod uocatores uestri stulti et contemptibiles fuerunt: et quemadmodum illi, sic ego ipse cum uenissem ad uos, o fratres, non ueni per sublimitatem sermonis, id est, laborans artificiose loqui: et uti gloriosis uerbis, cum utique propter insipientiam non dimisi; aut non ueni per sublimitatem sapientie, ut per mundanam sapientiam uobis predicarem. Sunt enim quidam qui sublimes quidem sermones habent, nec tamen tantam sapientiam artis. Iterum quidam sciunt precepta artis, non tamen satis habentes artificii locutionis. Ego, inquam, per sublimitatem sermonis aut sapientie non ueni annuntians  uobis Christum: et hoc per testimonium, quia quod de Christo dicebam, sic testificatum in prophetis ostendebam. uere non in sublimitate sermonis aut sapientie predicaui: 92 non enim iudicaui me scire aliquid inter uos, cum utique multa scirem, nisi Christum Iesum, et hunc secundum stultitiam gentium et infirmitatem Iudeorum crucifixum. Non enim pretuli me aliis predicatoribus pro sapientia mundi quam habueram; sed eamdem stultitiam, id est crucem Christi predicaui, quemadmodum illi: per sublimitatem sermonis et sapientie non ueni, nec etiam per reuerentiam persone; sed ego fui apud uos in infirmitate, id est in multa tribulatione, et propter hanc infirmitatem fui in timore Dei et tremore corporis. Et licet hec omnia paterer,  tamen sermo meus quem habebam in priuatis, et predicatio mea in publico habita non fuit in persuasibilibus uerbis humane sapientie, id est non tantum studui apposite loqui ad persuadendum; sed fuit predicatio mea in ostensione spiritus, id est ut Spiritus sanctus comprobaretur loqui per me. Et in ostensione uirtutis, id est miraculorum Dei: et ideo in spiritu et uirtute Dei solum, ut fides uestra, quam uobis ministraui, non sit in sapientia hominum, sed constet in uirtute Dei. Et licet nichil me iudicauerim scire apud uos, tamen nos sapientiam loquimur, sed inter perfectos, uobis autem quia imperfecti eratis, loqui non potui. Sed licet non loqueremur eam uobis, tamen habemus sapientiam, nec carnalem sed spiritualem, que longe dignior est carnali cui adheretis.  Quod sic ait: Sapientiam quidem habemus, sed non eam que sit huius seculi, id est carnalium. Neque etiam eam que sit principum huius seculi, id est uel philosophorum, uel malignorum spirituum, qui principantur hominibus mundi, qui principes destruuntur, et secundum doctrinam et secundum hoc quod propter falsam doctrinam damnantur. Sapientiam huius seculi non loquimur, sed loquimur sapientiam Dei, existentem in mysterio. Sapientiam Dei hic uocat illud consilium, quo Deus per incarnationem Filii humanum genus saluare disposuit. Sapientiam hanc loquimur latentem mysterio; nec ita, ut quicunque possint eam animaduertere, ut mysterium baptismi et quedam alia, sed que abscondita est, et nemini  nisi paucis per Spiritum sanctum reuelata. Quam sapientiam Deus predestinauit ante secula, id est Deus ab eterno sic futuram preordinauit, in gloriam nostram, id est omnium fidelium, ut omnes per hanc habeamus eternam gloriam. uel ita in gloriam nostram, id est predicatorum, qui ministramus hanc sapientiam. Conueniens quidem fuit, ut nos qui ministramus aliis, copiosius aliis de hac sapientia intelligeremus; quia sapientiam nemo principum huius seculi, id est philosophorum uel demonum cognouit. uere principes non cognouerunt: nam si cognouissent, nunquam crucifixissent, diaboli qui hoc posuerunt in cor Iude, ut traderet eum, uel in corda Iudeorum, ut crucifigerent Iesum. Nunquam utique crucifixissent, quem per hanc  crucifixionem scirent esse Dominum glorie. Si cognouissent, non crucifixissent. Sed non cognouerunt, sicut scriptum est in Isaia. Hoc, inquam, scriptum est, quod oculus non uidit . Illud quod de littera Pauli est, et non Isaie sic dicentis: Oculus, id est sensualis homo, non per se uidit; et auris, id est idem sensualis quod per se intelligere non potuit, ab alio docente non audiuit; nec etiam in cor, id est in ipsam rationem hominis, id est humaniter sapientis, ascendit; quia si homo intelligeret, tunc utique quod non intelligens uile credit, ascenderet in eo, et magnum esse crederet. Hec, inquam, nec uidit nec audiuit que, id est quanta et quam digna Deus preparauit his qui diligunt eum. uel illud quod nomen esse legatur sic.  Scriptum est hic, quia illud quod oculus non uidit, et cetera: est illa que preparauit Deus diligentibus se. Et est satis bona relatio.

Diceret aliquis: Si in cor hominis hoc non ascendit, quomodo ergo tu nosti? Ad hoc Paulus: Nemo quidem huius seculi cognouit; sed nobis qui iam mundum exuimus, reuelauit hoc Deus per Spiritum suum. Spiritus enim Dei docuit, in quo humana sapientia penitus deficit. Credendum est utique quod per Spiritum 93 suum reuelauerit nobis Deus: Nam Spiritus Dei scrutatur omnia, non quod ipse ignotum quid habeat, quare eum scrutari oporteat, sed quia aperit nobis omnia que maximo scrutinio sunt inuestiganda. Aperit etiam nobis profunda Dei, id est altiora et occultiora essentie Dei, ut illud quomodo  Trinitas in unitate, unitas in Trinitate maneat; probat quod dixit a minori et a simili ita: uere Spiritus Dei tantum scrutari potest ea que sunt Dei. Nam spiritus hominis tantum nouit ea que in ipso homine sunt; et si solus spiritus hominis nouit ea que sunt eius hominis, per simile et a maiori constat, quod Spiritus Dei solus scrutetur ea que sunt Dei. Quod sic ait: Spiritus, inquam, scrutatur profunda Dei. Nam quis hominum scit ea que sunt hominis alterius, nisi spiritus eiusdem hominis qui est in ipso? Nemo utique. Et quandoquidem nemo cognoscit que sunt hominis, nisi spiritus eiusdem; ita simili ratione, et ea que Dei sunt, nemo cognouit nisi Spiritus Dei, qui nobis reuelauit sapientiam Dei. Dixerat quidem  Deum reuelasse sibi per Spiritum; sed nondum dixerat eos accepisse Spiritum illum, de quo subiungit: Nobis non tantum reuelauit per Spiritum suum Deus, sed etiam nos accepimus spiritum non huius mundi, sed Spiritum qui est ex Deo, ut per eum Spiritum sciamus mysteria Dei, que per gratiam donata sunt nobis a Deo, que etiam loquimur et manifestamus, non in doctis uerbis humane sapientie herendo; sed loquimur hec in doctrina Spiritus, id est secundum quod dictat Spiritus sanctus, et docet nos. Nec quibuscunque loquimur hec mysteria, sed tantum spiritualibus, nos dico comparantes, id est equo examine trutinantes spiritualia spiritualibus; quia si spiritualem auditorem habemus, spiritualia ipsi damus; si carnalem, reticemus. Spiritualis spiritualia  percipit; sed homo animalis qui sensualitate sola uiget, ut aliud animal, non ratione, hic, inquam, non percipit ea que sunt Spiritus Dei. Propterea non percipit, quia stultitia est illi, id est quia quod spiritus docet stultum reputat adherens carnalitati; et quia stultitia est illi, ideo non potest intelligere que sunt Spiritus Dei. Animalis utique non potest intelligere, quia examinatur, id est comprobatur animalitas eius, et de impietate sua conuincitur spiritualiter, id est per spiritualia illa que ipsi conceduntur. Deus enim quibusdam dat quasdam gratias, sciens eos pro certo gratie non cooperaturos; sed hoc facit ut manifesta sit impiorum iusta damnatio. uel ita ut impersonale sit, examinatur. Animalis ideo homo non percipit ea que sunt spiritus; quia examinatur,  id est fit examinatio et approbata cognitio eorum spiritualiter uiuendo. Hi autem qui carnaliter uiuunt, intelligere nequeunt. Animalis non percipit; sed spiritualis iudicat omnia, id est discernit eligendo bona, reprobando mala. Et ipse spiritualis iudicatur a nemine animali. Carnalis enim nequit animaduertere causam, quare spiritualis hoc eligat, alterum reiiciat. uere spiritualis non iudicatur a carnali. Nam spiritualis habet sensum Christi, quem carnalis cognoscere nequit. Quod ita ait: Quis animalis cognouit sensum, id est sapientiam Domini, ut nouerit dispositiones eius. Aut quis instruat eum quid faciendum ipsi sit, quid non faciendum? Animalis utique sensum Domini non cognouit, sed nos per spiritum quem accepimus, habemus sensum  Christi; et ideo a nemine carnali possumus iudicari.



CAPUT III.

»Et ego fratres, non potui uobis loqui quasi spiritualibus, sed quasi carnalibus. Tanquam paruulis in Christo, lac uobis potum dedi, non escam. Nondum enim poteratis, sed nec nunc quidem potestis. Adhuc enim carnales estis. Cum enim sit inter uos zelus et contentio, nonne carnales estis, et secundum hominem ambulatis? Cum enim quis dicat, Ego quidem sum Pauli; alius autem ego Apollo, nonne homines estis? Quid igitur est Apollo? Quid uero Paulus? Ministri eius cui credidistis. Et unicuique sicut Dominus 94 dedit. Ego plantaui, Apollo rigauit: sed Deus incrementum  dedit. Itaque neque qui plantat est aliquid, neque qui rigat; sed qui incrementum dat, Deus. Qui autem plantat et qui rigat, unum sunt. Unusquisque autem propriam mercedem accipiet, secundum suum laborem. Dei enim sumus adiutores; Dei agricultura estis; Dei edificatio estis. Secundum gratiam Dei que data est mihi, ut sapiens architectus fundamentum posui; alius autem superedificat. Unusquisque autem uideat quomodo superedificet. Fundamentum enim aliud nemo potest ponere, preter id quod positum est, quod est Christus iehsu. Si quis autem superedificat supra fundamentum hoc, aurum, argentum, lapides pretiosos, ligna, fenum, stipulam, uniuscuiusque opus manifestum erit. Dies enim Domini  declarabit, quia in igne reuelabitur: et uniuscuiusque opus quale sit, ignis probabit. Si cuius opus manserit quod superedificauit, mercedem accipiet. Si cuius opus arserit, detrimentum patietur: ipse autem saluus erit, sic tamen quasi per ignem. Nescitis quia templum Dei estis, et Spiritus Dei habitat in uobis? Si quis autem templum Dei uiolauerit, disperdet illum Deus. »Templum enim Dei sanctum est, quod estis uos .« Nemo uos seducat. Si quis uidetur inter uos sapiens esse in hoc seculo, stultus fiat ut sit sapiens. Sapientia enim huius mundi stultitia est apud Deum. Scriptum est enim: »Comprehendam sapientes in astutia eorum .« Et iterum: »Dominus nouit cogitationes  sapientium, quoniam uane sunt .« Nemo itaque glorietur in hominibus. Omnia enim uestra sunt, siue Paulus, siue Apollo, siue Cephas, siue mundus, siue uita, siue mors, siue presentia, siue futura. Omnia enim uestra sunt: uos autem Christi; Christus autem Dei.«



EXPOSITIO.

Licet fratres spirituales simus, sicut ostensum est, et spiritualia doceamus, tamen ego, fratres, non potui uobis loqui quasi spiritualibus, sed quasi carnalibus locutus sum: et quia carnales eratis, dedi uobis tanquam paruulis in Christo, id est teneris in fide Christi lac potum. Per lac significat dulcedinem doctrine; per potum, facilitatem. Dedi uobis lac, non escam,  id est illam doctrinam in simplicitate uestra ruminare, que potius erat facilitate nutrienda, quam difficultate premenda. Ideo spiritualia non dedi, quia nondum capere poteratis, sed necdum quidem potestis, licet de nouis doctoribus modo gloriemini. uere nondum potestis. Nam adhuc carnales estis. Et uere carnales. Nam cum modo sit inter uos zelus, id est inuidia animi, et contentio in uerbis, nonne carnales estis? et nonne ambulatis secundum hominem, id est secundum carnalem doctrinam eorum hominum quos sequimini? uere carnales estis et secundum hominem ambulatis; quia cum aliquis uestrum dicat: Ego quidem sum Pauli; alius autem dicat: Ego sum Apollo: nonne homines estis, id est nonne secundum hominem sapitis? Quia dicitis »ego Pauli,  ego Apollo:« igitur dicite mihi quid est Apollo. quid uero Paulus, et quid eos conferre uobis creditis? Hoc uere de eis sentire potestis, quia ministri sunt eius, cui uos credidistis. Et nichil aliud sunt, nisi quod ex precepto Dei ministrant uobis que Dei sunt, licet diuerso modo. Quia sicut Dominus dedit unicuique nostrum, ad eum modum ego plantaui, id est euangelizaui, et ad fidem uos traxi; Apollo uero rigauit, id est baptizauit, uos iam per me credentes; sed Deus solus dedit incrementum bonorum per Spiritum suum. Sequitur metaphoram plantate arboris, quam alius rigat, alius plantat, et [cui] Deus solus incrementum dat. Et quia solius Dei est incrementum dare, itaque neque ille qui plantat est aliquid, quantum ad donum fidei, neque ille qui rigat, aliquid  est in remittendis peccatis, sed Deus totum est qui solus dat incrementum fidei, et sequentis iustitie.

Diceret aduersarius: Licet ministri sint Dei, tamen diuersi sunt in meritis, et merita credo aliquid conferre mihi. Contra hoc Paulus: Licet alter dignior, alter minus, tamen 95 qui plantat et qui rigat unum et indifferentes sunt in administrando, solummodo donum Dei dispensant, quod nec augeri potest, nec minui, bonis malisue meritis eorum. Licet qui plantat et qui rigat indifferentes sint, in eo quod ministri sunt Christi, in eo tamen differunt, quod unusquisque accipiet proprium mercedem, mensuratam sibi secundum suum laborem, id est pro modo quo in opere Dei laborauit.  Plus enim ei debetur, qui plus meretur. Et hoc bene ad intentionem. Ubi enim ostendit se magis aliis in fide Corinthiorum promereri, et de se gloriandum non esse subditis, dicit: Longe minus in his qui minus merentur gloriandum, et nichil penitus esse ostendit. Reuertamur ad litteram. uere secundum proprium laborem accipiet mercedem: nos enim in uobis Deum plus aliis adiuuimus, et ideo plus aliis remunerabimur, quod ita ait: Nos sumus adiutores Dei, id est operarii; et ut serui ministrando preceptis Domini adiuuimus Deum in uobis, ministrando fidem eius sicut ipse nobis disposuit. uere Deum adiuuimus in uobis. Nam uos estis agricultura Dei, id est cultus agri, a quibus iam eradicate sunt spine peccatorum. Estis, inquam, agricultura per  ablationem malorum, et estis edificatio Dei, per positionem uirtutum, quia super fidem uestram Deus iam alias uirtutes edificauit. Et quod estis agricultura et edificatio Dei, hoc est per me. Ego enim posui fundamentum, id est fidem super quam fundantur alie uirtutes. Posui utique ut architectus, id est princeps tecti, quia et si alios coadiutores in uobis habui, ego tamen princeps ibi fui. Architectus dico sapiens, id est cum discretione singulis, quod capacitati eorum sufficere poterat, impertiens. Hoc autem feci secundum gratiam Dei: fundare enim uos in fide non possem, nisi operaretur mecum gratia Dei, ad quam habendam non premisi meritum, sed que ex misericordia data est mihi. Ego quod ad me pertinuit, sanum fundamentum  posui; sed alius cuius est edificare super hoc fundamentum, uideat quid superedificet. Alius enim est qui edificat super hoc fundamentum; quasi diceret Quod meum fuit fundamentum, posui; quod uestrum est, uidete ut bene superedificetis. Ille superedificare dicitur, qui uel uirtutes edificat, uel si peccat, non ita tamen ut fundamentum destruat: quod destruitur per criminalia, nisi per aptam penitentiam deleantur. Destruitur etiam per uenialia, que non solum ex necessitate habemus, cum etiam iustus« septies cadat in die . Sed per ea uenialia, que ex uoluntate, et impenitentes in eis consentiendo admittimus. Ego quidem prouide posui fundamentum. uideat autem unusquisque uestrum quomodo edificet super hoc fundamentum: arbitrio  enim uestro iam per acceptam gratiam confortato relinquitur hoc opus.

Notandum est quod superedificare dicuntur hi solum, quorum culpis non destruitur fundamentum. Qui enim destruit, potius dicenda est euersio peccati, quam superedificatio. uidendum utique est uobis de superedificatione, ne uarietur. Nam de fundamento securos uos reddo, quia unum est. Nemo enim potest fundare aliud fundamentum quod sit preter id quod positum est a me, quod fundamentum, id est fides, est Christus iehsu. Fides enim tua de Christo  Christus est in corde tuo. Si quid enim aliud preter fidem ponitur, euersio fundamenti, non fundamentum est. Fundamentum quidem unum est, et aliud  esse nequit, sed superedificationes sunt diuerse; quia alius aurum, aut argentum, alius fenum uel stipulam superedificat. Quod ita ait: Si quis autem superedificat supra hoc fundamentum, id est fidem, aurum, argentum, lapides pretiosos: per hec tria, uirtutes, sed discrete intelliguntur. uel ligna, fenum, stipulam, per hec tria discreta mala, que tamen fundamentum non destruant, accipiuntur. Hec autem omnia per ignem  probabuntur. Per aurum perfecta iustitia, ut eorum nichil penitus purgandum sit, qui utique per ignem transituri sunt; non ut ibi aliqua acerbitate detineantur, sed sicut purissimum aurum igni adhibitum, 96 non solum nullum patitur detrimentum,  sed per hoc maiori nitore fit splendidius, sic perfecti, ignis utique lesionem non sentiunt, sed probabiliores agilitate uirtutum ab hoc igne facillime emergunt. Per argentum significantur iusti, in quibus tamen aliqua leuia purganda sunt; quia uelut argentum in igne positum decoloratur: qui color arte artificis post ignem redditur; sic illi ignem quidem patientur, sed leuiter, quia leuia commiserunt. Per lapides pretiosos signantur iusti, licet premantur aliquot uenialibus; magis tamen adheserunt iustitie, et ideo patientur quidem in igne magis his predictis; quemadmodum lapides pretiosi plus detrimenti per ignem sentiunt, quam argentum. Pluraliter ideo lapides dixit; quia in hoc gradu diuersi erunt, et secundum diuersitatem meritorum  sentient. Per hec tria, genus perfectorum: per tria que sequuntur, signantur imperfecti. Per ligna accipiuntur hi qui in mundo quidem remanent. Uxores, filios et possessiones habent; quos pensare oportet, que uxoris sunt, et filiorum, et ideo plurimum laborare. Nec orationibus Ecclesie propter hoc quomodo deberent, possunt interesse. Hi tamen, quia non sic diligunt mundum, ut eum Deo preponant, saluabuntur quidem, sed tamen diu per ignem punientur; quemadmodum lignum longa materia est ignis, et multo spatio comburitur. Per fenum signantur illi, qui aliquandiu quidem affliguntur per ignem, sed uelut fenum, quod cito in igne deficit, cito euadent. Per stipulam uero que propter ariditatem citius feno comburitur, signantur  hi, quorum pena compendiosa erit in transitu ignis.

Si quis autem edificat hec uel hec, opus uniuscuiusque, seu sit aurum, seu lignum, uel quodcunque aliud, manifestum erit. Et hoc probat. Nam dies Domini declarabit hoc opus. Diem Domini uocat ab hora dissolutionis uniuscuiusque usque ad iudicium. Ex quo enim anima separatur a corpore, dies Domini est in eo, quia nichil iam operari potest preter uoluntatem Dei; sed dum homo uiuit dies hominis est, et non Dei; quia operatur homo quod sibi placet, bonum uel malum, ex libertate arbitrii. uere dies Domini declarabit. Nam in igne reuelabitur, id est palam fiet, opus eius. Hunc ignem  continuum dicit sicut diem. In morte enim hominis paratus est diabolus cum igne et tortoribus suis. Et si quid purgandum est, purgat per adhibitum ignem. Si uero nichil purgationis est opus  ipsa euasio ignis reuelat bonitatem sui operis, ut in eo quem torquet non fuisse aliquid sordis. Sed quia nondum plane potest hoc uideri, in igne purgatorio singulis singulorum opera reuelabuntur. uere opus cuiusque reuelabitur in igne. Nam ignis ille probabit, quale sit opus uniuscuiusque, seu sit aurum, seu lignum, uel quodcunque sit. uere ignis probabit singulorum opus. Nam est et bonum opus et malum; bonum utique. Si enim opus alicuius, quod edificauit super fundamentum manserit illesum, hic utique accipiet mercedem  superedificati boni. Malum opus probabit ignis. Nam si opus alicuius arserit, id est ardere posse inuentum fuerit, ut lignum, fenum, stipula, hic utique patietur detrimentum et affligetur per uiolentiam ignis. Sed licet patiatur detrimentum, tamen ipse saluus erit. Sic tamen dico saluum, quasi per ignem transiturum. Prius enim quod dulce committere fuit, puniri oportet per amaritudinem ignis.

Determinauit modo discretiones operum, que non destruunt fundamentum, dicens omnes saluandos, qui illud non destruunt: nunc subiungit de operibus his, que destruunt fundamentum, et thesaurizant eternum interitum, dicens: Si quis non destruit fundamentum, saluabitur; si quis autem  uiolauerit templum Dei, disperdetur. Sed ut compungat eos, premittit interrogationem hanc, dicens: An nescitis quia uos estis templum Dei; Deus autem sanctificat uos ut sitis sibi templum. Et ita dico templum, quod spiritus Dei 97 omni assiduitate habitat in uobis. Si quis autem uiolauerit se templum Dei, destruendo fundamentum fidei, uel in se per criminalia, uel in auditoribus docendo falsa, illum utique disperdet Deus in eternum interitum. Et merito qui uiolat, disperdetur. Nam templum Dei sanctum est, et uiolari non debet, quod templum uos estis. Et quia templum Dei estis: propterea uidete ne aliquis pseudodoctorum seducat uos per falsam doctrinam, uel nemo nostrum seducat seipsum destruendo fundamentum fidei.  Nemo, inquam, seducat se; sed si quis manens inter uos uidetur sibi esse sapiens in hoc seculo, id est de seculari scientia, fiat stultus, id est credat et confiteatur se esse stultum, ut sic mereatur esse uere sapiens: uere necesse est eum stultum fieri ut fiat sapiens. Nam sapientia huius mundi stultitia est apud Deum. Et uere stultitia est apud Deum. Nam scriptum est in Iob de mundana sapientia sic loquente Deo: Sapientes mundi ego comprehendam, id est concludam in ipsa astutia eorum , id est in eo in quo se magis astutos intelligunt, nec resistere poterunt. Et iterum de mundi sapientia scribitur in psalmo: Dominus nouit cogitationes  sapientium. Nostra translatio habet  hominum, id est humaniter sapientium. Hoc nouit de illis quoniam uane sunt. Quandoquidem hominis sapientia probatur esse stultitia: itaque nemo uestrum ulterius glorietur in hominibus, id est in his doctoribus, de quibus propter humanam sapientiam gloriamini. Probat non esse gloriandum in his, tum quia serui eorum sunt, qui eis predicant, etiam ipse idem. De re autem inferiori uel equali gloriari non licet, sed solummodo de maiori se; tum ideo, quia si de Paulo et Cepha non est gloriandum, multo minus de illis carnalibus, quos constat longe esse inferiores istis. Unde ait: Non est gloriandum uobis in hominibus: nam omnia uestra sunt, id est seruituti uestre deputata; siue etiam sit Paulus, siue Apollo, siue caput eorum Cephas, id est Petrus, siue mundus uester est: seruit enim uobis; etsi ministrat  necessaria, et si aspera quelibet ad meritum iustitie uestre inferat, siue uita uestra est. Nam ut de male actis peniteamini, et post bene agendo promereamini, presens uita conceditur uobis, siue mors uestra est. Utile enim est amplecti mortem pro Christo, si se ingesserit; siue presentia, siue futura bona, uel mala. uestra sunt uere hec predicta: nam omnia uestra sunt, uos autem solummodo Christi estis, in quo solo gloriari debetis. Christus autem est Dei, non quod Christus ab eo differat in substantia, sed quia per mediantem Christum reducimur ad Deum. Cephas, caput; Simon, obediens; Bariona, filius columbe dicitur. Quia autem hoc nomen Cephas mutauit ei Deus, et uocauit Petrum;  inde consuetum est mutare nomina apostolicorum.



CAPUT Iu.

»Sic nos existimet homo ut ministros Christi, et dispensatores ministeriorum [mysteriorum] Dei. Hic iam queritur inter dispensatores, ut fidelis quis inueniatur? Mihi autem pro minimo est ut a uobis iudicer, aut ab humano die. Sed neque meipsum iudico. Nihil enim mihi conscius sum, sed non in hoc iustificatus sum. Qui autem iudicat me, Dominus est. Itaque nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium, et tunc laus erit unicuique a Deo. Hec autem, fratres, transfiguraui in me, et  Apollo, propter uos: ut in nobis discatis, ne supra quam scriptum est, unus aduersus alterum [alium] infletur pro alio. Quis enim te discernit? Quid autem habes quod non accepisti? Si autem accepisti, quid gloriaris quasi non acceperis? Iam saturati estis, iam diuites facti estis. Sine nobis regnatis. Et utinam regnetis, ut et nos uobiscum regnemus. Puto enim quod Deus nos apostolos nouissimos ostendit, tanquam morti destinatos; quia spectaculum facti sumus mundo, et angelis, et hominibus. Nos stulti propter Christum, uos autem prudentes in Christo; nos infirmi, uos 98 autem fortes; uos nobiles, nos autem ignobiles. Usque in hanc horam, et esurimus, et sitimus, et nudi sumus, et colaphis cedimur, et instabiles  sumus, et laboramus operantes manibus nostris. Maledicimur, et benedicimus; persecutionem patimur, et sustinemus; blasphemamur, et obsocramus: tanquam purgamenta huius mundi facti sumus omnium peripsema usque adhuc. Non ut confundam uos hec scribo, sed ut filios meos carissimos moneo. Nam si decem millia pedagogorum habeatis in Christo, sed non multos patres. Nam in Christo Iesu per Euangelium ego uos genui. Rogo ergo uos, fratres, imitatores mei estote sicut et ego Christi. Ideo misi ad uos Timotheum, qui est filius meus carissimus et fidelis in Domino; qui uos commonefaciat uias meas, que sunt in Christo Iesu, sicut ubique in  omni Ecclesia doceo. Tanquam non uenturus sim ad uos, sic inflati sunt quidam. ueniam autem ad uos cito, si Dominus uoluerit: et cognoscam non sermonem eorum qui inflati sunt, sed uirtutem. Non enim in sermone est regnum Dei, sed in uirtute. Quid uultis? In uirga ueniam ad uos, an in caritate et spiritu mansuetudinis?«



EXPOSITIO.

Quia modo adeo se humiliauerat Paulus, dicens, et Apollo uestri sunt, ne propterea inflarentur Corinthii, dicit se esse magne dignitatis, quia ministros Christi, etc. Littera sic iungitur, licet premiserim ego Paulus et Apollo uestri sumus: tamen sic nos existimet homo quicunque est inter Corinthios, ut ministros Christi, id est ut eos qui digni sunt  ministrare Christum et fidem eius subditis; existimet etiam nos ut dispensatores ministeriorum Dei. Dispensamus enim ecclesiastica officia, hunc presbyterum, alium diaconum consecrando. uel dispensatores mysteriorum, id est secretorum Dei: scimus enim et loquimur fidelibus consilia Dei. Propterea dico, sic nos existimet homo; quia hic, id est in hac Ecclesia Corinthiorum iam, id est ante opportunum tempus iudicii. In hoc enim mundo quia occulta sunt opera, iudicare non licet. uel hic, id est hac occasione qua dixi nos debere existimari ministros et dispensatores; propterea iam queritur inter dispensatores, quis eorum inueniatur ut fidelis, id est perfectus; et cuius iustitia conferat discretum aliquid baptizatis suis. Ut fidelis dictum est: sicut  ibi, »habitu inuentus ut homo .« Sed quidquid alii dispensatores sentiant, ego tamen hoc respondeo: Quia mihi pro minimo est et paruipendo, ut a uobis iudicer, id est ut uos me condemnetis; aut ut iudicer ab humano die, id est ab homine, qui etiam propter subtilitatem ingenii dies dicatur. uos me nescitis iudicare, sed neque ego ipse iudico, id est, reprehendo meipsum in aliquo; ideo quia nichil conscius sum mihi, et sicut scientia mea non inuenit quid iudicet; multo minus uos qui occulta conscientie scrutari non potestis. Sed licet conscientia mea nullius accuset me; tamen non in hoc iustificatus sum, quia fortasse quedam estimo bona, que de radice mala pullulant. Nec homo, nec ipsa conscientia mea iudicare me potest; sed ille qui iudicat,  id est, qui iudicandi me potestatem habet, Dominus est, et preter eum nemo hoc potest. Et quando quidem Deus solus iudicare potest, homo uero non, quia nec seipsum satis intelligit. Itaque nolite iudicare me, uel alium ante tempus, id est, nunc cum adhuc occulta latent, quoadusque ueniat Dominus ad iudicium: qui utique ueniet, et illuminabit, id est palam faciet, abscondita tenebrarum, id est peccatorum, quia inter peccata quedam latent absconsa. Qui etiam manifestabit consilia cordium, id est opera bona, que ex consilio et deliberatione recti cordis facta sunt, et tunc in aduentu illo unicuique qui ex consilio cordis recte egit, erit laus a Domino.

 Quod supra ait Corinthios dicere: Ego sum Pauli, ego sum Apollo, exponit hic quomodo figuratiue hoc dixerit, significando illos de quibus gloriabantur per nomen suum, et per Apollo quod utique fecit in exemplum humilitatis. Unde sic ait: Quod supra posui uos dicere, ego sum Apollo, 99 ego Pauli, non ideo sic feci quod de nobis gloriaremini; sed, o fratres, ego transfiguraui, id est transtuli, hec inme, figuratiue loquens, dum nomina nostra illis pseudo attribuebam. Hec utique transfiguraui in me et in Apollo, et hoc propter uos insinuandos, ut uos discatis in nobis, ne unus infletur aduersus alterum pro se facto alio, id est digniori quam alter sit per meritum sui baptizatoris. uel pro alio, id est pro iustiori doctore quem habuit.  Ne inflemini dico, agentes quod supra. Scriptum est superius, ut qui gloriatur, non in merito hominis, sed in Domino glorietur; non debes inflari aduersus alterum: quis enim est qui te discernit ab alio, sciens merita singulorum? Stultus utique est, qui te discernere presumit. Iterum non debes inflari; quia quid habes tu ab illo doctore de quo gloriaris quod non accepisti a me? Magis utique a me accepisti, quia fidem, quam ab illo. Iterum non debes inflari; quia si accepisti a me, quid de alio gloriaris quasi non acceperis a me quod ab illo? magis utique a me. uel aliter: Noli inflari, quia quis est qui te discernit a massa perditorum in Adam, ut faciat te uas in honorem nisi Deus solus? Nemo utique, iterum ne infleris; quia quid habes tu boni ab aliquo,  quod non accepisti a Deo? Deus totius boni est largitor. Iterum non debes inflari; quia si tu accepisti aliquid a Deo, quid gloriaris inde, ascribens hoc merito hominis, quasi non acceperis illud a Deo? Dico ne gloriemini, sed male dico; quia uos merito debetis gloriari: iam enim estis saturati, id est satis habetis bona in uobis; iam etiam facti estis diuites, habentes quod diuidatis singulis; etiam regnatis, id est uos ipsos bene regitis sine nobis. Hec omnia ironice, sed amodo serio. Regnatis dico . Hoc enim cuperem, ut regimine nostro non indigeretis; ita regnetis ut et nos regnemus uobiscum, id est ut uos in regno illo dignitate uite nos precederetis. Mallem certe uos preire, et me sequi, quam conuerso; quia de  me certior sum quam de uobis. Iterum ironice: uos utique regnatis, nos minime; quia puto quod uos equidem putatis: hoc scilicet quod Deus ostendit nos nouissimos, id est deteriores et nullius dignitatis apostolos. Nos dico tanquam destinatos morti, id est quia adeo affligimur pro Christo, ut solummodo ad mortem nati uideamur: propterea uobis in mundo florentibus, contemptui sumus. Ideo etiam quia spectaculum facti sumus huic mundo: conueniunt enim omnes ad oppressionem nostri, et mala nostra ludus est eorum. Huic mundo dico: nam et angelis malis, qui gaudent de afflictione nostri, et hominibus. Et ideo nos reputamur stulti; sed hanc stultitiam bonum esset imitari; quia propter Christum  nos stulti, uos autem prudentes in Christo: quod utique nec estis, nec esse debetis. Nos infirmi et imbecilles mundo, uos autem fortes et de potentia mundi gloriantes. uos nobiles, nos autem ignobiles. uel aliter, ut sine ironia legatur: uellem nos regnare uobiscum. Nam certus sum quod reuera regnabimus: puto enim, et hoc utique confido quod Deus ostendit nos nouissimos apostolos, id est similes nouissimis, id est Enoch et Elie; quia tanta patimur modo in principio Ecclesie, quanta illi passuri sunt ab Antichristo in fine. Unde idem Paulus ait: »Nos sumus in quos fines seculorum deuenerunt .« Quare etiam Nero dictus est Antichristus, quia quemadmodum iste Enoch et Eliam, sic ille Petrum et Paulum interfecit. uere  nouissimi sumus: nam destinati morti; nam spectaculum mundo. Et cetera similiter exponantur, sed ironice. Nos stulti, uos prudentes; uos fortes, nos debiles; hic eadem ironia. Nec solum premissa mala patimur, sed a principio predicationis nostre usque in hanc horam, et esurimus et sitimus; et nudi sumus, et colaphis cedimur, et instabiles sumus, de loco ad locum fugati; et laboramus operantes manibus nostris, unde uictum habeamus. Maledicimur ab impiis, et nos benedicimus illos. Patimur persecutionem, 100 et sustinemus alacriter. Blasphemamur, et obsecramus impios, ne blasphement, uel Deum, ut ignoscat blasphemantibus. Et adeo seuiunt in nos, quod facti sumus tanquam purgamenta huius mundi. uidetur enim illis quod mundus de nobis polluatur,  et per interitum nostrum purgetur. Facti sumus utique peripsema, id est purgatio omnium; quia iam omnes purgarentur si non essemus, sed de nobis polluuntur. Peripsema dicitur purgamentum pomi, uel spuma ferri secundum Ambrosium; tales facti sumus a principio mundi usque adhuc.

Quia aspere locutus fuerat Corinthiis, incipit eis iterum blandiri, dicens: Licet ironice dixerim uos prudentes, fortes et nobiles, tamen non scribo hec ut confundam uos, et erubescere faciam; sed moneo uos, nunc blande, nunc aspere, ut meos carissimos filios. uere filios, nam si habeatis decem millia pedagogorum, id est magistrorum , tamen non habetis multos patres, secundum  fidem: uere non multos, nam me solum. Ego enim genui uos in Christo Iesu, per Euangelium meum. Et quando quidem ego pater, uos filii. Ergo rogo uos, fratres, estote mei imitatores, ut filii patris. Ideo enim quia filii estis, et ut imitatores sitis: misi ad uos Timotheum, qui est filius meus carissimus et fidelis in Domino, et huic acquiescite. Misi ideo ut sit qui uos commone faciat uias meas, ut sicut ego, sic et uos, in omni iustitia ambuletis: que uie sunt insistende, quia sunt in Christo Iesu, et omnis Ecclesia sequitur eas. Quod ita ait: Sicut ego doceo ubique, nec passim in agris, sed in omni Ecclesia. Per hunc Timotheum dicitur Apostolus misisse hanc Epistolam Corinthiis: locutus est superius de baptizatoribus illis, et satis probauit non  unum preferendum esse alteri. Causatus est etiam illos de mundana sapientia, quod nimie laudis esset apud illos, et de contemptu suo; nunc autem transit ad illud, de fornicatore quodam, qui nouercam suam duxerat uxorem: quem ipsi nec a communione Ecclesie seiunxerant, nec de peccato fratris condoluerant, sed potius inflabantur inde dicentes: Quod si a bono baptizatus esset, nunquam in tantam peccati foueam rueret, quemadmodum apparebat, in quibus ne similiter peccarent, operabatur iustitia baptizatoris. Littera sic iungitur: Ego sollicitus de uobis ut pater de filiis, mitto ad uos Timotheum; sed quidam de uobis sunt inflati; et fortasse propter superbiam suam non eum audituri, ideo de superbia hic tangit eos, ut in omni humilitate  inueniat eos obedisse Timotheo. Inflati utique estis: sic tanquam ego non sim uenturus ad uos, nec aduentum meum reueremini, quem utique uereri uos oportet, nisi uos ipsos correxeritis. Fortasse creditis me non uenturum, quia modo mitto Timotheum; sed scitote quia cito ueniam ad uos: quod tamen iuris non est, et ideo determino, si Dominus uoluerit, cuius uoluntati contraire non licet. ueniam utique et tunc cognoscam, id est approbabo iuxta illud: »Nouit Dominus qui sunt eius .« Cognoscam utique non sermonem eorum, id est non curialitatem et artificium sermonis, cui adherent hi qui per huiusmodi sermonem inflati sunt; sed cognoscam et laudabo in uobis uirtutem, id est humilitatem, patientiam, etc. Hec enim laudari  debent, non sublimitas sermonis: ideo cognoscam uirtutem et non sermonem; quoniam non in sermone huius mundi est, id est acquiritur regnum Dei, sed in uirtute integre fidei et boni operis. Et quod duo uobis proposui sermonem, quem reprobo; uirtutem, quam approbo: Quid uultis, id est quid borum eligitis? ueniam ad uos in uirga, id est in asperitate correctionis; an ueniam ad uos in caritate, id est in lenitate? Et adeo quod in spiritu mansuetudinis, id est quasi assuetus manui et gaudens deseruire uobis? Si in sermone inuenero, ueniam in uirga; si in uirtute, ueniam in spiritu caritatis. uidetur ubi ait, in uirga an in caritate, per hoc innuere, quasi correctio non sit ex caritate, si aspera est; quod utique falsum est: 101 sed  dicit hoc secundum infirmitatem eorum, qui totum iudicabant esse ex ira, quod uoluntati carnis contraibat.



CAPUT u.

»Omnino auditur inter uos fornicatio, et talis fornicatio, qualis nec inter gentes, ita ut uxorem patris sui aliquis habeat. Et uos inflati estis: et non magis luctum habuistis, ut tollatur de medio uestrum, qui hoc opus fecit. Ego quidem absens corpore , presens autem spiritu, iam iudicaui ut presens eum qui sic operatus est, in nomine Domini nostri Iesu Christi, congregatis uobis et meo spiritu, cum uirtute Domini Iesu, tradere huiusmodi hominem Satane in interitum  carnis, ut spiritus saluus sit in die Domini nostri Iesu Christi. Non est bona gloriatio uestra. »Nescitis, quia modicum fermentum totam massam corrumpit?«  Expurgate uetus fermentum, ut sitis noua conspersio, sicut estis azymi. Etenim pascha nostrum immolatus est Christus. Itaque epulemur, non in fermento ueteri, neque in fermento malitie et nequitie, sed in azymis sinceritatis et ueritatis. Scripsi uobis in epistola: Ne commisceamini fornicariis; non utique fornicariis huius mundi, aut auaris, aut rapacibus, aut idolis seruientibus: alioquin debueratis de hoc mundo exiisse. Nunc autem scripsi uobis non commisceri. Sed is qui [si quis] frater nominatur inter uos, est fornicator, aut auarus, aut  idolis seruiens, aut maledicus, aut ebriosus, aut rapax: cum huiusmodi nec cibum sumere. Quid enim mihi est [non habet est] de his qui foris sunt iudicare? Nonne de his qui intus sunt uos iudicatis? Nam eos qui foris sunt Deus iudicabit. Auferte malum ex uobis ipsis.«



EXPOSITIO.

Utique ueniendum est ad uos in uirga, quoniam auditur inter uos esse fornicatio. Auditur utique omnino, id est secundum infamiam omnium: de quo, quia omnes infamant uos  non est exspectandus accusator. Nec que patienda sit, sed talis fornicatio, qualis nec auditur inter gentes, id est inter gentiles prime geniture adhuc adherentes. Auditur ita ut aliquis de  uobis habeat uxorem patris sui, id est nouercam suam duxerit uxorem. Dicerent illi: Quid ad nos? Multum ait Paulus; quia enim frater peccauit, uos inde inflati estis superbientes, quasi melius illo per baptismum iustificati; quia non similiter corruistis. Nec solum inflati, sed etiam nec habuistis luctum condolendo casui fratris, magis, id est quod eligendum esset uobis non inflari. Nec hoc cure habuistis, ut tollatur de medio uestrum, id est ut a communione Ecclesie separetis eum, qui hoc opus fecit: qui uxorem patris sibi illicite usurpauit uos presentes non tulistis eum de medio uestrum, sed ego absens utique corpore, presens autem spiritu, id est auctoritate apostolica ;  presens utique spiritu iam iudicaui, id est condemnaui eum, ut si presens fierem corpore: eum dico qui sic operatus est cum uxore patris iudicaui utique: et hoc sciatis me fecisse in nomine Domini nostri Iesu Christi, ne dicatis quod repulsio eius detrimentum sit Ecclesie Christi, qui potius in hoc honoratur, quam Ecclesia eius minoretur, que utique ueneno huius mali inficeretur, si non hic repellatur. Iudicaui utique uobis congregatis tradere hunc Satane. uel illud, in nomine Domini, ad sequentem litteram respicit, sic: Hoc, inquam, de eo iudicaui, ut uobis congregatis in nomine Domini Iesu Christi, et presente meo Spiritu, id est auctoritate mea uobis cooperante

 Quid inde diceret impius, si spiritus tuus nobiscum sit? multum utique, ait Paulus. Nam Spiritu meo dico manente cum uirtute Domini Iesu; quia uirtus Dei mihi, et per me uobis cooperabitur. Iudicaui, inquam, oportere uos tradere eum qui huiusmodi est, Satane. Tradere Satane dicit excommunicare. Quemadmodum enim diabolus omne ius habet in hominem priusquam per fidem iustificetur, sic postquam pro culpa a 102 sacramentis Ecclesie, quibus armis contra Satanam muniti sumus, separatur, exinde sub iugo Satane religatur; quia nec per se resistere potest, nec fortasse uult, et ab auxilio Dei penitus destituitur. Tradere dico Satane in interitum carnis, id est ad hoc, ut caro eius, que in peccato iucundata est, sensim intereat afflictione  morborum. Diabolus enim postquam uidet hominem sine Deo, debilitatum, libere aggreditur eum, et per uarios morbos uexat carnem eius. Quod ideo Deus patitur, ut homo uidens se, postquam a Deo recessit, per tot morbos angustiatum, confiteatur peccatum, et penitendo reuertatur ad Deum, ut spiritus eius saluus sit. uel ita: Tradere Satane in interitum; quia postquam non protegitur sacramentis Ecclesie, de malo quotidie precipitatur in peius: qui interitus anime est, carnis, id est per carnem cui consentit male suadenti. Nec ideo tradere ut perpetuo pereat, sed ut, dum mole peccatorum premitur, condolens de peccatis peniteat, et sic spiritus eius saluus sit in die, id est in illuminatione Domini nostri Iesu Christi. Tunc enim Christus illuminat  cum, cum penitendi desiderio feruescit. Quod utique uidendum est Ecclesie prelatis, ut ea intentione reos excommunicent qua Paulus, scilicet, ut spiritus eorum saluentur. Quandoquidem luctum non habuistis, nec eum de medio uestrum tulistis, inde apparet quod gloriatio uestra non est bona. Malum est enim eum de iustitia gloriari, qui et salutem proximi negligit, et se morbo eius inficit. uere non bene gloriamini, quia an nescitis uos quod modicum frumentum si fuerit acidum totam paste massam corrumpit factam acidam? Sic et iste  corrumpit totam Ecclesiam, factam ream ex cohabitatione huius cui participauit. Quandoquidem fermentum hoc Ecclesie massam corrumpit, ergo auferendo hunc et  omne malum de medio uestrum, expurgate fermentum, id est inflationem uestram. Et si quod aliud scilicet peccatum est expellendum. Fermentum dico uetus. Nisi enim uos purgaueritis, estis membra ueteris hominis. Expurgate itaque, ut sitis conspersio. Farina per aquam conglutinata sine fermento dicitur conspersio. Humanitas autem nostra que per se sterilis est et arida, per farinam siccam accipitur, que rore Spiritus sancti in baptismo conglutinatur, ut ariditate depulsa, fructum faciat; quemadmodum farina per aquam copulatur, ut utilitatem habeat. Sitis, inquam, conspersio noua, id est facti membra noui Ade, scilicet Christi qui uos per Spiritum sanctum renouauit. Nunc estote noua conspersio sicut prius  in baptismo fuistis azymi, id est sine fermento totius peccati. Bonum est enim sic uos modo per penitentiam  purgari, sicut prius per baptismum purgati fuistis. Azymus Grece, sine fermento dicitur Latine. Zymus est fermentum a sine, ut ibi acephali, id est sine capite. uos utique expurgare debetis: etenim Christus immolatus est in ara crucis: quod Christus est nostrum pascha, id est noster transitus de morte ad uitam, de corruptione ad incorruptionem; per quem nunc tandem nos purgare possumus, qui prius sub iugo diaboli uincti, non poteramus.

Hic mittit nos ad historiam ubi filii Isrel, ut a plaga Aegypti liberarentur, sanguine immolati agni postes linire iubentur : post cuius  agni immolationem de Aegyptiaca seruitute liberati, transeunt ad terram repromissionis. Hoc enim festum immolationis agni pasche dicitur apud eos; pascha apud Grecos, transitus apud nos. Ille utique agnus uerum Agnum in quo macula non fuit, Christum significauit, per cuius sanguinem effusum liniuntur mentes nostre, et sic liberamur a plaga percutientis angeli; ad esum cuius agni quotidie conuenit Ecclesia, per hoc transitura ad ueritatem rei, qua nunc utitur sub specie panis et uini, quorum licet species maneat, credimus tamen reuera transire in ueram substantiam corporis et sanguinis Christi: per hec transituri in eternitatem. Epulemur dico non manentes 103 in ueteri fermento, sed neque in fermento malitie  in nobismetipsis habite; nec in fermento nequitie, ut ne quid agamus contra proximum, sed manentes in azymis, id est in humilitate, sinceritatis, id est puritatis conseruate in nobis, et ueritatis ne fraudemus proximum. Paulus iam ante de uitanda fornicatione scripserat Corinthiis; sed dicta eius, male interpretantes, existimabant quod de gentibus uitandis, cum fornicarentur, preciperet. Nunc autem per hoc quod iam de hoc crimine scripserat illis, eos reprehendit, et quomodo scripturam quam miserat intelligere deberent, insinuat, dicens: Iure utique arguo uos de hoc, quod non tulistis fornicatorem illum de medio uestrum. Ego enim scripsi uobis in Epistola iam missa, quod non commisceamixi fornicariis, non utique precipiens hoc de fornicariis  huius mundi, id est de gentibus qui non Deum sed mundum sequuntur. Scripsi etiam uobis ne commisceamini aut auaris, aut rapacibus, aut seruientibus idolis, id est his qui uel ad culturam idoli redeunt, uel qui idolis immolata sub ueneratione idoli comedunt. uere non de fornicariis gentilium hoc prohibui: alioquin enim, id est si aliter agens, de gentilibus uitandis hoc preceptum darem; iam si obedire uelletis, debueratis exisse de hoc mundo, id est melius esset uobis mori negligendo quecunque mundus habet, quam propter timorem aliter agentes communicetis fornicariis: olim scripsi, male intellexistis, sed nunc determino uobis quod scripsi non debere uos commisceri cum eiusmodi. Quod  sic intelligendum est: Si is qui frater est in fide, nominatur fornicator, aut auarus, aut seruiens idolis cultu, uel comedendo idolothytum sub ueneratione, aut maledicus, aut ebriosus, id est consuetus detractioni et ebrietati, aut rapax nominatur cum illo qui est eiusmodi, ut omnem communionem excludam: quod leuius uidetur prohibeo scilicet nec cibum sumere. Notat beatus Augustinus in eo ubi ait: si nominatur et non dixit si est, hoc intellexisse Apostolum; quia si frater est criminis reus, et latet culpa eius, non debet excommunicari. De incertis enim non est habendum iudicium, sed de crimine quod manifestatum et comprobatum est; et ideo dixit nominatur. De hoc utique non iudicandus est reus. uere de fratribus debemus iudicare: nam  quid mihi, id est quid ad me pertinet et ad Ecclesiam de his qui foris sunt, id est, de gentilibus iudicare? nichil utique. Et quod de his qui extra Ecclesiam sunt iudicare non licet, nonne uos iudicatis, id est iudicare debetis, de his qui intus sunt, in Ecclesia. uere de his qui intus sunt, iudicatis tantum. Nam eos qui foris sunt, id est gentiles, Deus iudicabit, et ad uos nichil pertinet de illis. Quandoquidem de fidelibus iudicandum est uobis: igitur auferte malum fornicatoris fratris ex uobis, quod nisi auferatis: iam ipsis, id est, iam culpa eiusdem criminis uos contaminatis.



CAPUT uI.

»Audet aliquis uestrum habens negotium aduersus alterum, iudicari apud iniquos, et non apud  sanctos? An nescitis, quoniam sancti de hoc mundo iudicabunt? Et si in uobis iudicabitur mundus, indigni estis qui de minimis iudicetis. Nescitis quoniam angelos iudicabimus, quanto magis secularia? Secularia igitur iudicia si habueritis, contemptibiles [contendibiles] qui sunt in Ecclesia, illos constituite ad iudicandum. Ad uerecundiam uestram dico. Sic non est inter uos sapiens quisquam, qui possit iudicare inter fratrem suum? sed frater cum fratre iudicio contendit: et hoc apud infideles? Iam quidem omnino delictum est in uobis, quod iudicia habetis inter uos. Quare non magis iniuriam accipitis? Quare non magis fraudem patimini? Sed uos magis iniuriam facitis et fraudatis, et hoc fratribus. An nescitis, quia  iniqui regnum Dei non possidebunt? Nolite errare: neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque 104 ebriosi, neque maledici, neque rapaces regnum Dei possidebunt. Et hec quidem [aliquando] fuistis: sed abluti estis, sed sanctificati estis, sed iustificati estis, in nomine Domini nostri Iesu Christi, et in spiritu Dei nostri. Omnia mihi licent, sed non omnia expediunt. Omnia mihi licent, sed ego sub nullius redigar potestate. Esca uentri et uenter escis: Deus autem et hunc et hanc destruet. Corpus autem non fornicationi, sed Domino, et Dominus corpori. Deus uero et Dominum suscitauit et nos  suscitabit per uirtutem suam. Nescitis quoniam corpora uestra membra sunt Christi? Tollens ergo membra Christi, faciam membra meretricis? Absit. An nescitis quoniam qui adheret meretrici unum corpus efficitur? Erunt enim  duo in carne una .« Qui autem adheret Deo, unus spiritus est. Fugite fornicationem. Omne enim peccatum quodcunque fecerit homo, extra corpus est. Qui autem fornicatur, in corpus suum peccat. An nescitis quoniam »membra uestra templum sunt .« Spiritus sancti, qui in uobis est, quem habetis a Deo, et non estis uestri? »Empti enim estis pretio magno ,« glorificate et portate Deum in corpore uestro.«



EXPOSITIO.


Hac occasione, quia de iudiciis incepit, transit, ut mala ex iudiciis prouenientia corrigat in Corinthiis. Si quis enim eorum auferret quidquam alteri, non ille patienter hoc tolerabat, sed impatiens fratrem ad causam compellebat, nec coram ecclesiasticis iudicibus, sed spretis illis, coram secularibus fraudem etiam faciebat fratri, dando munus iudici ad oppressionem fratris. Littera sic iungitur: Iudicare quidem uobis licet de fratribus, sed non eo modo quo intemperanter audetis apud iniquos. uel ita: Auferre malum ex uobis, bonum est. Sed quare audet aliquis uestrum. Ubi ait, audet, notat esse peccatum huiusmodi ausum. Cur, inquam, audet aliquis uestrum habens negotium, id est querelam de  secularibus rebus aduersus alterum fratrem, iudicare, id est inire iudicium cum fratre, apud iniquos iudices, id est seculares, et non apud sanctos, id est fideles Ecclesie iudices?

Dicerent illi: Timemus inquietare sanctos ab orationibus suis. Non utique , quia an nescitis uos, quod sancti in futuro iudicio iudicabunt de hoc mundo? Et si in uobis, id est in comparatione uestri iudicabitur hic mundus in ultimo iudicio, an estis indigni qui hic iudicetis de minimis ad comparationem futurorum, scilicet de temporalibus Ecclesie rebus? Et sicut homines, sic etiam demones in similitudine nostra iudicabuntur; quia an nescitis uos, quia apostatas angelos iudicabimus, comparatione uestri. Quod si angelos, quanto magis secularia  licet iudicare? Homines iudicabuntur mali in comparatione bonorum, quia cum eiusdem conditionis fuerint, nec idem cum bonis operati sint, hec sola comparatio sententia damnationis eorum est.

Demones duplici modo in similitudine iustorum damnabuntur, tum quia firmiores nature quam homo creati sunt, nec in bono perstiterunt; tum quia semper inuident iustis, nec eos superare queunt. Pro huius pugne uictoria iusti damnabunt malos angelos. Nunc iterum ironice reprehendit eos de hoc, quod insipientes constituebant iudices: qua de re fiebat, ut cause Ecclesiarum transferrentur ad seculares. Quandoquidem  Ecclesia iudicare debet inter fratres: igitur si habueritis  secularia iudicia, id est lites inter uos pro temporalibus rebus. Per illud notat melius esse, si non haberent huiusmodi iudicia. Si, inquam, habueritis hec iudicia, constituite illos ad iudicandum, id est preficite uobis illos in iudices, qui sunt contemptibiles, id est insipientiores, in Ecclesia. Et hoc ironice dicit, quia sic eos facere sciebat. Et hoc quod dico, contemptibiles constituite ad iudicandum, hoc dico ad uestram uerecundiam, non precipiendo ut faciatis sed memorando quod facitis, ut uerecundiam habeatis. Nam cum ita facitis an sic, id est, adeo insipientes facti estis; quod non est inter uos quisquam sapiens 105 qui possit iudicare inter fratrem et fratrem? sed quia adeo omnes desipuistis: ideo frater contendit cum fratre, iudicio, id est, per causam. Nec  malum contentionis sufficit: sed etiam hoc fit apud infideles iudices, penuria ecclesiasticorum iudicum. Quo quidem ex iudicio hoc malum euenit: quod contenditis uicissim, et iura Ecclesie ad infideles refertis. Iam certe propterea omnino, id est, sicut omnibus patet, delictum est in uobis. De hoc quod iudicia habetis inter uos. Melius enim esset non reclamare sua, quam ex reclamatione tot mala prouenire Ecclesie. Et quia delictum est inter uos fieri iudicia, quare non magis accipitis, id est, sine reclamatione toleratis, iniuriam eius qui uestra tollit aperte? Et quare non magis patimini fraudem, id est occultum damnum fratris circumuentione factum, quam de reclamatione uestra sic uilescat Ecclesia? Bonum esset uos pati iniuriam a fratre illatam,  quia non solum non patimini, sed etiam uos facitis ei iniuriam, re auferendo sua. Et etiam fraudatis, id est, occulte iudicem preuenitis munere uestro ad oppositionem [oppressionem] fratris: et hoc totum facitis non extraneis, sed fratribus, quos supportare deberetis. Et hoc facientes fratribus inique agitis. Sed an nescitis uos, quia iniqui non possidebunt regnum Dei? Propterea ne a regno Dei alieni sitis, nolite errare fraudando et iniuriando fratribus. uere iniqui non possidebunt: nam neque fornicarii, neque qui seruiunt idolis, neque adulteri, neque molles qui patiuntur, neque concubitores masculorum qui agunt, neque fures, neque auari, neque ebriosi, neque maledici, neque rapaces, regnum Dei possidebunt.

 Ne modo Corinthii deterrerentur his, et desperarent: quia fortasse ad hec post baptismum redierant, consolatur eos Paulus blandiendo eis; unde ait: Nolite terreri premissis: uos quidem et hec fecistis que premisi; sed abluti estis ab his in baptismo, sed etiam sanctificati estis, id est confirmati donis sancti Spiritus, sed estis iustificati possessione uirtutum in nomine Domini nostri, id est Patris: et in nomine Iesu Christi, et in Spiritu Dei nostri, qui ab utroque procedit, que nobis commemorata sunt in baptismo. Quia dixerat superius: Quare non magis iniuriam accipitis, dicerent illi: Nonne licet nobis repetere nostra? determinat Paulus: quia quedam sunt, que sic licent, ut melius prosint dimissa, et hec sunt res temporales. Quedam sunt que sic  licent, ut iudicium eorum dimitti non debeat, et hec sunt criminalia, que animam occidunt. Littera sic iungitur: Licet dixerim accipite iniuriam magis quam reclametis, scio tamen quod mihi et unicuique uestrum licent hec omnia, id est repetere sua, causam inire cum fratre, etc.; sed quamuis liceant, tamen hec omnia non expediunt, id est non expeditos ad bona nos faciunt, imo impeditos. Idem iterum nunc subdit aliam causam: Omnia mihi licent, sed tamen ego propterea non redigar sub potestatem ullius iudicis, aut alicuius rei ut magis charam habeam illam, quam pacem fratris. uel ita: Ego non redigar sub potestatem ullius iudicis, ut premio, uel aliquo obsequio preueniam eum ad oppressionem  fratris. Nec solum hec licita dimittenda sunt, sed etiam necessaria corporibus, pro quibus similiter non debet frater inquietari, ut pro esca, que utique paratur uentri, et uenter sustentatur escis. Sed licet adeo necessaria sit, tamen non est litigandum pro hac: quia Deus et hunc uentrem et has escas destruet. Pro his temporalibus, quia cito transeunt, nec damnant animam non repetita, ne curetis habere iudicium, sed fornicationem illam non patimini indemnatam. Quod sic iungitur. Esca debetur uentri, sed corpus non debetur fornicationi; sed Domino seruire debet per omnia: et Dominus debetur corpori ibi seruienti: quia cum per se nudum sit, uestit eum Deus ornamento uirtutum si seruierit Domino. uere Dominus bene faciet corpori:  nam Dominus suscitabit nos in incorruptionem: sed huius rei probationem premittit dicens. uere Deus suscitabit nos: nam ipse suscitauit iam 106 Dominum Iesum, in quo carnem nostram suscitauit: et hoc in nobis perficiet. Et si queris quomodo suscitet? scito quia per uirtutem suam. Hoc dicit ad comprimendum Corinthios, qui de resurrectione dubitabant: quod in sequentibus declarabitur. Dixit causam quare corpus debeatur Deo: subdit causam quare non debeatur fornicationi, dicens: Corpus non est subdendum fornicationi: quia an nescitis uos quoniam non solum anime, sed etiam corpora uestra membra Christi sunt? Anima membrum est Christi, quia per rationem figit oculos interiores in admirationem Dei. Corpus membrum  est Christi: dum per manum ministrat pauperi, pedibus uisitat infirmum, etc. Et quando quidem membra Christi sumus: ergo tollens membra Christi, faciam ea membra meretricis? Absit hoc. Possunt utique fieri membra meretricis: quia an nescitis uos quod qui adheret meretrici, efficitur unum corpus cum illa? Duobus modis adherens meretrici corpus eius efficitur: uno per illam commistionem carnis, per quam in quamdam unitatem astringuntur; altero fit participatione peccati. Quod per coniunctionem carnis unum corpus efficiantur probat, quia de hoc magis ambigebatur, uere unum corpus efficiuntur: nam Moyses dicit in Genesi: »Erunt duo in carne una .« Hoc tamen de legitimo matrimonio dixit: sed eadem coniunctio et identitas  carnis fit in copula adulterii, sicut in matrimonio. Qui adheret meretrici fit unum corpus cum illa, sed qui adheret Domino, unus spiritus est, id est unitur Domino in identitate spiritus. Et quia tantum malum fornicationis est, propterea fugite fornicationem.

Notandum est quod ait: Fugite fornicationem; hoc enim peccatum non est exspectandum: sed antequam ueniat, quibus adiumentis possumus ab eo fugiendum est: difficile enim est euadere ab ea postquam igneas sagittas fornicatio intorsit. et ideo dixit, fugite, et non exspectate: quia ubi aliquos accessus habet, non est hominis inde eam expellere. Subdit causam quare fugienda sit fornicatio, dicens:  Ideo utique fugere debetis fornicationem. Nam omne aliud peccatum quodcunque fecerit homo, extra corpus est: sed ille qui fornicatur, peccat intra corpus suum. Sunt utique quedam peccata, que penitus nullam delectationem afferunt carni: ut homicidium. Manus enim si occidit, non in eo delectationem sentit. Sunt tamen quedam alia in quibus delectatur caro, ut quando cibus bene respondet palato: uel quando uidetur quod oculos pascit, auditur quod iucundum est auribus, et huiusmodi. Sed tamen hec omnia dicuntur esse extra corpus, ad comparationem fornicationis: quia qui fornicatur, peccat intra corpus suum: quia ipsa anima transit eo actu in ipsam carnalitatem: in hoc enim omnis sensualitas consentit et cooperatur, et in ipsam  carnem transit. uel aliter, secundum Ambrosium, ut fornicationem hic de adulterio solum intelligamus: Fugite fornicationem, id est adulterium: quia omne aliud peccatum est extra corpus, id est extra uxorem: sed qui fornicatur peccat in, id est contra, corpus suum, id est contra uxorem suam: quia pro peccato fornicationis uxor potest separari ab eo, et non propter aliud. Corpus uiri dicitur uxor: quia cum maritus et uxor unum corpus efficiantur, uir quidem caput est, mulier autem portio uiri in eodem corpore. uel aliter secundum nouitatem quorumdam: et uidebitur hec sententia continuari ad illud, quod prius dixerat, fornicatorem illum eiiciendum ab Ecclesia. Omne peccatum quodcunque fecerit aliquis homo, id est utens ratione, illud est extra  corpus, id est extra Ecclesiam, que capitis Christi corpus est: quia que ratione utens facit, uenialia sunt: et propter hec non separatur ab Ecclesia: sed ille qui fornicatur, peccat in corpus suum, id est contra Ecclesiam, cuius corporis membrum est: pro peccato enim fornicationis ab Ecclesia separatur. Iterum causa quare fugiant fornicationem, propterea fornicatio fugienda est: quia an nescitis quod membra 107 uestra templum sunt Spiritus sancti, id est Spiritus sanctus membris uestris utitur, dum per manum nostram eleemosynam dat pauperi. Pedibus itur ad uisitationem infirmi. Et quia membris uestris sic utitur Spiritus in administratione sua, nolite illum fornicando expellere a uobis. Iterum ideo, quia  qui Spiritus in uobis est assidua mansione, nec ideo iterum repellatis eum, quia quem Spiritum habetis a Deo, ipse enim dator satis uobis commendabile facit donum suum. Et pro tot causis nolite membra uestra subdere fornicationi. An etiam ignoratis quod uos non estis uestri iuris, sed Dei? Qui enim alterius est, imperio eius mancipare se debet. uere non estis uestri, estis enim empti, et eius serui estis, qui uos emit. Nec empti leui pretio sed magno; quia sanguine Christi. Et ideo nolite fornicari, sed glorificate Deum. Glorificare Deum est munditia uite Dei gloriam nuntiare. Qui enim uidet iustitiam iusti, glorificat Deum, causa cuius et adiutorio sic uiuit. Glorificate dico, et portate Deum. Portare Deum est onus totius aduersitatis, que causa Dei infertur, sustinere patienter:  et exemplo patientie Deum ad alios portare, qui, uisa patientia huius, gaudeant contumeliam pati pro nomine Christi . Portate dico Deum non solum in anima, sed etiam in corpore uestro, ut munditia corporis uestri digna sit portare iugum Christi.



CAPUT uII.

»De quibus autem scripsistis mihi: Bonum est homini mulierem non tangere; propter fornicationem autem unusquisque suam uxorem habeat, et unaqueque suum uirum habeat. Uxori uir debitum reddat, similiter autem et uxor uiro. Mulier sui corporis potestatem non habet, sed uir. Similiter autem et uir sui corporis potestatem non habet, sed mulier. Nolite fraudare inuicem, nisi forte ex consensu  ad tempus, ut uacetis orationi: et iterum reuertimini in idipsum, ne tentet uos Satanas propter incontinentiam uestram. Hoc autem dico secundum indulgentiam, et non secundum imperium. uolo autem omnes uos homines esse, sicut meipsum. Sed unusquisque proprium donum habet ex [al., a] Deo: alius quidem sic, alius uero sic. Dico autem non nuptis et uiduis; bonum est illis si sic permanserint, sicut et ego. Quod si se non continent, nubant. Melius est enim nubere, quam uri. His autem qui matrimonio iuncti sunt, precipio non ego, sed Dominus, uxorem a uiro non discedere. Quod si discesserit, manere innuptam, aut uiro suo reconciliari. Et uir uxorem non dimittat. Nam ceteris dico ego, non Dominus. Si  quis frater uxorem habet infidelem, et hec consentit habitare cum illo, non dimittat illam. Et si qua mulier fidelis habet uirum infidelem, et hic consentit habitare cum illa, non dimittat uirum. Sanctificatus est enim uir infidelis per mulierem fidelem, et sanctificata est mulier infidelis per uirum fidelem. Alioquin filii uestri immundi essent, nunc autem sancti [mundi] sunt. Quod si infidelis discedit, discedat. Non enim seruituti subiectus est frater uel soror in eiusmodi. In pace autem uocauit uos Deus. Unde enim scis, mulier, si uirum saluum facies? Aut unde scis, uir, si mulierem saluam facies? Nisi unicuique sicut diuisit Dominus, unumquemque sicut uocauit Deus, ita ambulet, et sicut  ubique in omnibus Ecclesiis doceo. Circumcisus aliquis uocatus est? non adducat preputium. In preputio aliquis uocatus est? non circumcidatur. Circumcisio nichil est, et preputium nichil est, sed obseruatio mandatorum Dei. Unusquisque in qua uocatione uocatus est, in ea permaneat. Seruus uocatus es? non sit tibi cure: sed et si potes fieri liber, magis utere. Qui enim in Domino uocatus est seruus, libertus est Domini: similiter qui liber uocatus est, seruus est Christi. Pretio empti estis; nolite fieri serui hominum. Unusquisque ergo in quo uocatus est frater, in hoc permaneat apud Deum. De uirginibus autem preceptum Domini non habeo: consilium autem do, tanquam misericordiam 108 consecutus a Domino, ut sim fidelis.  »Existimo ergo hoc bonum esse propter instantem necessitatem, quoniam bonum est homini sic esse. Alligatus es uxori? noli querere solutionem. Solutus es ab uxore? noli querere uxorem. Si autem acceperis uxorem, non peccasti; et si nupserit uirgo non peccauit; tribulationem tamen carnis habebunt huiusmodi. Ego autem uobis parco. Hoc itaque dico, fratres: Tempus breue est: reliquum est, ut et qui habent uxores, tanquam non habentes sint; et qui flent, tanquam non flentes; et qui gaudent, tanquam non gaudentes; et qui emunt, tanquam non possidentes; et qui utuntur hoc mundo, tanquam non utantur: preterit enim figura huius mundi. uolo autem uos sine sollicitudine esse. Qui sine uxore est, sollicitus est que Domini  sunt, quomodo placeat Deo. Qui autem cum uxore est, sollicitus est que sunt mundi, quomodo placeat uxori, et diuisus est. Et mulier innupta et uirgo cogitat que Domini sunt, ut sit sancta corpore et spiritu. Que autem nupta est, cogitat que sunt mundi, quomodo placeat uiro. Porro hoc ad utilitatem uestram dico, non ut laqueum uobis iniiciam, sed ad id quod honestum est, et quod facultatem prebeat sine impedimento Dominum obsecrandi [Domino obseruandi]. Si quis autem turpem se uideri existimat super uirgine sua quod sit superadulta, et ita oportet fieri; quod uult, faciat: non peccat, si nubat. Nam qui statuit in corde suo firmus, non habens necessitatem, potestatem autem habens sue uoluntatis, et hoc iudicauit in  corde suo seruare uirginem suam, bene facit. Igitur et qui matrimonio iungit uirginem suam, bene facit: et qui non iungit, melius facit. »Mulier alligata est legi, quanto tempore uir eius uiuit; quod si dormierit uir eius, liberata est :« cui uult nubat, tantum in Domino. Beatior autem erit, si sic permanserit secundum meum consilium: puto autem, quod et ego Spiritum Dei habeam.«



EXPOSITIO.

Hic de fornicatore illo finis est; sed hac occasione, quia de fornicatione loqui ceperat, conuenienter respondet Corinthiis, qui per litteras eum interrogauerant, scilicet et coniugia celebrare. An necessitas Christiane religionis coget eos, debere in continentia  perdurare? Erant enim apud eos quidam supra modum religiosi, qui dicerent neminem in opere coniugii manentem posse saluari. Sed Apostolus sciens infirmitatem fidei eorum, patiebatur hoc in illis. Non quod crederet eos saluandos, sed ut sic enutriret Ecclesiam paulatim ducendo in perfectionem. Littera sic iungitur. Fornicatio est fugienda: nec tamen sic ut coniugium destruamus, sed ut propter fornicationem uitandam unusquisque habeat suam. Et hoc dico respondens ad ea de quibus scripsistis mihi, interrogantes an liceret nubere, an necesse esset continere. Et de hoc respondeo uobis: Quod bonum est utique homini mulierem non tangere illo modo ceundi, sed tamen propter uitandam fornicationem  unusquisque habeat suam uxorem, et unaqueque mulier habeat suum uirum, hoc concedo. Ubi ait suam uxorem, excludit eos quibus non licitum est legitime ducere uxorem, ut eos qui altari ministrant. Ubi ait mulier habeat uirum, excludit eas, que non legitime copulantur, nec habent uiros, iuxta illud in Euangelio: Hic quem »nunc habes, non est tuus uir .« Licet unum bonum coniugii hic solummodo reponat, scilicet uitationem fornicationis, ista tamen sunt, scilicet intentio sobolis, fides tori, id est ne fornicentur, et figura ueri coniugii Christi et Ecclesie. Quando enim Deus primum feminam iunxit uiro, de costa uiri formatam, figurauit Ecclesiam iungendam Christo de latere eius in cruce formatam. Nec ita uir et uxor conueniant  sine commistione, uelut frater et soror cohabitent; sed uir reddat debitum uxori: similiter autem et uxor reddat debitum uiro. Sciens hoc quia mulier non habet potestatem sui corporis, ut si uelit contineat, sed uir. Similiter et uir non habet potestatem sui corporis, sed mulier, id est neuter potestatem habet continendi 109 sine consensu alterius. Et propterea nolite fraudare inuicem, id est non subtrahat se alter alteri in opere coniugii: nisi forte hoc fiat ex consensu utriusque: et hoc non continue, sed ad tempus, et pro hac causa ut purius uacetis orationi. Quod si legitime nuptos oportet continere, ut digne mereantur orare, multo magis illos qui fornicantur. Et eos qui non solum orant, sed quorum manus etiam Dominica  sacra tractant, et populo dispensant. Et, tempore orationis preterito, reuertimini in ipsum opus coniugii, ne uos a legitimo cessantes tentet Satanas, stimulans uos ad illicita. Et hoc dico propter incontinentiam uestram. Scio enim fragilitatem uestram, que magis per indulgentiam nutrienda est, quam per asperitatem deterrenda. Licet propter uitandam fornicationem concesserim uobis ducere uxorem, hoc tamen dico secundum indulgentiam, ne uidear uos intemperate cogere. Non hoc dico secundum imperium, ut huius rei preceptum faciam. Si hoc enim preceptum esset, iam omnes ex necessitate uxores ducerent. Et licet ita uobis indulgeam, tamen ego uolo omnes homines esse sicut meipsum: ut quemadmodum ego, sic omnes continerent. Ex hoc  uerbo intelligitur, Paulus  uirgo fuisse: sed quidam attestantur uxorem eum prius habuisse. Hic etiam obiiciunt, quia, ait, uolo continere omnes, quod coniugium destruere uellet, sed nichil est: quia si omnes exemplo Pauli continerent, ipsi idem aliquos ex seipsis coniugia inire cogerent, ne bonum Dei institutum periret. Dicit etiam bene Augustinus , quia si omnes essent sicut Paulus, cito ciuitas Dei et numerus fratrum impleretur.

Ne iterum, quia dixerat: uolo uos esse sicut me, putarent se non saluari, nisi per continentiam assimilarentur ei, contra hoc ait Paulus: Licet dicam quod uellem uos imitari me per continentiam,  tamen unusquisque uestrum habet proprium donum, sufficiens sibi ad salutem: quod ego fortassis non habeo. Et hoc donum habet ex Deo. Alius quidem sic, quia largus in eleemosyna. Alius uero sic, quasi fortis in patientia, magnus in oratione. Sic dico de coniugatis. Hoc autem dico non nuptis, id est uirginibus in utroque sexu, et uiduis in utroque sexu, quia bonum est illis si sic continendo permaneant: sicut plures, et ego contineo. Quod si non se continent, id est continere nolunt, uel non possunt: secundum indulgentiam dico nubant: ideo nubere huiusmodi concedo: quia melius est nubere , sed  quam uri, id est desideriis libidinis agitari et uinci. Non nuptis et uiduis alterum secundum indulgentiam alterum secundum  consilium dico: sed his qui matrimonio iuncti sunt: non solum dico sed precipio, non ego, sed Dominus, id est non mea auctoritate, sed Domini precipientis in Euangelio, uxorem non discedere a uiro. Hoc preceptum quia satis notum erat, imperfectum posuit, pretermittens hoc nisi causa fornicationis. Quod si uxor a uiro discesserit, propter fornicationem aut per consensum continentie, precipio illam manere innuptam, aut reconciliari uiro suo. Et uir similiter non dimittat uxorem, nisi propter causam premissam fornicationis. Hic iterum preceptum imperfectum posuit, quia premiserat. Et est ita intelligendum: uir non dimittat uxorem nisi propter fornicationem; quam si propter hoc dimiserit, maneat innuptus,  uel uxori reconcilietur. In libro B. Ambrosii hoc tamen inuenitur: ideo non totum de uiro preceptum esse quod de muliere: quia uxor membrum uiri est, et penitus uiro subiecta: quare si a uiro discedit, non licet adherere alteri. Sed uir, quia sub se uxorem habet, et ubique dominatur ei: ideo licere uiro si iusta causa ab uxore discesserit, ducere alteram quod non licet uxori. His non ego precipio: nam ceteris tantum ego dico non Dominus, id est ex auctoritate mea. Non quod Dominus non consentiat, sed quia auctoritatem eius de hac re in Scriptura non inuenio. Ceteris dico, id est fideli et infideli, et econuerso lege coniugii iunctis. Hoc utique dico quod si quis fratrer fidelis habet infidelem uxorem, 110 et hec  infidelis consentit habitare cum illo fideli, non dimittat illam, nec quia fidelis est aspernetur eam infidelem, et econuerso. Si qua mulier fidelis habet uirum infidelem, et hic infidelis consentit habitare cum illa fideli, non dimittat uirum. uere fidelis mulier non debet dimittere uirum infidelem. Nam plerumque uir infidelis sanctificatus, id est fidelis factus est, per mulierem fidelem, cohabitantem ei, et sepius commonentem eum ad fidem. uel aliter: Fidelis mulier non dimittat uirum infidelem, nam uir infidelis in ipso opere coniugii sanctificatus, id est mundus, est, et hoc per mulierem fidelem, id est per uirtutem, fidei quam habet mulier. Et iterum: uir fidelis non dimittat uxorem infidelem. Nam plerumque mulier infidelis sanctificata est accepta fide  per uirum fidelem, inde docentem eam. uel aliter: Mulier infidelis in ipso coitu sanctificata et munda est, preualente fide uiri sui. Non debent utique uicissim se dimittere propter premissa, sed simul manere: quia alioquin, id est, si alter alterum dimiserit, filii uestri essent immundi, id est non legitimi, sed spurii. Si enim connubium soluitur, legitimum fuisse non creditur; et ideo filii non legitimi si se dimittunt, filii sunt immundi: sed nunc, id est, si cohabitant: filii sunt sancti, id est, iudicantur legitimi. uel aliter: Ideo non separemini, alioquin, id est, si aliter fiat, filii uestri essent immundi, id est in infidelitate permanerent. Si enim alter parentum, cum infidelis esset, ad fidem transiret, filii utique illi parenti adhererent, qui in priori secta remaneret:  in qua filii nati essent, et in qua consueuissent. Et ideo amore filiorum bonum est parentes simul manere. Filii utique uestri essent immundi per infidelitatem. Sed nunc si simul manserint parentes, sunt sancti, id est per fidem purificati. Precipio ne fidelis, siue uir, siue mulier, separetur ab infideli. Quod si infidelis, uel uir, uel uxor, discedit, et non consentit habitare cum fideli, discedat: non sequatur eum qui fidelis est. Ideo dico permittatur infidelis discedere, remanente fideli: Nam frater, aut soror fidelis, non est subiectus seruituti in rebus eiusmodi, que fidem eius destruant. Debent utique alter alteri subseruire lege coniugii, sed non contra fidem. Dico si discedit discedat: sed tamen mallem uos in pace cohabitare. Nam deus uocauit nos ad  fidem in pace, id est, ut coniugii copulam non rumperemus. Si enim nollet nos remanere in coniugio, prius utique amouendi eramus a coniugio, et deinde uocandi ad fidem.

Notandum, quedam esse in quibus Deus uocat hominem: in illis, scilicet opus quorum non contradicit fidei: ut Petrum in piscatione, cui post uocationem ad piscandum reuerti licuit. Alia sunt a quibus uocat, ad que post fidem reuerti non licet, ut Mattheum a teloneo uocatum, nec ad opus telonei postea reuersum. Inde apparet, quia fides Christi nemini statum priorem aufert, solummodo fidem non destruat. In pace propterea uobis cohabitandum est, quia unde scis, tu, mulier fidelis, si saluum  facies uirum infidelem? Aut unde scis, tu, uir fidelis, si saluam facies mulierem infidelem? nisi sic ambulet quisque uestrum, sicut Deus diuisim proposuit unicuique uestrum. uiro scilicet, ut regat uxorem, uxori ut subseruiat uiro: et unde adhuc hoc scitis nisi ambulet quisque uestrum ita sicut Deus uocauit unumquemque, ut si in coniugio uocatus fuit, maneat in coniugio? Si simul habitaueritis tunc sciri poterit, an fidelis infidelem lucrabitur: sed si separamini, quomodo hoc scietur? Et hoc dico uobis in coniugio simul manere, sicut in omnibus Ecclesiis doceo. Hoc ideo dicit, quia imponebant ei quidam quod Corinthiis  coniugia indulgebat, que ab aliis Ecclesiis penitus interdicebat. Sicut modo dixit non esse  mutandum statum coniugii propter fidem, sic per simile alios status, in quibus uocati sunt, concedit; salua tamen integritate fidei. Et illud: Sicut in omnibus Ecclesiis doceo, sequenti littere 111 coniungit, ita: Qui uocatus est in coniugio, permaneat in eo. Et sicut ego in omnibus Ecclesiis doceo: Si aliquis circumcisus uocatus est, id est, in ritibus Iudeorum qui fidem non uiolant, ille non cogatur adducere preputium, id est morem gentilitatis, ut cogatur uti cibis, quos non consueuerunt, qui nec nocent, nec adiuuant comesi, uel non comesi. Iterum si aliquis uocatus est in preputio, id est in gentilitate, non circumcidatur, id est non cogatur sequi ritus Iudei. Neuter utique cogendus est, quia nec circumcisio aliquid est, nec preputium aliquid  est, id est nec abstinere nec comedere hos cibos prodest, uel nocet ad beatitudinem, sed solummodo obseruatio mandatorum Dei ad habendam beatitudinem sufficit. Et sicut de circumciso et preputiato hoc uniuersaliter dico, quod unusquisque ueniens ad fidem, permaneat in eo statu in quo uocatus est; et sciat hunc statum uocationem Dei, quia  si Deus hunc statum negligeret, nunquam uocasset eum ad fidem, quandiu in eo fuisset, et ideo si tu uocatus es seruus, non sit tibi cure manere in seruitute; sed et si potes liber fieri aliquo modo, magis utere ipsa seruitute, quia quanto plus nunc deprimeris, tanto plus in futuro exaltaberis. Ideo dico magis utere seruitute; quia ille qui uocatus est seruus manens in Domino, hic est  libertus, id est seruus Domini; et similiter seruus est Christi ille, qui liber uocatus est. Seruus et libertus hic idem significant, sed honestius uocabulum seruo dedit, ut magis alliceret eum sibi. Quod quia uterque serui estis Christi, propterea nolite fieri serui hominum; ita quod in uobis pereat seruitus Christi; et est premissa causa: empti enim estis pretio sanguinis Christi. Et licet dicam, nolite fieri serui hominum; tamen unusquisque frater, id est fidelis uocatus est in seruitute uel in libertate, in hoc maneat, et ita quod apud Deum. Propter uitandam fornicationem, concessit superius unumquemque uoluntatem habere suam. Dedit etiam preceptum Domini de coniugatis, ne a se inuicem discederent. Dedit preceptum suum de his quorum  alter esset fidelis, ne ab infideli discederet.

Sed quia preceptum permanendi in uirginitate non dederat, querere possent Corinthii, quare hoc preterisset. Ad hoc respondet Paulus. Littera sic iungitur: De coniugatis preceptum Domini; de his autem quorum alter fidelis est, meum preceptum dedi. Sed de uirginibus preceptum ideo non determino; quia inde preceptum Domini non habeo. Non enim inuenio in scriptis, Dominum precepisse ut omnes perseuerent in uirginitate: et quia preceptum Domini super hoc non habeo, propterea do consilium illud supradictum: Bonum est uirginibus, si sic permaneant ut ego, etc.; nunc autem consilium istud approbat, dicens: Hoc utique consilium  meum tenendum est. Hoc enim dico, tanquam misericordiam consecutus a Domino. Misericordiam uocat hic et remissionem peccatorum, et maxime apostolatum suum, quod utrumque per gratiam accepit a Domino. Ita misericordiam consecutus sum, ut sim fidelis in commisso apostolatu: fideliter enim dispenso mysteria fidei credita mihi a Deo, in quo quia fidelis sum, non est ambigendum, quin utile sit consilium meum. Et quia fidelis sum, ergo secundum fidem existimo hoc predictum consilium esse bonum, scilicet permanere in uirginitate, si possunt, ut ego. Bonum utique, est propter uitandam necessitatem instantem, id est, que quotidie instat coniugatis in nutriendis filiis, et in se alterutrum sustentandis, etc. Maius bonum est uirginitatis  beatitudo permanens, que merito uirginitatis acquiritur, quam uitare penurias mundi, sed infirmis auditoribus temporale bonum uirginitatis pretendit. Quia enim carnales, erant, sciebat eos magis utilitate carnis posse ad bonum induci, quam utilitate spiritus; quia spirituales non erant. Hoc ideo existimo bonum esse, quoniam ita est in rei ueritate. Quod sic ait: Bonum est homini utriusque sexus sic esse permanere, scilicet in uirginitate uel continentia.

112 Quia adeo bonum continentie pretulerat, ne ideo putarent coniugati debere solui matrimonia, et continere, contra hoc Paulus opponens ait: Licet dixerim bonum esse sectari castitatem, tamen si alligatus es uxori, noli querere solutionem, bona enim est castitas coniugalis. Opposita sententia.  Sed quia melior est continentia uidualis, si solutus es ab uxore, noli iterum querere uxorem, sed contine. Iterum ne innupti dicerent: uerum quidem est quod coniugati non debent dissolui, sed nos qui in lege coniugii non tenemur, peccatum facimus si nupserimus? contra hoc Paulus: Licet bonum sit homini esse in castitate, tamen si tu uir acceperis uxorem, non peccasti; et si uirgo nupserit, non peccauit. Sed licet uirginibus sine peccato nubere liceat, tamen si nupserint, habebunt tribulationem carnis huiusmodi, id est, que sequitur modum coniugii, scilicet gemitus uentris, nutrimenta filiorum, et similia. Coniugate habebunt quidem tribulationem carnis, sed ego uobis uirginitatem custodire uolentibus parco, dum ad ea uos prouoco, que tribulationes  carnis et memoratas sollicitudines excludunt. Postquam concessit, ut que nolunt continere nubant, determinat quomodo secundum salutem anime in coniugio se debeant habere, dicens: Quia sine peccato accipere uxorem concessi, itaque, id est, ut sine peccato maneatis in coniugio, determino uobis, ut qui habent uxores, sint tanquam non habentes, id est, non magis uoluptati quam Deo inseruientes. Et qui flent de damnis secularibus, sic foris fleant ut interius per spem gaudeant; et qui gaudent ex prosperitate temporali, ut intus spiritualiter timeant, nec dolent se corrumpendos felicitati, nec aduersitati frangendos. Quod autem sic se habere debeant hoc dico, fratres, quia tempus istud breue est, et in  proximo est finis. Unde quia tempus breue est, hoc est reliquum, id est, hoc solum saluti relinquitur, ut qui habent uxores, sint tanquam non habentes; et qui flent, tanquam non flentes; et qui gaudent, tanquam non gaudentes, ut quidquid in hoc mundo est pro paruitate temporis potius non esse uideatur quam esse; et qui emunt, sint tanquam non possidentes, id est utantur uelut sine quibus non possunt, sed non delectentur; et qui utuntur hoc mundo, faciant tanquam non utantur, id est totum ex necessitate, nichil ex delectatione: propterea sic respuendus est mundus, quia figura huius mundi preterit. Mundus quidem non preteribit, sed forme substantiarum eius destruentur, ut aurum rubore perdito redibit in terram, et cetera similiter. Damnatis enim  impiis, figura huius mundi mundanorum ignium conflagratione peribit, sicut factum est mundanarum aquarum inundatione diluuium. Et quia figura mundi preterit, ideo uolo uos esse sine sollicitudine, ne grauati terrenis damnum celestium incurratis. Sine sollicitudine dicit, ut coniugati quantum possunt exonerent se mundanis. Continentes sint expertes totius mundane sollicitudinis.

Et ita exsequitur dicens: uolo quidem omnes esse sine sollicitudine, sed tamen alter expeditior est ad hoc, alter impeditior. Qui enim sine uxore est, uirgo, uel continens sollicitus est, id est sollicitus esse potest in his que sunt Domini, id est que ad Deum pertinent. Licet etiam esse sollicitum, quomodo placeat Domino. Ubi ait: Sollicitus est que sunt Domini,  intelligit de his que saluti sufficiunt, et sine quibus nemo saluatur. Ubi ait: Quomodo placeat Deo, intelligit illam summam perfectionem, cui non sufficit hoc solum, quod necessarium est saluti, nisi bona sua pauperibus disperserit, mundum deseruerit, nudus nudam crucem secutus sit. Qui sine uxore est, sic ei licet: qui autem cum uxore est, cogente necessitate sollicitus est de his que sunt mundi, ut ministret uxori et pueris, sine quibus durare nequeunt. Sollicitus etiam est quomodo placeat uxori, dando monilia, 113 preparando ornamenta, et sic diuisus est, quia ex maxima parte distrahitur in cultu uxoris, et cultura familie: et satis modica pars eius obsequio Dei relinquitur. Sicut uir continens cogitat ea que  sunt Domini: sic etiam mulier que innupta est, id est uirgo et uidua, cogitat ea que sunt Domini: ut sit sancta et corpore et spiritu, id est per utramque integritatem corporis et spiritus. Ea uero que nupta est, cogitat ea que sunt mundi, id est necessaria domui, et quomodo placeat uiro in superfluis; et cum ita commendem uobis continentibus continentie bonum, porro, id est non aliter, hoc dico, quam ad utilitatem uestram, scilicet non ut per hoc iniiciam uobis laqueum, cogens uos uouere uirginitatem, quod uotum postea frangatis: sed hoc dico, hortando uos ad id, quod est honestum, id est a contagione alienum, et quod prebeat facultatem obsecrandi uos Domino sine impedimento  tribulationis carnis. Per hoc enim potestis obseruare munditiam uestram, cum ad hoc non impediat uos tribulatio carnis, que coniugatas premit. Fortassis dicerent parentes: uirginibus quidem nubere licet, sed nostra culpa est quod filias nostras, ut in uirginitate maneant, non cogimus. Contra hoc Paulus ait: Licet continentes dixerim habere facultatem ut sine impedimento seruiant Domino, quod non habent coniugate, tamen si quis pater existimat se uideri turpem, id est timet se infamari super, id est, de uirgine sua uolente nubere: quod illa sit non solum adulta: sed et superadulta: et si ita oportet fieri, quia nisi maritetur, in proximo est infamia, faciat pater quod uult filia. In hoc enim non peccat pater, si nubat filia, que mauult coniugium quam  castitatem. Iterum, quia quidam patres filias in proposito uirginitatis manere uolentes, cupiditate dotis, et ut habeant incrementum generis, et pro huiusmodi cogunt uiolenter nubere, interdicit Paulus, ne hoc fiat. Littera sic iungitur: De Patre qui filiam uolentem permittit nubere, dico quod non peccat: nam de illo qui filiam uolentem concedit manere in uirginitate, quid aliud dicam, nisi quod benefacit? Ille utique qui statuit in corde suo, id est qui rationabili disponit concilio: ille dico firmus, et perdurans, in hoc non utique habens necessitatem predictam: quia de filia non timet infamiam: sed habens potestatem sue uoluntatis efficiende, quia filia consentit: et qui hoc non solum statuit: sed etiam iudicauit, id est deliberationes  in corde suo fecit: considerando pondus coniugii, admirando decus uirginitatis. Hic utique si iudicauit seruare uirginem suam, benefacit, dum eam uolentem in uirginitate custodit. Quandoquidem qui uolentem permittit nubere, non peccat: et qui nolentem nubere bene facit, si conseruat in uirginitate. Igitur et qui matrimonio iungit uirginem suam, ita uolentem bene facit: et qui non iungit nolentem iungi, bene et melius facit. Sicut de uirginibus dixi, non peccat que nubit: et que non nubit, melius facit: sic de mulieribus, quod illa que uiro iuncta est non peccat: sed que in castitate manserit, beatior erit. Quod ita ait: Mulier alligata est uiro, quanto tempore uiuit uir eius. Quod si dormierit uir eius, liberata est a lege uiri. Et licet nubere cui  uult, tantummodo in Domino, id est legali more coniugii. Sed quamuis liceat ei nubere: tamen erit perfectior si permanserit sic, id est innupta, agens secundum consilium meum. Quid inde dicerent illi, si tu ita consulis? Ad hoc Paulus: Non est spernendum consilium meum: quia puto quod sicut alii apostoli: sic et ego habeam spiritum Dei, et per spiritum, gratiam consilii.



CAPUT uIII.

»De his autem, que idolis sacrificantur, scimus quia omnes scientiam habemus: scientia inflat, caritas uero edificat. 114 Si quis autem se existimat scire aliquid, nondum cognouit quem admodum oporteat eum scire. Si quis autem diligit  Deum, hic cognitus est ab eo. De escis autem que idolis immolantur, scimus quia nichil est idolum in mundo: et quod nullus Deus nisi unus. Nam et si sunt qui dicantur dii, siue in celo, siue in terra  nobis tamen unus Deus, Pater ex quo omnia, et nos in illo: et unus Dominus iehsu Christus, per quem omnia et nos per ipsum, sed non in omnibus est scientia. Quidam autem cum conscientia usque nunc idoli, quasi idolothytum manducant; et conscientia ipsorum cum sit infirma, polluitur; esca autem nos non commendat Deo. Neque enim si non manducauerimus, deficiemus; neque si manducauerimus, abundabimus. uidete autem ne forte hec licentia uestra offendiculum fiat infirmis.  Si quis enim uiderit eum, qui habet scientiam in idolio recumbentem: nonne conscientia eius, cum sit infirma, edificabitur ad manducandum idolothyta? Et peribit infirmus in tua conscientia frater propter quem Christus mortuus est? Sic autem peccantes in fratres, et percutientes conscientiam eorum infirmam, in Christum peccatis. Quapropter si esca scandalizat fratrem meum, non manducabo carnem in eternum, ne fratrem meum scandalizem.«



EXPOSITIO.

Error erat in Corinthiis de usu ciborum. Quidam enim scientes omnia esse munda, sana fide comedebant omnia. Hi autem qui fide infirmi erant, cum  uiderent prudentiores se idolothyta comedere, credebant eos sub ueneratione idoli sic agere, et dicebant: Bonum est ut reuertamur ad idolothyta. Nisi enim intelligerent aliquid esse idolum, non comederent immolata illis hi, qui inter nos prudentiores sunt. Cum autem sic quidam eorum errarent nolebant tamen desistere prudentiores a cibis illis, et sic percutiebant conscientias infirmorum. Et de huiusmodi incipit hic Paulus dicens: De coniugiis per epistolam interrogastis me: sed de his que sacrificantur idolis, nichil requisistis a me: nec oportuit, quia scimus, id est et uos scitis et ego scio; et cum equaliter sciamus, non oportuit uos querere a me: et hoc dicit ironice. Scimus utique de his, quia omnes non hanc solam, sed habemus quamcunque  scientiam. Modo improbat hanc scientiam, per malum quod inde sequitur, dicens nos utique scimus: sed scientia ista non satis laudanda est: quia inflat, id est facit uos superbire contra infirmos fratres, in quibus non ex caritate agitis, sed male: quia caritas edificat, nutriens uirtutes in perfectionis consummationem, et ideo scientia uestra inflat, quia non contemperatur caritate. Improbauit scientiam eorum per malum superbie, consequens illam; nunc ipsam scientiam: ostendens eos inscientes, in quo se existimant esse scientes. Licet dixerim uos scientes, tamen si quis existimat se scire aliquid, uti uos, sine caritate; profecto hic mundum cognouit ad quem modum oporteat eum scire.  Modus enim hic est, scientiam contemperari caritate. Opposita sententia: Qui inflatur, scientie modum non cognouit: sed si quis diligit Deum, quia habet caritatem proximi, hic utique cognitus et approbatus est a Deo. Nunc determinat scientiam eorum, in quo laudanda sit, et in quo reprobanda dicens: Scimus quod diligens Deum, a Deo cognoscitur. De escis autem que immolantur idolis, scimus, id est, uos fide firmi mecum scitis, quod idolum nichil est in mundo, id est in creatione mundi. Deus quidem lapidem uel lignum unde formatur idolum, creauit, sed facturam idoli non fecit. Non enim creature illi ex Deo hoc prouenit, ut dicatur idolum, sed ab artifice. Et hoc etiam scitis, quod non est ullus Deus nisi unus solus, unde constat idolum non  esse Deum. uere unus tantum est Deus. Nam et si sunt qui dicantur dii: siue in celo, ut angeli; siue in terra, ut apostoli; iuxta illud: »Ego dixi: Dii estis .« Bene dico dicantur dii, qui, siquidem in ueritate sunt multi dii: et in diis multi domini, 115 ut in celo archangeli dominantur angelis, in terra apostoli martyribus. Licet utique sint multi dii, nobis tamen est unus Deus Pater, ex quo in principio creata sunt omnia, et nos creati subsistimus in illo per gubernationem eius; et unus Deus est Dominus iehsu Christus. Et bene de unitate Christi cum Patre subdidit. De hoc enim hesitabant Corinthii, per quem Iesum Christum facta sunt omnia. Pater enim omnia condidit in Filio, et nos per ipsum Christum mediantem sumus in Deo. Sed licet  in his sanam habeamus scientiam, tamen non in omnibus scientia nostra eque perfecta. uere non in omnibus; quidam enim non integre fidei, conscientia idoli manente usque nunc, qua idolum uenerandum esse credunt, manducant quasi idolothytum, id est immolata idolo sub ueneratione idoli. Et hoc faciendo polluitur conscientia ipsorum, cum sit infirma pro imperfectione fidei: illos quidem polluit esca, qua utuntur, quia nos uident uti, sed illa esca non commendat nos Deo. Nunquam enim propter hanc escam cariores erimus Deo. Quare non in hoc deberemus offendere. uere hec esca non commendat nos Deo: nam si non manducauerimus hanc escam neque ideo deficiemus a Deo, neque si manducauerimus, propterea abundabimus in bono. Et quandoquidem  nil impedit abstinere, nil adiuuat comedere: uidete ergo, ne forte hec licentia uestra noceat. Licet utique secundum sanam fidem uestram, sed non ita licet ut per hoc fiat offendiculum infirmis fratribus, quod contuitu nostro manducando idolothyta peccent, quia sub ueneratione idoli. Propterea dico ne fiat offendiculum; quia si quis non sane fidei uiderit eum recumbentem in idolo, id est in loco ubi immolatur idolo; eum dico qui habet scientiam quod omnis creatura Dei munda sit, nec contaminetur propter idolum si sana fides sit, uidens hoc infirmus, nonne conscientia eius cum sit infirma animabitur exemplo tuo ad manducandum idolothyta, sub ueneratione idoli? Et sic per infirmam conscientiam  peribit infirmus frater in tua scientia, cuius exemplo comedit.

Nec hoc leue putes, quia hic est frater, propter quem Christus mortuus est, et propter quem modicum cibum non uis dimittere, nichil tibi conferentem? Et quia in tua scientia peribit frater, peccas in fratrem. Sic autem peccantes in fratres, et percutientes, cibo uestro infirmam conscientiam eorum, peccatis contra Christum qui mortuus est propter infirmum. Quapropter, id est, quia peccare in fratrem, peccare est in Christum, si esca mea scandalizat fratrem meum, non manducabo carnem in eternum. uerum quidem est, quia in eternitate nemo utetur cibo carnis, sed ideo sic ait ut magis deterreat a scandalo fratris, cum dicit: Quia si in eternum  cibus carnis comederetur sibi, respueret eum ne poneret offendiculum fratri, ideo nollem in eternum manducare carnem. Non ideo solum ne fratrem meum peccare facerem, sed ne eum scandalizem, id est saltem animo contristem.



CAPUT IX.

»Non sum liber? Non sum apostolus? Nonne Christum Iesum Dominum nostrum uidi? Nonne opus meum uos estis in Domino? Et si aliis non sum apostolus, sed tamen uobis sum: nam signaculum apostolatus mei uos estis in Domino. Mea defensio apud eos qui me interrogant, hec est. Nunquid non habemus potestatem manducandi et bibendi? Nunquid non habemus potestatem mulierem sororem circumducendi, sicut et  ceteri apostoli, et fratres Domini, et Cephas? Aut solus ego et Barnabas, non habemus potestatem hoc operandi? Quis militat suis stipendiis unquam? Quis plantat uineam, et de fructu eius non edit? Quis pascit gregem, et de lacte gregis non manducat? Nunquid secundum hominem hec dico? An et lex hec non dicit? Scriptum est enim in lege Moysi: »Non alligabis os boui trituranti .« Nunquid de bobus cura est Deo? An propter nos utique hoc dicit? Nam propter nos scripta sunt, quoniam 116 debet in spe qui arat arare; et qui triturat, in spe fructus percipiendi. Si nos uobis spiritualia seminauimus, magnum est si nos carnalia uestra metamus? Si alii potestatis uestre  participes sunt, quare non potius nos? sed non usi sumus hac potestate. Sed omnia sustinemus, ne quod offendiculum demus Euangelio Christi. Nescitis, quoniam qui in sacrario operantur, que de sacrario sunt, edunt? Et qui altari deseruiunt, cum altari participant? Ita et Dominus ordinauit his qui Euangelium annuntiant, de Euangelio uiuere. Ego autem nullo horum usus sum. Non autem scripsi hec, ut ita fiant in me. Bonum est enim mihi magis mori, quam ut gloriam meam quis euacuet. Nam si euangelizauero, non est mihi gloria: necessitas enim mihi incumbit: ue enim mihi est, si non euangelizauero. Si enim uolens hoc ago, mercedem habeo; si autem inuitus,  dispensatio mihi credita est. Que est ergo merces mea? Ut Euangelium predicans, sine sumptu ponam Euangelium, ut non abutar potestate mea in Euangelio. Nam cum liber essem ex omnibus, omnium me seruum feci, ut plures lucrifacerem. Et factus sum Iudeis tanquam Iudeus, ut Iudeos lucrarer; iis qui sub lege sunt, quasi sub lege essem , ut eos qui sub lege erant lucrifacerem; iis qui sine lege erant, tanquam sine lege essem , ut lucrifacerem eos, qui sine lege erant. Factus sum infirmis infirmus, ut infirmos lucrifacerem. Omnibus omnia factus sum, ut omnes facerem saluos. Omnia autem facio propter Euangelium, ut particeps eius  efficiar. Nescitis, quod hi qui in stadio currunt, omnes quidem currunt, sed unus accipit brauium? Sic currite ut comprehendatis. Omnis autem qui in agone contendit, ab omnibus se abstinet: et illi quidem ut corruptibilem coronam accipiant, nos autem incorruptam. Ego igitur sic curro, non quasi in incertum; sic pugno, non quasi erem uerberans; sed castigo corpus meum, et in seruitutem redigo, ne forte cum aliis predicauerim, ipse reprobus efficiar.«



EXPOSITIO.

Dissuadet iterum ab offendiculo fratris dicens: Licet sana sit fides uestra, debetis tamen abstinere a cibis pro quibus offenditur infirmitas fratris; quemadmodum uidetis me, qui cum habeam potestatem  accipiendi temporalia a Corinthiis, quibus predico, nolo tamen offendiculum prebere infirmitati eorum. Et quod posset accipere ab eis iure predicationis premittit, dicens: Possum quidem a uobis carnalia accipere, si uoluero; quia nonne sum ego liber? Nonne habeo libertatem illam quam habent alii apostoli, qui de predicatione sumptus accipiunt? Sic ideo ait, quia bonum suum illi pseudo uerterant in malum dicentes: Ideo non a uobis necessaria accipit; quia scit se non esse apostolum, cum illi solum sint apostoli, qui cum Christo in terris conuersati sunt, hic autem non uidit eum. uere liber sum, ut alii: Nonne ego sum apostolus? Non, dicerent illi; quia non uidisti Christum. Contra hoc Paulus: Sum  utique apostolus. Nonne uidi Christum Dominum nostrum? uidit eum in hora uocationis, quando dictum est ei: »Saule, Saule, quid me persequeris?«  uidit iterum eum, quando illi oranti in templo dictum est: »Portabis nomen meum in gentibus,« etc.  Sum apostolus, quia uidi Christum. Sum etiam ideo, quia nonne opus meum, id est mei apostolatus uos estis: et hoc in Domino, cuius gratia in me, et in uobis operatur, sine omni merito. uos utique estis meum opus in Domino quia etsi, id est licet, aliis non sum apostolus , sed tamen uobis apostolus sum. uere uobis precipue. Nam uos estis signaculum apostolatus mei, id est quia signate et expresse sunt in uobis gratie Dei, per ministerium mei apostolatus.  Ideo uos estis approbatio apostolatus mei: et hoc totum in Domino, quia et apostolatus mei et gratie uobis date sunt, per misericordiam Dei. Hoc ideo dicebat, quia Corinthii acceperant diuersas gratias, ut curationes, et genera linguarum, quam gratiam aliis preferebant, cum esset minima, 117 ut ipse dicturus est. Et quod per gratias acceptas estis signaculum mei apostolatus, hec est mea defensio, id est, per hoc defendor et comprobor esse apostolus apud eos, qui me interrogant, id est, qui dubitant de me; quia non corpore cum Christo conuersatus sim, utrum sim apostolus, an non. Postquam probauit se apostolum, probat quod iure apostolatus possit accipere temporalia ab his, quibus ministrat spiritualia, dicens: Quandoquidem  apostolus sum. Nunquid non habemus potestatem manducandi et bibendi apud eos quibus predicamus? Et nunquid non habemus potestatem circumducendi mulierem, id est, ut circumquaque nobiscum ducamus mulieres, que nobis de suis temporalibus ministrent. Mulierem dico non in opere carnis, sed fide et pia conuersatione sororem. Hanc formam habendi fideles mulieres in comitatu suo traxerunt apostoli a Domino Iesu, qui ideo mulieres secum cohabitare uoluit, ut ostenderet sicut uirum, ita se redimere mulierem. Unde quidam dubii erant propterea, quia mulier causa fuit totius perditionis. Nunquid, inquam, possumus hoc sicut et ceteri apostoli possunt; etiam fratres Domini, scilicet, Iacobus Hierosolymitanus, et Iudas Zelotes,  qui Iacobi frater dicitur, et sicut Cephas, id est, Petrus qui utique mulieres in suo comitatu habuit? Et cum omnes habeant, aut ego solus et Barnabas, qui mecum laborat in Euangelio, non habemus potestatem operandi hoc, id est, ut quemadmodum alii, sic et nos accipiamus a subditis? Quod licitum sit ei accipere probat, et humanis rationibus, et per legem ueterem, et per Euangelium, dicens: uere debemus ex licito hoc operari. Quis enim unquam militat in castris, uiuens de propriis stipendiis? Lex militie non patitur hoc. Et, quis plantat uineam, et non edit fructum eius? Et, quis pascit gregem, et non manducat de lacte gregis? Sed, nunquid secundum hominem, id est, secundum humanas rationes dico, et approbo hoc quod carnalia a subditis accipere  debeam? Dico etiam hoc per legem; quia an etiam lex hec non dicit? Dicit utique, quia sic scriptum est in lege Moysi: Non alligabis os boui trituranti  in area, sed comedet de his que triturat.

Diceret carnalis: Quid ad te? De boue enim hoc preceptum est, non de homine. Contra hoc Paulus: Nunquid Deo cura est bobus in lege, ut de eis preceptum ibi posuerit? De bobus utique non est hec cura Deo. Sed an propter nos utique hoc dicit? uere propter nos: nam etiam hec alia propter nos scripta sunt, scilicet, quod ille, qui arat, debet arare in spe percipiendi temporales fructus, et ille qui triturat, in spe percipiendi fructus triturat. Arare dicit spinas  infidelitatis eradicare de bono fidei, eum qui infidelis est excolere. Triturare dicit, postquam iam sunt in Ecclesia, accepta fide triturat eos predicator, separans grana a paleis, bonos a malis. Et qui arat, et qui triturat, meretur accipere temporalia. Probat iterum idem aliis rationibus dicens: Et si nos predicatores seminauimus uobis spiritualia, magnum est modo, id est, nullius pretii reputari debet si nos metamus a uobis uestra carnalia? Et si alii, id est pseudodoctores, sunt participes uestre rei, ita ut potestati sue faciant de uestris quod placet, quare non potius nos, qui sanam doctrinam ministramus? Probato quod sit apostolus, et quod lege ministerii potestatem habeat accipiendi ab eis, tandem uenit ad illud, propter quod incepit dicens: Licet apostoli  essemus et potestatem ex apostolatu haberemus, tamen non sumus usi hac potestate, ut aliquid a uobis acciperemus.

Dicerent illi: Fortasse non indiguistis. Egemus utique, sed tamen sustinemus omnia, famem, sitim, nuditatem. Propterea ne demus aliquid offendiculum Euangelio Christi, id est, ne in aliquo uideamur impedire bonum nostre predicationis. Timebat Paulus in hac re 118 plura offendicula; quia si acciperet ab eis qui minus erant auari, mallent non audire predicationem, quam dare temporalia. Preterea, quia si Paulus acciperet, acciperent similiter pseudo: qui licet Paulo aduersarentur, tamen in hoc et in quibusdam eum sequebantur, non audentes facere  quod Paulus non accipiebat; qui si exemplo Pauli occasionem accipiendi haberent, pro paucis cibis  absoluerent eos a magnis peccatis, et hac occasione ipsi Corinthii securius peccarent. Non utimur potestate, ne faciamus offendiculum. Ideo enim non dimittimus quin nobis liceat: nescitis enim, quod qui in sacrario, id est in opere templi, ut in cortinis, uel in aliqua reparatione operantur, edunt illa que sunt de sacrario? Sacrarium dicitur quasi secretarium post altare. Et, an nescitis, quod sacerdotes qui deseruiunt altari, partem capiunt cum altario? Pars enim super altare comburebatur, et pars sacerdotibus in cibos reseruabatur. uel aliter, ut illud premissum de gentilibus dicamus: Nescitis quoniam hi qui operantur  in sacrario gentilium, edunt ea que sunt de sacrario? Et qui seruiunt altari Iudeorum, participantur cum altario? ita, id est eodem ordine, uiuere, scilicet, de predicatione, ordinauit Dominus his qui annuntiant Euangelium, ubi ait in Euangelio. »Edentes et bibentes que apud illos sunt ,« etc. Et licet Dominus sic ordinauerit, tamen ego non sum usus aliquo horum, uel cibo, uel potu, uel tegumento.

Dicerent illi: Callide Paulus agit ita loquens, ut quod prius simpliciter non accepit, modo duplicatum recipiat. Contra hoc Paulus: Licet ita scribam, tamen non ideo scripsi hec, scilicet, me non fuisse usum aliquo horum, ut ita fiant in me deinceps id  est, ut quod prius non cepi, modo multiplicatum recipiam: ideo nec feci, nec amodo uolo fieri in me, quia magis bonum est mihi mori nedum pati penuriam, quam ut quis euacuet gloriam meam, id est remunerationem quam exspecto de Euangelio. Si enim cum offendiculo fratris euangelizarem, gloriam utique meriti mei euacuarem. uel ita: Bonum est mihi magis mori, quam modo moriar. Nunc enim multis tribulationibus morior, sed mallem adhuc maiori egestate mori, quam ut quis euacuet gloriam meam. uere gloria mea ne euacuetur timendum mihi est. Nam si ego euangelizauero sic, id est cum offendiculo fratris, cupiditate accipiendi sumptus a uobis, iam non est mihi gloria, sed perit remuneratio mei. uere non debetur mihi gloria: nam necessitas,  id est egestas incumbit mihi que me euangelizare cogit, ut sic habeam stipendia. uere necessitas incumbit: nam si non euangelizauero, est mihi ue, id est dolor egestatis, famis scilicet et nuditatis. Si ex necessitate euangelizauero, non est mihi gloria. Si autem hoc ago uolens, id est ex uoluntate tantum, non pro cupiditate sumptuum: tunc habeo mercedem mei Euangelii. uel aliter, ad hoc quod superius dixit: Malo mori, quam gloriam meam euacuari.

Diceret aliquis: Si Euangelium tuum res talis esset, pro qua, si non fieret, non deficeremus; uel pro qua, si sit, non in melius abundemus, ut esset idolothyta sana fide comedere, credi posset quod gloria tua periret, si cum offendiculo fratris euangelizares.  Sed quia Euangelium tuum res tante dignitatis est, per quam saluentur homines, non est credibile quod pro offensione infirmi fratris pereat gloria tua de Euangelio. Euacuabitur pro certo, ait Paulus: Nam si euangelizauero tantum, et ab offendiculo fratris non declinauero, non erit mihi gloria pro solo euangelizare. Nullius enim meriti est sic euangelizare, ut offensionem fratris non caueamus. uere non est multum euangelizare solummodo. Nam necessitas euangelizandi incumbit mihi, ex iniuncto officio. Et uere necessitas officii mei euangelizare me cogit. Nam ue, id est, damnatio mihi est si non euangelizauero. Et inde palam est quod non est tanti euangelizare, cuius gloria propter offendiculum fratris non pereat. Si ex necessitate  119 ministerii mei tantum euangelizauero, non est mihi gloria: sed si hoc ago uolens, non ut cupiditate sumptus fratrem offendam, tunc habeo ego de Euangelio meo mercedem. Sed si hoc facio inuitus, id est necessitate coactus, paruipendens offendere fratrem, hoc quidem uerum est quod dispensatio donorum Dei credita est mihi, id est quod non minus propter peccatum meum dispensat Deus gratias suas, sed tamen sine mercede mea. In hoc uerbo mihi inuito et peccanti per offendiculum fratris credita est dispensatio gratiarum Dei, accipiunt sancti auctoritatem: quod licet minister malus sit, dona tamen Dei per eum dispensata non minuuntur, propter peccatum illius, sicut nec augentur propter iustitiam eius. Et quia dixi si uolens hoc ago, tunc ex uoluntate  mercedem habeo. Ergo dicamus modo que est merces mea, id est qualis debet esse uoluntas, pro qua mihi merces ueniat: talis esse debet uoluntas, ut ego predicans Euangelium ponam, id est collocem Euangelium, et fundamentum eius constituam, sine sumptu accepto a Corinthiis pro quo offenderentur. Ideo sine sumptu, ut non abutar, id est ut non male utar potestate mea, concessa mihi in Euangelio. Potens enim sum de Euangelio sumptus accipere, sed si fratrem in hoc offendero, male utor hac potestate. Credendum est quod sine sumptu ponam Euangelium, ne offendatur infirmitas auditorum: nam  cum liber essem ex omnibus, et nulli eorum aliquid deberem, feci me seruum omnium, ut sic lucrifacerem plures. Et qui pro utilitate eorum  iugum seruitutis sub omnibus habui: credendum est quod a sumptu contineam, timens offensionem fratris, pro quo lucrando seruum me exhibui. uere seruum omnium me feci; nam Iudeorum, Samaritanorum, gentilium, et infirmorum fratrum. Quod ita exsequitur: Factus sum Iudeis tanquam Iudeus, condescendens ritibus eorum, abstinendo a carnibus a quibus abstinebant, ut sic lucrarer Iudeos, libentius mihi acquiescentes, quia ritus eorum non aspernarer. His etiam qui sub lege sunt, id est Samaritanis, qui quinque libros Moysi tenent, sed prophetas non habent, factus sum quasi sub lege essem: cum tamen ipse non essem sub lege; sed ideo feci ut hoc modo lucrifacerem eos qui erant sub lege, id est Samaritanos. Samaritani sunt quos rex Assyriorum  captiuitatis filiis Isrel posuit ad incolenda loca Samarie, et sunt ex origine Persarum ; qui quinque libros Moysi receperunt, cum multis tribulationibus uexaret eos Deus, quia terram populi sui Isrel sibi illicite usurpassent. His etiam qui erant sine lege, id est gentilibus, factus sum tanquam essem sine lege, coutens cibis eorum et asserens Deum elegisse eos, cum tamen non essem sine lege Dei, sed essem in lege Christi; sic ideo factus sum ut lucrifacerem gentiles qui erant sine lege. Factus sum etiam infirmis fratribus infirmus: abstinens a licitis cibis, ne generarem offendiculum eorum infirmitati, ut sic lucrifacerem infirmos. Et quid enumerem singula? Omnibus factus sum omnia:  perfectus perfectis; et sic in singulis, ut omnes saluos facerem. Hec autem omnia facio propter collocandum Euangelium; quod nisi sic facerem, euacuaretur propter offendicula fratrum. Propter Euangelium ideo, ut efficiar particeps eius, id est ut partem capiam remunerationis, quam Euangelium attestatur, et fidelibus promittit. Hic totum quod de se induxit adaptauit. Quasi diceret: Quemadmodum omnibus omnia factus sum propter Euangelium, sic et compatimini infirmitati fratrum ut participes sitis promisse beatitudinis. Dixi abstinendum esse uobis a licitis, causa infirmorum fratrum, sicut ego apostolus uester a licitis abstineo, ne dem offendiculum Euangelio Christi; quod totum ideo facio: ut accipere merear quod exspecto. Inductus exemplo eorum  qui, ut temporalem coronam accipiant, abstinent ab omnibus que ad accipiendam coronam 120 eos impediant. Quia an nescitis quod hi qui in stadio currunt, omnes quidem currunt, sed unus accipit brauium, id est coronam uel premium cursus? Stadium dicitur spatium ducentorum et uiginti quinque passuum, quantum Hercules uno anhelitu cucurrit, et non respirauit; et dicitur stadium a stando, quia statur in fine cursus. Quandoquidem currentes in stadio sollicite intendunt ad accipiendum brauium, sic ergo currite abstinendo ab omnibus que impedire uos possunt, ut omnes comprehendatis brauium eterne felicitatis. Si enim omnes hic currunt ubi unus tantum accipit brauium, multo sollicitius currere debetis, ubi omnes eternum brauium accipietis. Sic utique currere debetis abstinendo ab  omni quod uos impedire possit. Nam omnis ille qui contendit in agone, id est in certamine cursus, abstinet se ab omnibus impedientibus cursum. Et illi quidem currentes in stadio sic se abstinent, ut accipiant corruptibilem coronam: nos accepturi incorruptibilem, longe amplius abstinere nos debemus, quanto digniori corona remunerabimur. Et quia incorruptam coronam exspecto, igitur ego sic curro, non quasi in incertum. Ille currit in incertum qui modo male, modo bene agit. Cum enim bene agit, sperat se accepturum; quando uero male, diffidit. Currere dicit bene operari, sine impedimento illate tribulationis: Pugnare dicit quando infertur tribulatio, et fortiter resistit. Sic etiam pugno non quasi  uerberans erem, ut quod bene dicam, opere in me non compleam: qui enim in uanum uerba dicit, erem solum uerberare dicitur. uel ita: Non quasi erem uerberans, id est non frustra ictus meos proiiciens, sicut ille qui pugnat cum hoste, quando, proiecto ictu, non tangit hostem, dicitur uerberare erem; sed ego conterens hostem, non uerbero erem, sed castigo corpus meum, id est carnis concupiscentias comprimo: et ita quod corpus redigo in seruitutem, id est ut caro non solum non repugnet, sed etiam seruiat spiritui. Ideo sic castigo et redigo, ne forte contingat quod contingere posset, ut, cum aliis predicauerim, ipse efficiar reprobus et damnabilis. Ubi ait ne forte, bene ostendit Deum sic eligere suos ut non cogat eos: ne libertatem arbitrii  in eis destruat, quin si uelint iterum cadere, possint.



CAPUT X.

»Nolo enim uos ignorare, fratres, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari . Et omnes eamdem escam spiritalem manducauerunt, et omnes eumdem potum spiritalem biberunt. Bibebant autem de spiritali, consequente eos petra. Petra autem erat Christus. Sed non in pluribus eorum beneplacitum est Deo. Nam prostrati sunt in deserto . Hec autem in figura facta sunt nostri, ut non simus concupiscentes malorum, sicut et illi concupierunt ;  neque idololatre efficiamini sicut quidam ex ipsis, quemadmodum scriptum est: Sedit populus manducare et bibere, et surrexerunt ludere . Neque fornicemur, sicut quidam ex ipsis fornicati sunt , et ceciderunt una die uiginti tria millia. Neque tentemus Christum, sicut quidam eorum tentauerunt, et a serpentibus perierunt . Neque murmuraueritis, sicut quidam eorum murmurauerunt, et perierunt ab exterminatore. Hec autem omnia in figura contingebant illis; scripta sunt autem ad correptionem nostram, in quos fines seculorum deuenerunt. Itaque qui se existimat stare, uideat ne cadat. Tentatio uos non apprehendat, nisi humana. Fidelis autem Deus est, qui non patietur  uos tentari supra id quod potestis, sed faciet etiam cum tentatione prouentum, ut possitis sustinere. Propter quod karissimi mihi, fugite ab idolorum cultura. Ut prudentibus loquor: uos ipsi iudicate que dico. Calix benedictionis cui benedicimus, nonne communicatio sanguinis Christi est? Et panis quem frangimus nonne participatio corporis Domini est? Quoniam unus panis, et unum corpus multi sumus: omnes 121 quidem de uno pane, et de uno calice participamus. uidete Isrel secundum carnem: nonne qui edunt hostias, participes sunt altaris? Quid ergo? Dico quod idolis immolatum sit aliquid, aut quod idolum sit aliquid? Sed que immolant gentes, »demoniis immolant, et non Deo .«  Nolo autem uos socios fieri demoniorum. Non potestis calicem Domini bibere, et calicem demoniorum: non potestis mense Domini participes esse, et mense demoniorum. An emulamur Dominum? Nunquid fortiores illo sumus? Omnia mihi licent, sed non omnia expediunt. Omnia mihi licent, sed non omnia edificant. Nemo quod suum est querat, sed quod alterius. Omne quod in macello uenit, manducate, nichil interrogantes propter conscientiam. »Domini est terra, et plenitudo eius .« Si quis uocat uos infidelium ad cenam, et uultis ire: omne quod uobis apponitur, manducate, nichil interrogantes propter conscientiam. Si quis autem dixerit: Hoc immolatum est idolis: nolite manducare propter illum, qui indicauit,  et propter conscientiam. Conscientiam autem dico, non tuam sed alterius. Ut quid enim libertas mea iudicatur ab aliena conscientia? Si ego cum gratia participo, quid blasphemor pro eo, quod gratias ago? »Siue ergo manducatis, siue bibitis, uel aliud quid facitis, omnia in gloriam Dei facite .« Sine offensione estote Iudeis et gentibus et Ecclesie Dei: sicut et ego per omnia omnibus placeo, non querens quod mihi utile est, sed quod multis, ut salui fiant.«



EXPOSITIO.

Quia Paulus dixerat: Castigo corpus meum, etc., ne ipse reprobus efficiar, ad hoc diceret aliquis: Quare tantopere laboras, ne reproberis? Non enim  credendum est Deum leuiter reprobare nos, quibus baptismum, fidem et cetera sacramenta Ecclesie contulit, etiamsi iniuste aliquando simus operati. Contra hoc Paulus probat nichil ualere ad salutem sacramenta, si desint bona opera. Patres enim ueteris Testamenti eadem que habemus in ueritate, habuerunt in figura; sed quia male operati sunt, non profuerunt illis sacramenta; sic nec nobis proderunt, si mala fuerint opera nostra. Littera sic iungitur: Propterea tantopere laboro, ne reprobus efficiar. uideo enim non mihi sufficere accepta sacramenta, si defuerint opera; quemadmodum nec patribus nostris sub ueteri non suffecerunt, quia male operati sunt. Quod ut uideatis, nolo uos ignorare, o fratres, quoniam patres nostri, id est Iudei, qui nos  in cultu Dei precesserunt, et docuerunt, et quorum figure ueritatem nostram genuere. Illi, inquam, patres omnes, nullo separato, fuerunt sub nube. Nubes illa que inter Aegyptios et Iudeos posita fuit usque ad mare Rubrum, significauit diuinam misericordiam, que catechumenos protegit, donec ueniant ad baptismum. Et omnes patres nostri transierunt mare Rubrum, ita et nos omnes per baptismum transimus; et omnes patres nostri in Moyse, id est in regimine Moysi baptizati sunt, id est profecti sunt in nube, separante eos ab Aegyptiis, et in maris transitu. Baptizati dicit, cum nec ista uox de illis tunc dicta sit, nec mare illud ueritas baptismi fuerit, quia figura tantum, sed nomen significate rei, pro ipso significante ponit; quia quemadmodum illi in  ducatu Moysi protecti sunt, longe melius nos duce Christo protegimur in baptismo, in quo nobis peccata remittit, et liberum arbitrium nostrum confortat ut possit resistere diabolo male suadenti. Ideo etiam ait, baptizati sunt; quia quam efficax nobis est baptismus ad salutem, sic esset eis transitus maris, si credentes mandatis Dei obedirent. Et omnes patres nostri manducauerunt eamdem escam, id est manna. Escam dico spiritualem, id est spiritualis esce corporis et sanguinis Christi significatiuam. Ideo etiam spiritualem; quia quod esca corporis et sanguinis Christi facit in nobis, idem prodesset eis ad salutem manna illud, si in bono perstitissent. Non quod aliud fuerit quam manna. Et omnes biberunt  eumdem potum, id est aquam fluentem de petra: potum dico spiritualem; quia potum 122 sanguinis Christi figurantem, et idem in fide ualentem eis si boni essent. Nec semel inde biberunt, sed bibebant assidue de petra, id est de aqua manante de petra consequente eos, quia quocunque ibant in deserto, aqua illa sequebatur illos. Petra dico spirituali, id est spiritualem petram Christum significante. Quare non semel, sed continue bibebant; quia non sufficit nobis qui quotidie in peccatum labimur semel sumere sanguinem Christi, quia sicut quotidie cadimus, sic iugi medicamine egemus. Petra autem illa unde manabat aqua, erat Christus, de cuius latere fluxit aqua nostre regenerationis. Et licet tot sacramenta habuerint patres nostri, tamen non in pluribus  eorum beneplacitum est Deo; quia peccando, datis sacramentis indignos se fecerunt. uere plures eorum non placuerunt Deo: nam prostrati sunt in deserto, prouocantes super se iram Dei male agendo. Et hec predicta non solum causa eorum facta sunt, sed etiam in figura nostri. In omnibus enim predictis figurata est ueritas sacramentorum, que data est nobis per Christum. Ideo in figura nostri facta sunt, ut non simus concupiscentes malorum, sicut et illi multoties mala concupierunt.

Hic Paulus se inserit eis, ut melius eos retrahat, peccata quorum compatiendo sua facit. Nunc quedam peccata Iudeorum reponit, que uidit in Corinthiis esse, dicens: Ne sitis concupiscentes malorum, scilicet, neque efficiamini idololatre. Hic iam  separat se ab illis quibus in idololatria non consensit, ne, inquam, sitis idololatre sicut quidam eorum fuerunt. Corinthii autem idololatre erant; quia uel sub ueneratione idoli idolothyta comedebant; uel non curantes offendere fratrem manducando idolothyta, causa erant quare infirmus frater idololatra esset, et sic de idololatria accusabiles. Idololatre fuerunt quidam Iudeorum, quemadmodum de eis scriptum est in Exodo: Sedit populus Iudeorum manducare et bibere, que immolauerunt uitulo conflatili, et postea surrexerunt ludere , id est choreas ducere, et cetera coram idolo. uel surrexerunt ludere, id est idolum adorare: quod ludus et derisio uidebatur de his, qui per tot miracula erant instructi.  Neque fornicemur, sicut quidam ex ipsis fornicati sunt cum Madianitis, et propterea ceciderunt uiginti tria millia . Fornicatio erat in Corinthiis, ut in eo qui duxerat uxorem patris, cuius per consensum alii erant rei. Neque tentemus Christum, sicut quidam eorum tentauerunt, dicentes: »Nunquid poterit Deus parare mensam in deserto «; et illi perierunt a serpentibus, uen enantibus eos, donec Moyses serpentem ereum erexit in ligno, quem qui Iudeorum uidebat, ea die a lesione serpentum securus erat: qui serpens significauit Christum secundum humanitatem, ut idem in Euangelio perhibet: »Sicut exaltauit Moyses serpentem in deserto, sic oportet exaltari Filium hominis .« Tentabant Corinthii Deum,  dum de resurrectione dubitabant, quasi Deus non posset, quidquid ex bonitate uellet. Neque murmuraueritis, quod utique faciebant Corinthii, quorum quidam dicebant Paulum non esse apostolum, et similia: sicut quidam Iudeorum murmurauerunt, ut filii Core et Dathan et Abiron, dicentes Moysen non ex precepto Dei consecrare Aaron in sacerdotem, sed pro exaltatione sui generis; et ideo perierunt ab exterminatore, id est a percutiente angelo.

Notandum est quod, quia Iudei rudes erant, nec spiritualia capere possent; ideo in carnalibus seruire Deo propositum fuit illis. Et sicut in carnali seruitute offendentes, secundum carnem puniebantur; sic et nos quibus spiritualia data sunt, si in eis offendimus, secundum animam puniemur. Non solum  predicta sacramenta in figura nostri precesserunt, sed etiam hec omnia, et peccata, et pene peccatorum contingebant illis in figura nostri; quia si illi 123 manentes in umbra, pro transgressu umbre damnati sunt, quanto magis nos, si in ipsa ueritate peccamus? Non solum hec illis in figura nostri contigere, sed etiam scripta sunt hec ad correptionem nostram, ut per exempla eorum corripiamur. Nostram dico, in quos deuenerunt fines seculorum; quia quantumcunque duratura sint hec secula, nos tamen fines habemus; quia hi ritus, qui per Euangelium dati sunt, fiunt ultimi ritus. Et ipsi, quandiu mundus erit, non finientur. uel ita: In nos deuenerunt fines seculorum, quia finita est omnis secularitas, scilicet ueterum rituum carnalitas, et  tradita est nobis ipsa ueritas. Quandoquidem priora sacramenta patribus nostris nichil profuerunt propter peccatum, et hec ad nostram doctrinam scripta sunt.

Itaque, id est propterea ille uestrum qui se existimat stare, scilicet qui sane intelligit de creaturis Dei, sibique licere omnia, uideat ne cadat per offendiculum fratris. Et, ne in hoc uerbo quia dixerat uideat ne cadat, turbarentur Corinthii, scientes iustum etiam septies in die cadere, determinat Paulus de quo casu intelligat, dicens: uideat quisque ne cadat, sic ut non apprehendat uos tentatio, id est delectatio peccati, nisi que sit humana, id est necessitate carnis ueniens, scilicet uenialis. Quod ad uos pertinet, uidete ut faciatis; quia Deus fidelis est et uerax in promissis, qui fideles suos in nullo deserit;  qui Deus non patietur uos tentari supra id quod pati potestis. Secundum enim quod uidet fortitudinem uel teneritatem cuiusque, tribulationes disponit. Nec solum non patietur uos supra modum tentari, sed etiam faciet uobis cum tentatione prouentum, id est et augmentum uirtutis qua perseueretis, et augmentum tribulationis: faciet, dico, ita ut uos possitis sustinere, ne in tribulatione deficiatis.

Propter quod, id est quia uidendum est stanti, ne cadat, et Deus presto est qui manum porrigat. Ideo fugite a cultura idolorum; si hoc facitis, tunc eritis mihi karissimi. Fugere a cultura idolorum dicit et infirmis qui sub ueneratione idoli comedebant, et his qui, licet sane fidei essent, tamen causa erant qua fratrum infirmitas corrumperetur. Et ut fugiatis  a cultura idolorum, rem subtilem dicturus sum, in qua loquor uobis non ut simplicibus, sed ut prudentibus; et ideo uos ipsi iudicate, id est quanto subtilius potestis, apud uos discutite hoc quod uobis dico. Summam sententie breuiter extra colligamus: Ideo fugere debetis a cultura idolorum; quia, sicut ille qui corpori et sanguini Christi communicat, unum quodammodo fit cum Christo, sic ille qui communicat idolo, idolothyta comedendo incorporatur diabolo.

Nunc litteram exponamus: Fugiendum uobis est a cultura idolorum, quia calix, id est sanguis Christi. Calix dico benedictionis, per quem benedictiones gratiarum accipimus: quia per sanguinem Christi,  si digne sumimus, et a prioribus peccatis liberamur, et contra uenientia confortamur; cui calici nos benedicimus, laudantes eum, quod nunquam huiusmodi calix fuerit, qui et a peccatis liberaret, et ne ultra peccaremus confortaret. uel calix benedictionis, id est quem ipse Deus benedicit et consecrat, et cui nos benedicimus per officium nostrum: Deus enim hoc efficit per sacerdotem ministrum. Hic itaque calix nonne est communicatio sanguinis Christi? id est: nonne per sanguinem assumptum unimur Christo, ipsique conformamur? Et panis, id est uerum corpus Christi, qui sub specie sola panis accipitur. Panis dico quem nos in altari frangimus, ut quod unum est in ueritate , scindi tamen non potest, diuidentes significemus nos, qui diuerse  persone sumus, unum fieri in Christo. Hic, inquam, panis quem frangimus, nonne est participatio corporis Domini? id est: nonne per hoc corpus Deum in nobis capimus, eumque nobis incorporamus? Ideo in duabus substantiis, corporis scilicet et sanguinis sacrificium 124 hoc Deus instituit; ut per carnem in altari traditam ostenderet se redimere carnem nostram, per hec sacramenta in incorruptionem quandoque transferendam; et per sanguinem quem tradit, insinuaret se similiter redimisse animam nostram; ad quod de anima insinuandum: quia re incorporali uti non potuit, digne per sanguinem, qui sedes anime dicitur, animam figurauit. Nec in duas substantias distribuit, ut diuersas partes eius intelligeret. Qui enim sanguinem tantum, uel corpus solum,  totum accipit: qui utrumque accipit, non magis per utrumque, quam per alterum accipit. Quod corpus sicut uera caro Christi est sub specie panis, ita per solam speciem atteritur, diminuitur, in partes diuiditur, cum in ueritate incorruptibile, indiuisibile, impotens diminui permaneat. uere per acceptionem sanguinis et corporis Christi unimur Christo; quoniam multi sumus unus panis, id est sicut in pane diuersa grana in unitatem panis transeunt, ita et nos unimur fide, spe et caritate. Sumus etiam multi unum corpus secundum diuersitatem membrorum sibi inuicem in unitate dilectionis subseruientium. Nos omnes sumus unus panis et unum corpus: qui participamus de uno pane et de uno calice, id est de corpore et sanguine Christi per  quem counimur Christo, incorporantes eum nobis.

Modo secundum Ambrosium, quod sequitur dicamus: O Isrel, id est o fidelis anima, que Deum intueris, quod in spiritualibus modo uobis ostendi, uidete idem fieri secundum carnem, id est per carnalem participationem idolothyti diabolo communicare. Nonne enim qui edunt hostias immolatas diabolo, participes sunt altaris diaboli? id est: nonne communicant ipsi diabolo per hoc quod participant que super altare idoli immolantur? Quemadmodum in spiritualibus, sic in carnalibus quin fiat, negari non potest. Quia dico comedentes immolata idolo participare diabolo, ergo quid dico, id est an hoc dicere existimor quod immolatum idolis sit aliquid aliud  quam esset priusquam immolaretur? Absit hoc ut uidear hoc dicere quod idolum sit aliquid aliud quam lapis uel lignum, uel illud unde fabricatum est! quia per immolata ipsi dico hominem uniri diabolico. Non utique dico quod immolatum idolis, uel idolum aliquid sit quod prius non fuerit; sed hoc dico, quod gentes que immolant hec, immolant illa demoniis, et per hoc uniuntur ipsis, non per carnem immolatam, quod aliud sit quam caro, neque per idolum, quod aliud sit quam prius fuerit. Demoniis immolant, et non Deo: quare diabolo sese incorporant. uel aliter , ita: Quia communicantes corpori et sanguini Christi uniuntur Christo, ita per simile participantes immolatis idolo uniuntur diabolo.  Et hoc extra litteram accipiamus, ut quod per spiritualia ostendit, in carnalibus uideatis: uidete modo Isrel, id est Iudaicum populum, secundum carnem, id est secundum carnales ritus agentem. Nonne enim qui apud Iudeos edunt hostias immolatas Deo, participes sunt altaris, id est participant Deo cui immolant in altari? Eodem modo qui edunt idolothyta, participes sunt diaboli. Et hoc extra librum.

Sequens littera sic iungitur: Quandoquidem dico comdentem idolothyta participare diabolo, ergo quid uideor dicere? Sequens littera non mutatur. Propterea uolo uos fugere a cultura idolorum, quia nolo uos fieri socios demoniorum, sicut probatum est  esse eos qui idolothyta comedunt. Ideo essetis socii demoniorum, nisi idola fugiatis, quia non potestis bibere calicem demoniorum et calicem Domini. Et non potestis esse participes mense Domini et mense demoniorum. Debemus fugere a cultura idolorum, ne associemur demoniis. Debemus etiam ideo, quia participando mense demoniorum, emulamur, id est inuidemus Domino, cuius regnum ex 125 nobis ipsis, et imitatoribus nostris diminuimus. Sed an emulamur Dominum? Malo utique nostro inuidemus ei, quia nunquid fortiores illo sumus? Qui autem fortiori se inuidet, male agit, quia opprimitur ab illo.

Dicerent ad hec, qui sana fide idolum illique immolata nichil esse crederent. uideris, Paule, intelligere immolata idolo aliquid esse, cum nos propterea  dicas fieri socios demoniorum. Absit hoc! ait Paulus. Hoc enim plane profiteor, quod omnia ista licita sunt mihi, et cuicunque sanam fidem habenti ex fide comedere, sed tamen ideo non licere, quod non omnia expediunt, sed potius beatitudinem per offendiculum fratris impediunt. Iterum idem, omnia utique mihi licent, secundum sanam fidem, sed non omnia edificant proximum, et in eo quod destruunt eum, non licent. Et quia ad edificationem proximi omnia agenda sunt, propterea nemo querat quod suum est tantum, et non proximi, sed querat quod alterius, id est quod ad edificationem proximi ualet.

Quia modo dixit secundum fidem licere, propter offendiculum fratris non licere. Determinat modum quando his cibis uti liceat, et quando non, dicens:  Ne in predictis offendatis, sic discernite: Omne quod in macello uenit, id est uenditur, manducate, nichil interrogantes propter conscientiam, quam in sequentibus determinabit. Manducate omnia, quia Domini est terra et plenitudo eius . Si quis autem infidelium uocat uos ad prandium, et uultis ire, quod bene licet  omne quod uobis apponitur manducate, nichil interrogantes propter conscientiam, quam iterum determinabit, uos nichil interrogetis. Sed si quis dixerit uobis: Hoc est immolatum idolis, nolite illud manducare propter illum qui indicauit, et propter conscientiam, quam nunc determinat. Conscientiam autem dico non tuam, qui fide sanus es, sed propter conscientiam alterius, id est infirmi fratris,  ne offendat te. Dixit conscientiam, primum notans conscientiam Iudei qui, si uideat Christianum idolothyta comedentem, dicet non adherendum esse Christiane fidei; quia reuertuntur ad culturam idoli. Secundo conscientiam gentilis, qui uidens illud idem dicet: Quare dimitterem idola mea, cum Christiani ad ea reuertantur? Tertio conscientiam infirmi fratris, propter causam sepe dictam. Propter conscientiam alterius abstinere debes. Quia ut quid libertas mea, id est hoc quod mihi ex sana fide licet, iudicatur, id est iudicabilis fiat et damnabilis ab aliena conscientia, id est propter infirmam conscientiam fratris. Et si ego participo idolothytis cum gratia, id est comedens in nomine Domini, quare blasphemor, id est cur me blasphemabilem exhibeo, pro  eo quod gratias ago? Putat enim me infirmus uel infidelis idola uenerari, cum ago gratias Deo. Quandoquidem conscientia nullius ledenda est, ergo siue manducatis, siue bibitis, uel aliud quid facitis, hec et omnia facite, non in licentiam fidei uestre, sed in gloriam Dei, ut nemo iuste uel iniuste possit calumniari fidem Christi. Et ut in gloriam Dei omnia faciatis, estote sine offensione Iudeis et gentibus, et Ecclesie Dei, id est infirmis fratribus, sicut supra determinatum est. Estote dico et sicut ego placeo, id est placere laboro omnibus per omnia, non querens quod mihi solum utile est, sed quod utile sit multis, ut sic salui fiant multi per me. Et ut multis utiles sitis, estote in hac re imitatores mei. Quod si mei  eritis et Christi, sicut et ego Christi imitator sum.



CAPUT XI.

»Imitatores mei estote, sicut et ego Christi. Laudo autem uos, fratres, quod per omnia mei memores estis; et sicut tradidi uobis precepta mea tenetis. uolo autem uos scire, quod omnis uiri caput Christus est; caput autem mulieris uir  caput uero Christi, Deus. 126 Omnis uir orans aut prophetans, uelato capite, deturpat caput suum. Omnis autem mulier orans aut prophetans, non uelato capite, deturpat caput suum: unum est enim, ac si decaluetur. Nam si non uelatur mulier, tondeatur. Si uero turpe est mulieri tonderi aut decaluari, uelet caput suum. uir quidem non debet uelare caput suum; quoniam imago et gloria  Dei est, mulier autem gloria uiri est. Non enim uir ex muliere est, sed mulier ex uiro. Etenim non est creatus uir propter mulierem, sed mulier propter uirum. Ideo debet mulier uelamen habere super caput suum, et propter angelos. uerumtamen neque uir sine muliere, neque mulier sine uiro, in Domino. Nam sicut mulier de uiro, ita et uir per mulierem: omnia autem ex Deo. uos ipsi iudidicate: decet mulierem non uelatam orare Deum? Nec ipsa natura docet uos, quod uir quidem si comam nutriat, ignominia est illi: mulier uero si comam nutriat, gloria est illi; quoniam capilli pro uelamine ei dati sunt. Si quis autem uidetur contentiosus esse, nos talem consuetudinem non habemus, neque Ecclesia Dei. Hoc autem precipio:  non laudans, quod non in melius, sed in deterius conuenitis. Primum quidem conuenientibus uobis in Ecclesiam, audio scissuras esse inter uos, et ex parte credo. Nam oportet et hereses esse, ut et qui probati sunt, manifesti fiant in uobis. Conuenientibus ergo uobis in unum, iam non est Dominicam cenam manducare. Unusquisque enim suam cenam presumit ad manducandum. Et alius quidem esurit, alius autem ebrius est. Nunquid domos non habetis, ad manducandum et bibendum? Aut Ecclesiam Dei contemnitis, et confunditis eos qui non habent? Quid dicam uobis? Laudo uos? in hoc non laudo. Ego enim accepi a Domino, quod et tradidi uobis, quoniam Dominus noster iehsu Christus in qua nocte tradebatur, accepit panem,  et gratias agens fregit, et dixit: Accipite et manducate: Hoc est corpus meum, quod pro [omnibus] uobis tradetur; hoc facite in meam commemorationem. Similiter et calicem, postquam cenauit, dicens: Hic calix nouum testamentum est in meo sanguine; hoc facite, quotiescunque sumitis, in meam commemorationem. Quotiescunque enim manducabitis panem hunc, et calicem bibetis, mortem Domini annuntiabitis, donec ueniat. »Itaque quicunque manducauerit panem, uel biberit calicem Domini indigne, reus erit corporis et sanguinis Domini .« Probet autem seipsum homo, et sic de pane illo edat, et de calice bibat. Qui enim manducat et bibit indigne, iudicium  sibi manducat et bibit, non diiudicans corpus Domini. Ideo inter uos multi infirmi et imbecilles, et dormiunt multi. Quia si nosmetipsos diiudicaremus, non utique iudicaremur. Dum iudicamur autem, a Domino corripimur, ut non cum hoc mundo damnemur. Itaque, fratres mei, cum conuenitis ad manducandum, inuicem exspectate. Si quis esurit, domi manducet, ut non in iudicium conueniatis. Cetera autem cum uenero disponam.«



EXPOSITIO.

Postquam de immolatis idolo reprehendit eos ne uel sub offendiculo fratris, uel sub ueneratione idoli participarent illis, transit ad aliud, quod nimis impudice consueuerant, scilicet ut uiri uelato capite orarent in Ecclesia; mulieres uero denudato: quod  ne ulterius fiat in eis, prohibet et lege conditionis eorum et auctoritate sanctorum, et quia natura repugnat. Littera sic iungitur: De hoc quod uel sub ueneratione idoli, uel sub offendiculo fratris idolothyta comeditis, uos reprehendo. De hoc autem laudo uos, o fratres, quod estis memores mei per omnia que imperaui uobis. Memores ideo; quia, sicut tradidi uobis precepta mea, sic tenetis nichil inexpletum pretermittentes. Et hoc totum ironice; quia mandatum eius uix in aliquo tenuerant. Sed licet ita laudem uos, in eo tamen uitupero, quod uir uelato capite, mulier nudato, deturpat se. Sed premittit rationes, quibus sic non debere fieri approbet, dicens: Ne tam peruerso more deturpetis capita uestra, uolo uos scire quod Christus caput est  127 omnis uiri diuitis uel pauperis; a Deo enim principium habet non ab alio. Et quemadmodum in capite omnes sensus habemus, et nullum in corpore preter tactum, quem habemus iterum in capite; sic omnes sensus nostri consentire, et cooperari debent capiti suo Christo; Christus est caput uiri: uir autem caput est mulieris, id est principium. De costa enim uiri fabricata est mulier, et sic materiam principii sui traxit a uiro: qui uir a Deo tantum habuit principium. Christus est caput uiri; Deus uero est caput, id est principium Christi, secundum hominem caput specialiter; quia immunem a peccato per unitam ipsi diuinitatem Christum Deus constituit. Secundum Deitatem Deus est caput Christi; quia Filius principium habet a  Patre, Pater non ab alio. Et quia uir Christum solummodo caput habet, ideo omnis uir orans in ecclesia Dominicam orationem, uel quaslibet orationes, aut prophetans; prophetare dicit, uel symbolum dicere, in quo carnis resurrectio et uita eterna, que futura sunt predicuntur; uel prophetans, id est legens in ecclesia et reuelans que preterita sunt uel futura solummodo de Christo; uir ita faciens, deturpat caput suum.

Possemus hic dicere caput uiri Christum quem, dum inhoneste agit, quantum ad se deturpare uidetur, cuius iussa spernit; sed quia sequens littera sic non patitur, dicimus: uir uelato capite orans deturpat proprium caput, dum libertatem quam habet   tegit uelamento: quod signum est erubescende subiectionis. uir uelato capite orans deturpat proprium caput; sed omnis mulier orans aut prophetans  non uelato capite, deturpat proprium caput, quod semper uelare deberet, in signum eius erubescentie, quod totius perditionis causa sit mulier, et maxime cum in Ecclesia suo presentatur iudici, cui omne genus hominum infestum fecit, dum diabolo consensit, et ad consentiendum eidem uirum impulit. uere, mulierem non uelare caput, est deturpare caput. Nam unum et idem est, quod non uelat caput ac si decaluetur, id est capillos in fronte discriminet, cum certum sit quod nolit tonderi. Decaluetur tantum posuit,  quod utique habet pro inconuenienti, quia sciebat illas nullo modo uelle tonderi. uere non uelare caput est decaluari: nam si non uelatur mulier, tondeatur: quod quia nullo modo faciet, sequitur ut non uelato capite decaluetur. Ex non uelato capite, sequitur necessario uel decaluari, uel tonderi; sed si turpe est mulieri, quod utique dedeceret tonderi, uel decaluari, uelet caput suum, quod deceret. Mulier uelet caput, sed uir non debet uelare caput, quoniam uir est imago Dei, a quo formam et principium habet, et est uir gloria Dei. Si enim bene egerit, gloriatur Deus in eo. uir est imago et gloria Dei. Sed mulier est gloria uiri; quia debet a uiro gubernari; et si bene gubernata fuerit, gloriam habet super his que mulier bene gessit. uere uir solius  Dei gloria est, et mulier gloria uiri. Nam uir non est ex muliere, id est in prima conditione uir non habuit originem ex muliere, que necdum erat; sed mulier principium habuit ex uiro, quia de costa Ade edificata est Eua. Iterum uere uir est gloria tantum Dei, et mulier uiri. Etenim uir non est creatus propter mulierem, ut seruiret ei, quia Deo soli; sed mulier creata est propter uirum, ut omni seruitute maneret in adiutorio uiri. Et quia mulier ad gloriam uiri facta est, et ut semper uiro subesset, ideo mulier debet semper habere potestatem, id est signum quod sit aliene potestatis, supra caput, quod uelare debet in signum subiectionis; et propter angelos, id est propter doctores Ecclesie, qui angeli dicuntur, quia Dei nuntii sunt, ne uisa lasciuia impudicarum  mulierum, illicite moueantur ad eas. uel propter angelos Dei, qui presentes sunt in omnibus Ecclesie sacramentis, ne offendantur intemperantia tante libidinis. uel propter angelos, id est propter patriarchas et priores sanctos, qui ne hoc fieret prohibuerunt. Quia modo adeo depresserat muliebrem sexum, sic per omnia 128 uiro indigniorem factum. Nunc releuat et consolatur eum, dicens: Licet in prima creatione uir mulierem precesserit, tamen in sequenti successione generandi, uir et mulier pares sunt; quia neque uir sine muliere, neque mulier sine uiro generare queunt, sed participatione alterius equaliter generat uterque. Nec tamen quod ex se procreari possint, sed totum in  Domino: Dominus enim per coniunctionem masculi et femine creat hominem. uere nec uir sine muliere, nec mulier sine uiro: nam sicut mulier generatur de uiro; ita et uir generatur per mulierem.

Hic quidam insidiantur uerbis Pauli, quare dixerit mulier de uiro, uir non de muliere, sed per mulierem, dicentes de solius uiri semine concipi puerum sine semine matris, sed tantum per mulierem foueri puerum in utero matris, nec mater habeat ibi semen, sed solam uteri nutrituram. Male exponentes uerba Pauli, cum per tam bene sit materiale, quemadmodum de. Licet dicam mulierem generari de uiro et e conuerso, tamen hec et omnia. quecunque sunt ex Deo sunt; quia nec uir nec mulier per se possunt aliquid sine Deo.

 Hec premissa leguntur sub allegoria sic: uir qui in prima creatione factus fuit a Deo, in multa rationalitatis fortitudine significat rationem, que semper regere debet sensualitatem; mulier autem que non adeo fortis fuit, sicut uir, significat sensualitatem que, bene gubernata, obedire debet rationi. Quod utique diabolus subtiliter intuens uirum se non posse peruertere, cum magis ratione uigeret, quam sensualitate mollesceret; aggressus est mulierem, quam sensit magis sensualitate premi, quam ratione erigi. Et secundum hoc, sic dicimus: uir non debet uelare caput, quoniam uir est imago Dei, id est per uim rationis imaginatur Deum, et per rationem agendo gloria est Dei. Glorificatur enim Deus in bene agentibus seruis; mulier autem, id est ipsa  sensualitas, gloria est uiri per rationem Deum imaginantis: sensualitas enim bene operando consentiens rationi, gloria eius est. Et licet per uirum rationem, per mulierem accipiamus sensualitatem, non tamen negamus quin utrumque sit in utroque, et ratio in muliere uir dicitur; et sensualitas in uiro mulier appellatur. Nec sic de ratione et sensualitate hic agimus, quin semper ad ipsas personas respiciamus. uir debet esse gloria Dei, et mulier uiri. Nam uir non est ex muliere, id est rationalitas non debet pendere ex sensualitate, sed mulier ex uiro, id est sensualitas ex ratione. uir utique non est ex muliere. Etenim uir non est creatus, id est ratio non ad hoc data est homini propter mulierem,  id est ut sequatur sensualitatem, sed mulier propter uirum, id est sensualitas creata est propter obediendum rationi. Et quia mulier propter uirum creata est, ideo deberet habere signum potestatis supra caput, et propter angelos, sicut dictum est. Sed licet uirum tanta dignitate pretulerim mulieri, tamen neque uir sine muliere, nec mulier sine uiro, id est alter non precedet alterum in Domino, id est in beatitudine, solummodo bene operentur: licet in prima creatione uir mulierem precesserit, uere alter non precedet alterum in saluatione; nam illud quod supra dictum est, mulier de uiro, uir non de muliere, nichil nocebit, cum in successione generationis uir ita sit de muliere, sicut mulier de uiro, licet in prima creatione mulier  de uiro solo generata sit, omnia autem ex Deo, sicut dictum est.

Probauit secundum ordinem creationis secundum instituta Patrum, uirum non debere uelari, nec mulierem denudare caput. Probat idem per naturam utriusque: que uiro breuiores capillos dedit in signum libertatis; mulieri prolixos in signum uelandi pudoris. Licet enim quidam uiri longiores habeant, hoc fit per artem, non per naturam. Si uero femine breuiores habeant, hoc est ex aliquo uitio, non ex natura. Littera sic iungitur. 129 Probaui superius per ordinem creationis uelandum esse caput mulieris. Nunc uos ipsi, Corinthii, iudicate, quod non debere fieri probabo per naturam, Iudicate, inquam, an decet mulierem non uelatam  orare Deum? Non utique; quia nec ipsa natura docet uos sic agere, imo prohibet. Et cum natura prohibeat, si uir quidem nutriat comam, ignominia est illi, quia contra naturam agit. Si uero mulier nutriat comam, gloria est illi; quoniam capilli longi dati sunt ei a natura pro uelamine, id est in signum uelaminis, quod capiti semper debet supponi. Probaui per ordinem creationis, et per legem nature, uirum non debere caput uelare, nec mulierem denudare. Sed si quis inter uos uidetur contentiosus, nec consentit nostris rationibus, hoc unum dicemus ei: Frater, nos non habemus talem consuetudinem, nec habuimus in synagoga Iudeorum, neque adhuc habemus in noua Ecclesia Dei, ut uir uelato capite, mulier non uelato oret. Et quia consuetudo  hoc non habuit, nec adhuc habet, propterea, quia admonitione nostra abuteris, iam non solum suadeo, sed ex auctoritate nostra precipio ne ulterius fiat hoc insuetum.

Postquam ab hoc malo cercuit Corinthios, transit ad alia, in quibus longe deterius offendebant: seducti enim a pseudomagistris, dereliquerant institutionem Pauli, quam eis tradiderat de susceptione corporis et sanguinis Christi. Suaserant enim eis pseudo, quod post cenam communicari deberent: hac enim hora Christus tradiderat hec sacramenta discipulis suis participanda. Unde in multa mala deuenerant; quia, cum inter eos essent schismata, ad unitatem corporis Christi accedere presumebant; et aliud malum, quia prius cenabant et inebriabantur,  et hoc in ecclesia et in his cenis eos qui tantos apparatus non habebant, erubescere faciebant, nec indigentibus aliquid ministrabant, et post hec mala mense Domini se ingerebant. Littera sic iungitur: Hoc quod premissum est ne fiat precipio, illud aliud non laudans, sed magis improbans. Hoc scilicet, quod conuenitis ad cenam Dominicam, in qua deberetis unum fieri, uos dico non per hoc profecturos in melius, sicut deberetis, sed lapsuros in deterius. Et cum multa sint mala uestra, primum quidem omnium hoc repono, quod, uobis conuenientibus in ecclesiam, audio inter uos esse scissuras et discordias, cum Ecclesia unitatem exigat, et, sicut audio, bene credo ex parte, id est propter partem de uobis, quos in schismatibus scio gloriari. Credo utique,  nam oportet credere. Nam religiose persone mandauerunt mihi. uel ita: scissure in uobis ideo sunt; nam oportet esse scissuras, id est quaslibet discordias, et  hereses. Necesse est enim ut ueniant scandala, ad hoc, ut qui probati sunt et a Deo electi, fiant manifesti in uobis, perdurantes in tentationibus, et ut reprobi fiant similiter manifesti. Quandoquidem scissure sunt in uobis, ergo conuenientibus uobis in unum, qui unitati contradicitis, iam non est, id est, pro sola causa discordie non licet manducare Dominicam cenam, id est corpus et sanguinem Christi, que Dominus discipulis in cena tradidit; uel iam, id est in hoc mundo, Dominica cena uobis pro discordia interdicitur, sed in futuro  damnabimini penitus. Propter scissuras non licet corpus Christi accipere. Ideo etiam uobis non licet: quia unusquisque uestrum presumit, id est, presumendo anticipat propriam cenam, non solum ad apparandum, sed etiam ad comedendum. Et preterea aliud malum: quia alius quidem  esurit. Iterum aliud malum: Alius autem ebrius est. Sed sic in ecclesia comedentes, nunquid non habetis priuatas domos ad manducandum et bibendum? quas si non haberetis, tolerabilius esset in platea comedere. Aut contemnitis 130 Ecclesiam Dei, in qua inebriamini; et confunditis eos, id est uerecundiam infertis pauperibus, qui non habent quid sibi preparent?

Et quia sic impudenter agitis, quid dicam uobis?  Certe sine caritate estis, contemptores Dei, sectatores gule, etc. Laudo ego uos in hoc? utique non laudo, imo uitupero. uel ita: Laudo uos in quibusdam aliis, sed in hoc nullatenus laudo. Postquam uituperauit in eis ordinem in quo male consueuerant, determinat eis quomodo sacramenta Christi accipere debeant, scilicet in abstinentia, non in ebrietate, sed in dolore, et in tribulatione. Littera sic iungitur: Non laudo uos quia corpus Domini ebrii suscipitis; sic enim non esset accipiendum, sed in commemoratione tribulationis et mortis Christi. Sed priusquam ad hoc ueniat, commendat illud quod dicturus est auctoritate Domini, dicens: Ego accepi ab ipso Domino quod iam tradidi uobis, et nunc iterum tradam, hoc scilicet quod Dominus noster iehsu  Christus in illa nocte,  accepit panem, id est ueram substantiam panis. Et agens gratias Deo Patri de hoc; quia, sicut per eum disposuerat, humanum genus redimebat, et in obedientia Patris perseuerabat. In his uerbis quibus Christus gratias egit Patri, dicitur substantia panis et uini apposita in altari, transire in ueram carnem et uerum sanguinem Christi. Gratias, inquam, agens fregit illud, quod unum et inseparabile durat in eternum; sed fregit, cum singulis totum dedit: ut per hoc insinuaret, nos, qui personis diuersi sumus, debere unum fieri in dilectione Dei. Fregit, inquam, et dixit: Accipite,  id est, acceptabile hoc habete, et subtiliter discutite mysterium huius sacramenti; ut, quemadmodum ego pro uobis, sic et pro nomine meo et proximis pati gaudeatis. Accipite, inquam, et manducate. In qua re Christus insinuare uoluit non sufficere nobis si credamus, nisi gustando uideamus quam suauis est Dominus; sicut manducare non proficeret, nisi crederemus. Et hoc quod panis paulo ante erat, nunc uere est corpus meum; quod corpus tradetur pro uobis in mortem, licet nunc illud uobis porrigam immortale et impassibile.

Notandum est hoc etiam sic esse signa substantie; ut nullam ibi qualitatem notent, neque mortalitatem, neque immortalitatem. Nec mirandum est si  manibus mortalibus se immortalem ferebat, cum in transfiguratione , qui tunc et postea mortalis fuit, se in gloria immortalitatis et impassibilitatis Petro, Iacobo et Ioanni ostendit. Manducate, inquit, corpus meum: et hoc facite, id est, continue sumite. Non in gaudio et ebrietate, sed in meam commemorationem: ut uos semper memores passionis et mortis mee, et pati et mori uelitis pro me. Similiter sicut corpus, accepit calicem postquam cenauit ; accepit, inquam, calicem, dicens: Hic calix qui paulo ante uera substantia uini erat: hic utique calix est meus sanguis: et in hoc meo sanguine est nouum testamentum, id est noua promissio. Lex enim uetus  carnalia promittebat; sed hoc sacramentum corporis et sanguinis mei rem nouam, quia spiritualem beatitudinem promittit. Testamentum etiam ideo nouum, quia nunquam est immutandum, ut alii ritus inducantur. Et hoc, scilicet sanguinem meum; facite, id est sumite, in meam commemorationem, id est contrito et humiliato corde, non semel, sed quotiescunque sumitis. Et iustum est ut hoc sumatis in memoriam mei; quia quotiescunque manducabitis panem hunc, id est uerum corpus meum, quod speciem et saporem panis retinet ; et quoties bibetis hunc calicem, id est sanguinem 131 meum , quoties, inquam, hec sumetis, annuntiabitis, id est representabitis mortem Domini,  cui semper compati et commori debetis; facientes hoc donec Dominus ueniat ad iudicium, et seipsum uobis facie ad faciem tradat.

Notandum est cur Dominus iehsu post cenam, celebrato ueteri pascha, corpus et sanguinem suum, nouum scilicet pascha discipulis tradiderit; quod satis competenti ordine factum est. Si enim prius nouum pascha, deinde uetus celebraret, non uideretur per hoc nouum sacramentum destruere uetera, nec finem esse ueterum; sed uideretur innuere quod iterum, post hec noua, reducturus adhuc esset illa uetera. Ut autem ostenderet omnia uetera in hoc nouo sacrificio finem habere, nec illa unquam esse reducenda, congrue uetus pascha ad destructionem premisit, et nouum pascha, quod permansurum  erat, supposuit; in quo omnium ueterum finis fuit, quandoquidem in commemorationem et in conformitatem Christi sumenda sunt hec sacramenta. Itaque quicunque manducauerit panem, id est corpus Domini, uel biberit calicem, id est sanguinem Domini indigne, id est in scissura, in ebrietate, uel in huiusmodi malis, ille erit reus corporis et sanguinis Domini, id est damnabilis propter corpus et sanguinem Christi indigne acceptum. Ne autem reus fiat homo, probet seipsum, id est examinet et diiudicet se, non conferens illi qui male agit, quasi per hoc iustitiam suam preferat; sed seipse in contuitu infirmitatis sue diiudicet. Et sic probatus edat de pane illo, et de calice bibat. Oportet ut homo sic seipsum probet.  Qui enim manducat et bibit indigne, hic manducat et bibit non indulgentiam, sed iudicium, id est damnationem sibi; et merito, quia non diiudicans, id est parum discernens ab alio cibo corpus Domini, quemadmodum non discernebant Corinthii; quia quod in toto premiserat, de Corinthiis maxime intellexerat. Ex premissis infert in eos: Quia indigne sumitis corpus Domini, nec ab aliis cibis illud diiudicatis: ideo inter uos, o Corinthii, multi sunt infirmi, febribus et huiusmodi passionibus; et multi imbecilles, qui uirtute membrorum priuantur; et etiam dormiunt multi somno mortis. Quia non examinamus nos, ideo sic affligimur; si uero nosmetipsos diiudicaremus, id est mala facta nostra diiudicaremus, id est damnaremus flagello penitentie, non  utique iudicaremur, id est damnaremur pro his a Domino. Unde enim homo seipsum iudicat, inde liber euadit iudicium Dei. Et licet per infirmitatem et imbecillitatem sic affligamur a Domino, tamen dum sic iudicamur, et, secundum quosdam de nobis male agentes, damnamur, nos alii, ne similiter peccemus, corripimur a Domino; in quo enim Deus iudicio agit contra impios, in eo misericorditer castigat suos.

Corripimur dico, ut correcti non damnemur cum hoc mundo; ideo non ait cum Corinthiis, sed cum mundo. Intelligit enim eis qui peccant non plus prodesse accepta sacramenta, quam his qui in mundo, id est in gentilitate, adhuc permanent: quandoquidem indigne sumentes damnantur; et quia per damnationem impiorum corripimur. Itaque, fratres  mei, ut digne et bene correpti suscipiatis, cum uos conuenitis ad manducandum cenam Domini, exspectate inuicem, id est alter alterum, non anticipantes constitutam horam accipiendi Dominicam cenam. Secundum enim traditionem Domini, consueuit Ecclesia in die cene ad uesperum communicare. Dico ut exspectetis. Si quis uero esurit, et legitimam horam exspectare negligit, malo ut manducet domi, quam ante horam anticipet cenam Christi; non tamen, postquam comederit, participaturus mense Christi. Sic inuicem exspectare uos uolo, ut non conueniatis in iudicium, id est conuentus uester non sit uobis causa damnationis. Hec supradicta 132 modo uobis proposui, quia scio uos sine his non posse saluari. Cetera autem, sine quibus tamen  saluari potestis, sed ad incrementum glorie proficua, illa cum ego uenero disponam uobis.



CAPUT XII.

»De spiritualibus autem nolo uos ignorare, fratres. Scitis autem quoniam cum gentes essetis, ad simulacra muta prout ducebamini euntes. Ideo notum uobis facio quod nemo in spiritu Dei loquens, dicit anathema Iesu. Et nemo potest dicere »Dominus iehsu,« nisi in Spiritu sancto. Diuisiones uero gratiarum sunt, idem autem spiritus. Et diuisiones ministrationum sunt, idem autem Dominus. Et diuisiones operationum sunt, idem uero Deus, qui operatur omnia in omnibus. Unicuique autem datur manifestatio spiritus ad  utilitatem. Alii quidem per spiritum datur sermo sapientie; alii autem sermo scientie, secundum eumdem spiritum; alteri fides in eodem spiritu; alii gratia sanitatem in uno spiritu; alii operatio uirtutum; alii prophetia; alii discretio spirituum; alii genera linguarum; alii interpretatio sermonum. Hec autem omnia operatur unus atque idem spiritus, diuidens singulis prout uult . Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno spiritu omnes nos in unum corpus baptizati sumus; siue Iudei, siue gentiles, siue serui, siue liberi; et omnes in uno spiritu potati sumus. Nam et corpus non est unum  membrum, sed multa. Si dixerit pes, quoniam non sum manus, non sum de corpore; num ideo non est de corpore? Et si dixerit auris, quia non sum oculus, non sum de corpore; num ideo non est de corpore? Si totum corpus oculus, ubi auditus? Si totum auditus, ubi odoratus? Nunc autem posuit Deus membra, unumquodque eorum in corpore sicut uoluit. Quod si essent omnia unum membrum, ubi corpus? Nunc autem multa quidem membra, unum autem corpus. Non potest autem oculus dicere manui: Opera tua non indigeo; aut iterum caput pedibus: Non estis mihi necessarii. Sed multo magis que uidentur membra corporis infirmiora esse, necessariora sunt. Et que putamus ignobiliora membra esse corporis,  his honorem abundantiorem circumdamus. Et que inhonesta sunt nostra, abundantiorem honestatem habent: honesta autem nostra nullius egent; sed Deus temperauit corpus, ei cui deerat abundantiorem tribuendo honorem, ut non sit schisma in corpore, sed in idipsum pro inuicem sollicita sint membra. Et si quid patitur unum membrum, compatiuntur omnia membra; siue gloriatur unum membrum, congaudent omnia membra. uos autem estis corpus Christi, et membra de membro. Et quosdam quidem posuit Deus in Ecclesia: primum apostolos, secundo prophetas, tertio doctores, deinde uirtutes; exinde gratias curationum, opitulationes, gubernationes, genera  linguarum, interpretationes sermonum. Nunquid omnes apostoli? Nunquid omnes prophete? Nunquit omnes doctores? Nunquid omnes uirtutes? Nunquid omnes gratiam habent curationum? Nunquid omnes linguis loquuntur? Nunquid omnes interpretantur? Aemulamini autem carismata meliora [al., maiora]. Et adhuc excellentiorem uiam uobis demonstro.«



EXPOSITIO.

Hic finis est de sacramentis altaris: nunc transit ut doceat eos de donis Spiritus sancti, in quibus grauiter errabant. Qui enim maiora dona acceperant, gloriabantur aduersus eos quibus minores gratie concesse fuerant. Hi autem qui minus acceperant, desperabant, quia inferiores erant in donis  Spiritus sancti. Qui uero maioribus gratiis abundabant, arrogabant hoc meritis suis; et meritis inferiorum hoc improperabant, in hunc modum derogando spiritui. Errabant etiam in hoc, quod gratias illas que inferiores erant, ut genera linguarum, preferebant ceteris, magisque appetebant. Ut autem hunc errorem depelleret, instruit eos sic, dicens: 133 Cetera que disponam cum uenero pretermitto, sed de spiritualibus uos docere illud nullo modo differo. Nolo, inquam, uos, fratres, ignorare de spiritualibus, id est de donis Spiritus sancti, quid de his sentiendum sit uobis. Hoc autem de Spiritu dico quod facit cessare a malo, et operari bonum. Sed ad hoc inducendum premittit similitudinem, dicens: Ideo scitote quod Spiritus sanctus faciat non  separari a Christo, quoniam scitis quod, cum adhuc essetis gentes, id est gentiles, uel gentiliter uiuentes, eratis euntes ad simulacra muta prout ducebamini a maligno spiritu; quia alius ad immolandum, alius ad thurificandum, alius ad adorandum ducebatur. Ubi ait, muta idola, ostendit quod ratione non ducebantur, que satis discernere posset, idolum non esse Deum, sed per malignum spiritum. Et ideo quia a maligno spiritu ad malum ducebamini, per simile notum facio uobis, quod per Spiritum sanctum a priori malo desistitis. Quod equipollenter ait: Hoc facio uobis notum, quod nemo loquens in Spiritu Dei, loquens actu, cogitatione et uerbo: spiritus enim qui res est inuisibilis, non cognoscitur esse in homine,  nisi per hec que extrinsecus uidentur uel audiuntur. Nemo, inquam, loquens in Spiritu Dei, dicit similiter actu, uerbo, cogitatione, anathema, id est separationem a Iesu. Nemo enim habens donum Spiritus sancti poterit operari, cogitare, uel loqui, pro quo separetur a Iesu, quandiu Spiritus in eo manserit. In hoc multum releuat desperationem eorum, qui minores gratias acceperant, cum dicat non posse separari a Iesu, in quo Spiritus Dei per aliquod donum manserit.

Nec solum facit Spiritus ne separemur a Iesu, sed etiam nemo potest dicere uerbo, opere, cogitatione. iehsu est Dominus meus, quia ego seruus eius, id est, nemo potest bonum operari, nisi in Spiritu sancto, qui per eum operatur. iehsu est Dominus  meus. Hoc nequit dicere, qui non est seruus eius; quia, si non est seruus, mentitur potius quam uerum dicat. Hic multum deprimit eos, qui de maioribus donis se preferebant aliis; cum dicat nichil esse ex merito hominis, sed totum in Spiritu sancto. Licet hoc indifferenter det spiritus declinare a malo et facere bonum; gratie tamen eiusdem Spiritus diuisim distribuuntur diuersis. Sed licet diuisiones sint gratiarum, tamen idem et indiuisus est Spiritus, qui diuisas dat gratias. Et sicut sunt diuisiones gratiarum, ita sunt diuisiones effectuum earum, scilicet ministrationum. Hic enim ministrat in episcopio, hic in sacerdotio, et sic in ceteris gradibus Ecclesie. Dicimus etiam ministrationes in quibuscunque, idonee ministramus proximo. Et licet diuisiones  sint ministrationum, tamen idem est Dominus qui dat gratiam in qua ministramus.

Sunt etiam diuisiones operationum, que in nobisipsis bene operamur, orando, uigilando, ieiunando; et he operationes sunt effectus gratiarum. Et licet diuise sint operationes, tamen idem est Deus, qui operatur omnia quecunque opportuna uidet saluti in omnibus. Quod ita ait: Idem Spiritus, idem Dominus, idem Deus; non quod diuersas intelligat substantias, sed ut Trinitatem in personis, unitatem designet in substantia. Et licet sunt diuisiones gratiarum, tamen unicuique datur manifestatio Spiritus, id est aliquod bonum per quod Spiritus operari in eo manifestetur, ad utilitatem. Sic enim utile est minus donum cui datur, sicut maius donum alteri.  Deus enim non secundum merita hominum gratias suas distribuit: plerumque enim minus digno maius donum; plerumque digniori minus datur: secundum quod Deus uidet hunc magis opportunum ad illud exercendum, illum ad aliud; enumerat gratias, dicens: Diuisiones utique sunt gratiarum. Nam alii quidem, id est discrete datur per Spiritum sapientia, id est cognitio diuinorum, et sermo sapientie, ut gratiose eloqui possit quod bene sapit. Alii autem datur scientia de humanis et sermo, ut expedite loquatur quod scit; et hoc secundum eumdem Spiritum, excluso merito hominis. Alteri datur fides, id est 134 uel constantia fidei, ut pro fide tuenda non dubitet mori. uel fides, quia nouit sacramenta fidei; et hoc in eodem Spiritu. Alii datur  gratia sanitatum, ut per uirtutem spiritus possit depellere morbos; et hoc in uno eodemque Spiritu, quia tedebat eum singulis donis spiritum apponere, comprehendit ceteras gratias, et ad ultimum subdit omnes dari per Spiritum. Alii datur operatio uirtutum, id est miraculorum que contra legem nature fiunt, ut cecum illuminare, mortuum suscitare. Alii datur prophetia, id est reuelatio futurorum, uel intellectus Scripturarum. Alii datur discretio spirituum; quia scit discernere, quo spiritu quisque operetur aliquid, uel loquatur. Alii dantur genera linguarum; quia scit loqui diuersis linguis. Alii datur interpretatio sermonum; quod Grecum scit interpretari per Latinum, uel e conuerso. uel  interpretatio sermonum, id est expositio allegoriarum. Et cum diuersis hec diuersa dentur, tamen hec omnia operatur unus atque idem Spiritus, quem supra uocaui Deum et Dominum: Spiritus dico, diuidens singulis proult uult, id est per gratiam, non per meritum.

Hic incipit ostendere diuersitatem membrorum in eodem capite, qui est Christus; et quomodo illa diuersa unum fiant in capite Christo. Littera sic iungitur. Bene dico spiritus diuidens singulis, id est diuersis membris diuersas conferens gratias. Nam Christus est unum corpus diuersa habens membra: sicut uides quod corpus hominis, unum est, et tamen habet multa membra, id est diuersos actus habentia; et tamen omnia membra corporis cum sint multa,  id est diuersa, sunt unum corpus. Ita Christus diuersa membra habet in Ecclesia; et tamen in eo capite unum sunt: nec mirum; quia sicut per eamdem animam diuersa membra uiuunt, sic per eumdem spiritum uniuersa membra eius reguntur. uere Christus est unum corpus: etenim omnes nos sumus baptizati et uiuificati in uno Spiritu, transeuntes in unum corpus Christi. Omnes dico indifferenter, siue simus Iudei, siue gentiles, siue serui, siue liberi. Et sicut baptizati, sic etiam omnes post baptismum potati sumus uno eodemque Spiritu in confirmatione, et in ceteris ordinibus Ecclesie. uere nos baptizati sumus omnes, id est uere sumus diuersa membra. Nam, sicut corpus hominis non est unum membrum, sed multa; et per simile non est Christus unum  membrum, sed multa. Illud etiam totam refert sententiam. Nunc infert a superiori, quod nos omnes uno Spiritu baptizati et potati, sumus unum corpus Christi; quia unum: igitur si dixerit pes, id est inferius membrum in Ecclesia, quoniam non sum manus, id est talis operator ut ille; ideo non sum de corpore Christi; non ideo sequitur eum non esse de corpore Christi. Quod est dicere: Ille qui est inferior non potest se abrumpere ab unitate Christi; quia habet alium superiorem se in eodem corpore Christi. Et sicut pes non abrumpitur, quia non est manus; ita si dixerit auris, id est ille quem per alium docentem oportet intelligere, quia non sum oculus, id est quia per me non omnia intelligo; ideo non sum de corpore; non sequitur ideo non esse de  corpore.

Dixerat superius, quod corpus non est unum membrum, sed non dederat rationem. Quare et hoc nunc subdit, dicens: uere auris, licet non sit oculus, tamen est de corpore; quia si ideo non esset, sequeretur quod oculus esset totum corpus. Sed si oculus esset totum corpus, ubi est auditus? Ecce penuria in corpore. Et si auditus est totum corpus, ubi est odoratus? Iterum penuria. Per odoratum, discretionem boni et mali accipimus. Ne autem in corpore esset hec penuria, posuit nunc Deus diuersa membra, unumquodque eorum in uno corpore, sicut uoluit distribuens eis gratias. Non solum propter remouendam penuriam, unum membrum non est totum  corpus, sed etiam ideo esse non potest; quia si essent omnia membra unum membrum, 135 ubi esset corpus? Periret utique corpus, quia si omnia membra essent manus, nec sic esset corpus hominis. Si iterum omnes in Ecclesia essent apostoli, uel unum aliquid, nec ipsi iidem essent apostoli, cum non essent quibus predicarent. Quandoquidem si unum membrum totum corpus dicitur, et penuria in corpore, et etiam defectus corporis sequitur. Propterea nunc quidem multa et discreta sunt membra, corpus autem horum membrorum unum est. Et quia ex necessitate inferiora ut superiora membra sic sunt in corpore, igitur non potest oculus dicere manui, id est superior inferiori: Non indigeo opera tua; cum unum membrum ablatum penuriam faciat  corpori. Per hoc satis apparet quod qui maius donum accepit, non habet unde se preferat ei qui minus accepit; cum inferior sic faciat penuriam corporis, ut superior, si remoueatur. Aut iterum caput pedibus, superior similiter inferiori dicere non potest: non estis mihi necessarii; cum oculus purgatione per manum indigeat, caput ut pedibus portetur ad hoc quod gustare, audire, uel uidere desiderat.

Inferiora non tantum sunt necessaria, sed etiam multo magis sunt necessaria aliquando ea membra corporis que uidentur esse infirmiora. Plerumque etiam quilibet idiote magis necessarii sunt in procuratione ecclesiasticorum, quam hi qui magis sapientes sunt, secundum opportunitatem temporis.  Et ea membra Ecclesie que putamus ignobiliora, quia labuntur, aliquando his circumdamus abundantiorem honorem, id est hos tales solertiori cura fouere debemus, et reducere ad meliora. Nostra etiam membra que inhonesta sunt: ut pudenda in corpore; et fornicator ille qui uxorem patris duxerat in Ecclesia Corinthiorum; ut Dauid quando peccauit in uxorem Urie; hec inhonesta habent abundantiorem honestatem, id est diligens et honesta cura exhibenda est eis, ne, si spernantur, desperent; quia fortasse cras perfecti erunt, ut in Dauid uisum est. Inhonesta indigent honestate: sed honesta membra non egent ullius honoris impensi sibi ab alio. Qui enim perfecti sunt, non egent alio. Honesta quidem nullo egent: sed Deus temperauit, id est modificauit corpus,  ut honesta ornarent inhonesta. Temperauit, inquam, tribuendo abundantiorem honorem ei membro cui aliquid deerat, ut membrum egrum maiori dilectione foueremus, quam sanum. Ideo sic temperauit, ut non sit schisma, id est discordia, in corpore Christi; sed omnia membra sollicita sint pro inuicem, id est alterum pro altero; sentientes idipsum, id est angustiam proximi iudicantes propriam. Et si quid molestie patitur unum membrum, compatiantur omnia membra; siue gloriatur unum membrum, congaudeant omnia membra. Et quidquid dixi de unitate corporis Christi, totum spectat ad uos, o Corinthii; quia uos estis unum corpus Christi, et diuersa membra pendentia de membro Christi, qui uos de fide docuit. uel membra pendentia de membro, id est de capite  Christo, qui supremum membrum est Ecclesie. Locutus est superius de diuersitate membrorum Christi, quomodo unum sint in capite suo Christo; loquitur adhuc de eisdem membris secundum diuersitates donorum que habent a Spiritu sancto; uolens comparare dona illa inter se, que magis sint utilia, quam minus: ut caritas et prophetia, que maxima sunt. Loqui diuersis linguis, longe his inferius. Et hec ideo comparat, quia Corinthii genera linguarum  preferebant omnibus gratiis.

Littera sic iungitur: uos estis membra pendentia de membro, id est de capite Christo, in quo unum corpus estis; et in hac unitate discretio, quia quosdam  quidem, id est discrete, posuit Deus in Ecclesia. Primum, id est in primo et excellentissimo gradu ponens apostolos. Secundum post apostolos posuit prophetas, id est uiros illuminati sensus, qui aperirent Scripturas. Tertio gradu sub prophetis posuit doctores, qui de moribus instruerent. In his tribus seruauit ordinem, 136 reliqua sine ordine miscuit. Deinde post doctores posuit uirtutes, eos scilicet qui in uirtute Dei cecos illuminarent, mortuos suscitarent. Exinde posuit gratias curationum, eos scilicet qui dono Dei morbos depellerent. Dehinc opitulationes, id est adiutores predicationis, ut Barnabam et Timotheum: quo officio adhuc funguntur legati Romane sedis. Post hec posuit gubernationes, id est episcopos, presbyteros: qui Ecclesias fidelium gubernarent.  Ad ultimum posuit genera linguarum, id est ultimam gratiam, quam uos, o Corinthii, maxime desideratis. Et congrue Deus diuersitates gratiarum in Ecclesia ordinauit. Nunquid enim omnes fuerunt apostoli? Si omnes utique, nec unus. Nam si, cum omnes essent apostoli, non essent quibus predicarent uerbum Dei, quia omnes perfecti; iterum, nunquid omnes essent prophete? Sic iam nichil alicui posset reuelari, quia singuli essent prophete. Nunquid iterum omnes erunt doctores? Non esset quem de moribus instruerent, quia omnes docti. Nunquid omnes uirtutes? Sic nec esset, cui fierent miracula. Nunquid omnes habent gratiam curationum? Non: quia non esset quem curarent. Nunquid omnes uariis linguis loquuntur? Sic iam uile et commune  fieret donum Dei. Nunquid omnes interpretantur, ie est, linguam in linguam transferre nouerunt? Si omnes interpretes, pro nichilo fieret interpretatio. Cum autem sint tot dona Spiritus sancti, emulamini, id est desiderate ea carismata, id est gratuita dona spiritus, que inter predicta sunt meliora. Charisma gratuitum dicitur. Et preter hec que supra monstraui, demonstro uobis adhuc uiam excellentiorem, id est caritatem, que uia est, et omni dono excellentior; quia cetera omnia non sufficiunt ad beatitudinem sine caritate.



CAPUT XIII.

»Si linguis hominum loquar et angelorum, caritatem autem non habeam, factus sum uelut es sonans, aut cymbalum tinniens. Et si habuero prophetiam,  et nouerim mysteria omnia, et omnem scientiam, et si habuero omnem fidem, ita ut montes transferam, caritatem autem non habeam, nichil sum. Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nichil mihi prodest. Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate; congaudet autem ueritati. Omnia suffert, omnia credit, omnia sperat, omnia sustinet. Charitas nunquam excidit; siue prophetie euacuabuntur, siue lingue cessabunt, siue  scientia destruetur. Ex parte enim cognoscimus, et ex parte prophetamus. Cum autem uenerit quod perfectum est, euacuabitur quod ex parte est. Cum essem paruulus, loquebar ut paruulus, sapiebam ut paruulus, cogitabam ut paruulus. Quando autem factus sum uir, euacuaui que erant paruuli. uidemus nunc per speculum in enigmate: tunc autem facie ad faciem. Nunc cognosco ex parte: tunc autem cognoscam, sicut et cognitus sum. Nunc autem manent fides, spes, caritas: tria hec. Maior autem horum est caritas.«



EXPOSITIO.

Quia uult Corinthios magis appetere caritatem quam linguas, probat caritatem excellentiorem esse quam loqui linguis, dicens: Charitas utique linguis  est excellentior; nam si ego loquar linguis omnium hominum, loquar etiam linguis angelorum , et si ego tante perfectionis essem, ut monitiones angelorum cognoscerem, 137 uel linguis angelorum loquerer ; si autem hec eadem uerba loquar. uel ita: Si loquar linguis hominum, id est humaniter uiuentium: et linguis angelorum, id est eorum qui in hoc mundo contemplatiue uiuunt, caritatem autem non habeam, factus sum inutilis uelut es sonans, quod infructuose quantum ad se pertunditur, aut uelut cymbalum tinniens, quod aures hominum delectat, seque pertundit  et diminuit. Et si habuero prophetiam, ut illuminato sensu uentura predicerem; et si nouerim omnia mysteria, id est figuras operum Dei ; et si nouerim omnem scientiam, id est ipsorum mysteriorum significationem; et si habuero omnem fidem, ita ut montes  transferam . uel aliter: Si habuero tam perfectam fidem ut tollam montes, id est diabolos ab obsessis corporibus transferam in porcos uel in huiusmodi, caritatem autem non habuero, nichil sum, id est, nullius meriti propter fidem sine caritate iudicor. Et si distribuero,  id est diuersis tribuero, non superflua mea tantum, sed etiam facultates meas, id est, que facultas et possibilitas esset mihi retinere: distribuero dico non in superflua, sed in cibos; nec diuitum, sed pauperum; et omnes, quotquot sunt, facultates; et si tradidero corpus meum, ita ut ardeam, sicut B. Laurentius, caritatem autem non habuero, nichil mihi prodest.

Cetera sine caritate non prosunt; sed caritas, etiamsi per se considerari queat, patiens est, id est uirtutem patientie habet, etiamsi nichil quandoque patiatur. Est etiam benigna, id est larga et abundans dilectione proximi, etiam si non habet quid tribuat. Postquam bona in caritate posuit, mala remouet ab eadem, dicens: Charitas non emulatur, id est nemini inuidet. Non agit perperam, id est  peruerse, aliquid; non inflatur, id est non superbit, de temporali bono uel spirituali; non est ambitiosa, ut dignitates mundi concupiscat; non querit que sua sunt tantum, sed eque utilitati intendit proximi ut sue. uel non querit, id est non requirit, que sua sunt, si quis abstulerit ei. Non irritatur, id est non prouocatur ad iram, non cogitat malum, ut dicat uel inferat alicui. Non gaudet super, id est de iniquitate; si uidet inique agi in proximum, potius compatitur; congaudet autem ueritati, id est secundum ueritatem loquenti uel agenti. Omnia etiam aduersa que inferuntur, patienter suffert, tolerat; omnia credit, quecunque de Deo sane credi oportet. Omnia sperat, et in presenti uirtutes, et in futuro gloriam. Omnia sustinet, id est, si differatur retributio,  longanimis est in sustinendo. Alia excellentia caritatis, scilicet quia caritas nunquam excidit, id est, permanens est in eternum, et nunquam preteriit. uere caritas sola non excidit. Nam prophetie et scientia, que inter cetera magis stare uidentur, illa destruuntur. Siue enim prophetie sint, euacuabuntur in futuro. Cum enim omnia omnibus aperta fient, quid prophetarent? Siue lingue sint, ille cessabunt, omnibus enim in futuro identitas erit sermonis; siue scientia que nunc habetur, illa destruetur. Quia de scientia quibusdam uidebatur quod permanens esset, probat quod reuera scientia presens destruetur; quia nunc cognoscimus, id est scimus ex parte, id est imperfecte. Et uere prophetia euacuabitur. Nam nunc prophetamus ex parte, id est  imperfecte; sed in futuro cum uenerit quod perfectum est, euacuabitur omne illud quod ex parte, id est imperfectum est.

Opponeret aliquis: uerum quidem est quod scientia nunc est imperfecta, sed perfecta erit in futuro; sed tamen illa pars scientie que nunc est, non destruetur, sed in illa totalitate scientie claudetur. Et hoc per inductam similitudinem Paulus destruit, quod nec illa scientia que nunc est permaneat; quia quemadmodum 138 puer nil per rationem, sed per sensus et per quasdam imagines intelligit: de lapide quod durus sit et solidus, et de aliis similiter; cum autem idem puer factus est uir, dimissis imaginibus, iam non corporali sensu discernere  querens, sola ui rationis longe melius cognoscit de eisdem; ita ut sensualis et imaginaria cognitio, quam puer habuit, nulla iam sibi ratione utenti esse uideatur. Sic scientia huius mundi per quasdam similitudines imaginatur Deum; ut quia uidet aliquem potentem, pensat Deum qui hunc creauit, longe potentiorem; et de ceteris similiter. Sed in futuro cognoscemus Deum sicuti est: quem non cognoscimus modo sicuti est, sed tantum imaginamur per quasdam similitudines. Et quia tunc per fecta, nunc imperfecta; tunc secundum ueritatem rei, nunc secundum imagines tantum: propterea dixit scientiam destrui. Dilectio autem non destructur; quia eumdem tunc diligemus quem nunc diligimus, licet tunc perfectius. uere quod imperfectum  est euacuabitur, cum uenerit quod est perfectum: quemadmodum uidetis quod, cum essem paruulus, uim rationis ignorans, loquebar ut paruulus, sapiebam ut paruulus, cogitabam ut paruulus, omnia imperfecte. Sed quando factus sum uir, et uim rationis exercui, euacuaui ea que erant paruuli; quia iam ratione longe melius intellexi ea que, dum eram paruulus, uix per imagines et sensus aliquantulum cognoui.

Similiter, quemadmodum pueri, uidemus nunc, id est in presenti, Deum per speculum, id est non per ueritatem rei sicuti est, sed per quamdam similitudinem qua Deum imaginamur; nec per speculum quod aliquantulum sit lucidum, sed positum in enigmate, id est, in obscuritate tanta, ut ueritas rei  secundum quod est, nullo modo cognoscatur; sed tunc in futuro uidebimus Deum facie ad faciem, id est, uidebimus Deum sicuti est. Et quia sic erit, apparet quod presens scientia penitus destruetur; sed caritas permanebit: dum eumdem quem nunc diligimus, in futuro diligemus. De uobis utique sic erit, ut nunc imperfecte, tunc perfecte cognoscatis; quia ego ipse nunc cognosco Deum ex parte, id est imperfecte; sed tunc in futuro cognoscam eum tam perfecte, sicut et ego cognitus sum a Deo, cui nichil latet in me. Ideo caritas est excellentior, quia, cum alia destruentur, illa sola permanebit; et etiam nunc, dum in presenti cum aliis uirtutibus permanet, excellentior est omnibus illis. Sed littera sic iungitur. In futuro destruentur, sed nunc manent  fides, spes, caritas. Per has omnes uirtutes intelligit quod fidem, spem et caritatem, satis leuiter habere potestis, quia non sunt nisi tria hec; et cum tam pauca sint, preparant omnem gloriam. Et licet simul maneant, tamen caritas est maior horum, id est inter hec, uel maior his, fide scilicet et spe; et quia permanebit in eternum, et nunc maior est, ideo sectamini caritatem precipue, non genera linguarum.



CAPUT XIu.

»Sectamini caritatem, emulamini spiritualia, magis autem ut prophetetis. Qui enim loquitur lingua, non hominibus loquitur, sed Deo. Nemo enim audit, spiritus autem loquitur mysteria.  Nam qui prophetat, hominibus loquitur ad edificationem, et exhortationem, et consolationem. Qui loquitur lingua, semetipsum edificat; qui autem prophetat, Ecclesiam edificat [al., Dei]. uolo autem omnes uos loqui linguis, magis autem prophetare. Nam maior est qui prophetat, quam qui loquitur linguis; nisi forte interpretetur, ut Ecclesia edificationem accipiat. Nunc autem, fratres, si uenero ad uos linguis loquens, quid uobis prodero, nisi uobis loquar, aut in reuelatione, aut in scientia, aut in prophetia, aut in doctrina? Tamen que sine anima sunt uocem dantia, siue tibia, siue cithara, nisi distinctionem sonituum dederint, quomodo scietur id quod canitur 139, aut quod citharizatur? Etenim si incertam  uocem det tuba, quis parabit se ad bellum? Ita et uos per linguam nisi manifestum sermonem dederitis, quomodo scietur id quod dicitur? Eritis enim in era loquentes. Tam multa, ut puta genera linguarum sunt in hoc mundo, et nichil sine uoce est. Si ergo nesciero uirtutem uocis, ero ei cui loquor barbarus, et qui loquitur mihi barbarus. Sic et uos quoniam emulatores estis spirituum, ad edificationem Ecclesie, querite ut abundetis. Et ideo qui loquitur lingua, oret ut interpretetur. Nam si orem lingua, spiritus meus orat, mens autem mea sine fructu est. Quid ergo est? Orabo spiritu, orabo et mente; psallam spiritu, psallam et mente. Ceterum si benedixeris spiritu, quis supplet locum idiote? Quomodo dicet amen super  tuam benedictionem, quoniam quid dicas, nescit? Nam tu quidem bene gratias agis, sed alter non edificatur. Gratias ago Deo [al., meo] quod omnium uestrum lingua loquor. Sed in ecclesia uolo quinque uerba sensu meo loqui, ut et alios instruam, quam decem millia uerborum in lingua. Fratres, nolite pueri effici sensibus, sed malitia paruuli estote, sensibus autem perfecti estote. In lege enim scriptum est: »Quoniam in aliis linguis et in labiis aliis loquar populo huic; et nec sic exaudient me, dicit Dominus .« Itaque lingue in signum sunt non fidelibus, sed infidelibus: prophetie autem non infidelibus, sed fidelibus. Si ergo conueniat uniuersa Ecclesia in  unum, et omnes linguis loquantur, intrent autem idiote aut infideles, nonne dicent, quid insanitis Si autem omnes prophetent, intret autem quis infidelis uel idiota, conuincitur ab omnibus, diiudicatur ab omnibus. Occulta enim cordis eius manifesta fiunt, et ita cadens in faciem adorabit Deum, pronuntians quod uere Deus in uobis sit. Quid ergo est, fratres? cum conuenitis, unusquisque uestrum psalmum habet; doctrinam habet; Apocalypsim habet; linguam habet; interpretationem habet: omnia ad edificationem fiant. Siue lingua quis loquitur secundum duos, aut ut multum tres, et per partes, et unus interpretetur. Si autem non fuerit interpres, taceat in ecclesia, sibi autem loquatur et Deo. Prophete autem duo aut tres dicant,  et ceteri diiudicent. Quod si aliquid [aliis] reuelatum fuerit sedenti, prior taceat. Potestis enim omnes per singulos prophetare, ut omnes discant, et omnes exhortentur; et spiritus prophetarum prophetis subiectus est. Non enim dissensionis est Deus, sed pacis; sicut in omnibus ecclesiis sanctorum doceo. Mulieres in ecclesiis taceant: non enim permittitur eis loqui, sed subditas esse, »sicut et lex dicit .« Si quid autem uolunt discere, domi uiros suos interrogent. Turpe est enim mulieri loqui in ecclesia. An a uobis uerbum Dei processit? aut in uos solos peruenit? Si quis uidetur propheta esse, aut spiritualis, cognoscat que scribo uobis, quia Domini sunt mandata. Si quis autem ignorat, ignorabitur.  Itaque, fratres, emulamini prophetare, et loqui linguis nolite prohibere. Omnia autem honeste et secundum ordinem fiant in uobis.«



EXPOSITIO.

Postquam de caritate probauit, quod excellentior esset non solum linguis, sed et omni uirtute, probat quod prophetare dignius et utilius sit in Ecclesia, quam loqui linguis. Et hoc probat multis modis, dicens: Licet dicam pre omnibus sectamini caritatem, uolo tamen emulemini spiritualia, id est desideretis spirituales gratias. Et cum omnes utiles sint, tamen desiderate ut prophetetis magis, quam loqui linguis. Et magis utique est desiderandum; quia ille qui loquitur lingua incognita, loquitur non hominibus, id est non ad edificationem hominum,  sed Deo, id est ad honorem Dei tantum, qui linguam dedit. uere non hominibus, nam nemo hominum audit, id est intelligit que ille loquitur, sed licet nemo audiat, tamen Spiritus sanctus loquitur mysteria per illum loquentem lingua incognita. uere magis utile est prophetare quam loqui linguis; quia ille qui prophetat loquitur hominibus ad edificationem. uel iungamus ad proximum, ut tamen eadem sit sententia: propter hoc quod nam, quia, enim proximis respondere debent; loquens linguis non loquitur hominibus. Nam ille tantum qui prophetat, id est qui obscuritates Scripturarum aperit, hic loquitur hominibus ad edificationem, id est ut instruat ruditatem 140 eorum; et postquam instructi sunt ad exhortationem, ut ad meliora se erigant;  et ad consolationem, ut in tribulationibus fortes appareant. Ille uero qui loquitur lingua incognita, ut plus edificat semetipsum: quandoque nec se; quia non intelligit, opposita sententia. Sed ille qui prophetat, dum Scripturas aperit, totam Ecclesiam edificat. Et quia tanta utilitas est prophetandi, uolo utique uos omnes loqui linguis, sed tamen magis uolo uos prophetare. Propterea, quia ille qui prophetat maior est dignitate, et merito, et utilitate, quam ille qui loquitur linguis, nisi forte  ille interpretetur, id est exponat cognita lingua, quod incognita loquitur, ut sic Ecclesia accipiat edificationem per eius interpretationem, que interpretatio idem ualet quod prophetia. Probat per similitudinem  sui, quod non debeant insistere uarietatibus linguarum, dicens: Quia per linguam incognitam Ecclesia non edificatur, non sunt lingue ideo multum appetende, nec etiam ideo, quia sic ego nunc etiam cum iam conuersi estis, et linguas habetis, uenero ad uos, fratres, loquens linguis inauditis, quid uobis prodero, nisi loquar uobis, aut in reuelationem, aut in scientia, aut in prophetia, aut in doctrina, id est si nichil loquar uobis in aliquo genere instructionis. Reuelationem et prophetiam, dona Dei intelligit, scientiam et doctrinam industrialia: habentur enim per industriam hominis. Et uocat doctrinam, quod quis addiscit ab alio. Scientiam autem hoc, quod studio et proprio excercitio intelligit de Scripturis. uel doctrinam de moribus, in quo  operari oportet: scientiam de naturis rerum, in quo speculatio sola sufficit. Prophetiam uocat continuam futurorum cognitionem, non per figuras aliquas, sed sola insinuatione Spiritus sancti; reuelationem uero, subitam cognitionem futurorum, ut aliquis abreptus a Spiritu subito futura predixerit, et mox Spiritus ab eo recesserit; uel reuelationem, id est cognitionem futurorum per somnia, ut in Daniele et Ioseph, uel per res gestas, ut Ne per arcam.

Probat idem similitudine inanimatorum, dicens: Licet de me ipso exemplum uobis adduxerim, tamen non oportuit; quia in his que sunt sine anima, uocem, id est sonum dantia; siue hoc sit tibia, siue cithara: nisi dederint distinctionem sonituum, quomodo scietur quod canitur, aut quod citharizatur? Sic  et uos, quia indistinctos sonos confunditis, non intelligitur quod dicitis. Iterum per aliud probo non esse appetendam confusionem linguarum. Etenim si tuba det incertam uocem, cum distincta sit uox tube, inuitans ad bellum, quis propter incertam uocem parabit se ad bellum? Nemo utique. uel illud etenim iungitur ad proximum. Cithara uel tibia confuse sonans non intelligitur. Nam tuba per simile dans uocem incertam non intelligitur. Et sicut tuba dans incertam uocem non intelligitur, ita et uos, nisi per linguam dederitis manifestum sermonem, quomodo scietur ab auditoribus id quod a uobis dicetur? Nescietur utique. Nam uos eritis loquentes in era, id est frustra uerberantes erem. Loquentes dico tam multa ut puta, id est sicut genera linguarum infinita  sunt in hoc mundo, et in singulis linguis nichil est sine uoce: unumquodque habet proprium et distinctum ab aliis uocabulum. Ergo quia lingue sunt diuerse, et uoces distincte, si ego nesciero uirtutem, id est significationem uocis quam profero, ero barbarus ei cui loquar; et qui loquitur mihi, barbarus similiter uidebitur; sic estis et uos in alterutrum barbari. uel ut hic incipiat uersus. Sic, id est hac ratione; quia incognite loquitur, barbarus iudicatur; uos etiam, quoniam estis emulatores spirituum, id est desideratores spiritualium bonorum, querite ut abundetis in his donis que ualent ad edificationem Ecclesie, ut prophetia. Et ne intendatis uarietatibus linguarum; quia illa dona appetere  debetis, que ualeant ad edificationem 141 Ecclesie. Ideo ille qui loquitur lingua incognita, oret Deum ut interpretetur, id est ut sciat interpretari audientibus, quod aliena lingua loquitur. uel ita: Qui loquitur lingua, oret, id est loquatur: ita ut quod perorat interpretetur. Sic utique loquendum est, ut interpretatio comes sit. Nam si ego ipse orem, id est loquar, uel orem Deum lingua incognita, spiritus meus, id est Spiritus sanctus mihi datus: uel spiritus meus, id est ratio mea, que, licet non intelligat, bonum tamen scit esse quod dicit, quia ex dono Dei: ratio, inquam, uel spiritus meus in me orat Deum. uel orat, id est loquitur: sed mens, id est intellectus meus, est sine fructu, id est sine utilitate compunctionis, quia per hoc quod non intelligo,  compungi nequeo. Quandoquidem si lingua incognita loquor, sine fructu sum, quia non interpretor. Quid ergo est, id est quomodo orandum est? Ita utique orabo, uel loquar spiritu, id est uoce incognita quam spiritus dat, uel ratio est et ita orabo ut etiam mente, id est intelligentia, quia quod intelligam, illud tantum proferam. uere orabo spiritu et mente: nam ego psallam spiritu psallam et mente. Psallere dicit orare Deum consona uocis modulatione, que consonantia diuersarum uocum in Ecclesia innuit omnes in consonantia fidei et uite debere laudare. Bonum est spiritu simul et mente orare: ceterum, id est sed si tu bene dixeris spiritu, id est uoce incognita tantum, quis in tua oratione supplet locum, id est uocem idiote? Consuetudo erat in Ecclesia ut idiote,  id est rudes in fide, etiam illitterati quando perorabat sacerdos, responderent amen, et cum spiritu tuo: sed modo perorante aliquo lingua incognita, etiam prudentiores nesciebant ubi finis, ubi medium orationis, quia non intelligebant: et sic non poterant facere, nec illud quod idiote consueuerant respondere. Idioma dicitur proprium, inde dicuntur idiote qui in proprietate nature adhuc sunt: nichil scientes nisi quod a matribus pueri didicerunt: uel illud, ceterum, nomen sit ita: Propter hoc quod premissum est, non debetis orare lingua tantum: ceterum, id est aliud, propter quod ne faciatis idem, quia si tu bene dixeris spiritu, etc. uere nemo supplet locum idiote: quando tu incognita uoce peroras: quomodo enim dicet amen, super tuam benedictionem,  etiam sapiens: quoniam nescit quid dicas? Non enim intelligit, quando tu, incognita lingua loquens, finire debeas aut procedere. De hoc quod proximus te non intelligit reprehendo te: nam secundum propriam personam te non reprehendo. Nam tu quidem bene gratias agis quantum in te est; sed ideo male, quia alter, id est proximus, non edificatur: quia nec intelligit. uel ibi supra iungitur: Iuste dixi benedixeris; nam tu quidem bene gratias agis, quantum in te est: sed frater non instruitur. Probat iterum exemplo et auctoritate sua, quod non adeo debeant sectari linguas, dicens: Nolite loqui lingua, ita ut non sit instructio proximi: nam ego, quem imitari debetis, uolo loqui in Ecclesia quandoque, id  est pauca uerba meo sensu, id est intellectu, ut quod loquar intelligam. Per hoc notat eos sic quandoque loqui, quod nec ipsi se intelligerent. uolo, inquam, loqui meo sensu: ut et me et alios instruam, quam electiuum, quod nullo modo uolo loqui: scilicet, decem millia, id est infinitatem uerborum lingua incognita: quod utique possem si uellem, et inde gratias ago Deo: quoniam ego, si placet, loquor lingua omnium uestrum: sed, id est tamen, in Ecclesia uolo, etc. Ideo Paulus se dixit habere genera linguarum, ne dicerent Corinthii, quia non habet linguas. Ideo nobis de linguis improperat. Iterum aliud quare non appetant linguas, quia efficiuntur sic paruuli. Sed littera sic iungitur ad proximum: Sicut in me uidetis, loquimini uestro sensu: et similiter, fratres sectando  linguas quarum sensum non habeatis, nolite pueri effici sensibus, qui loquuntur quod non intelligunt; sed estote paruuli secundum 142 malitiam: et hoc dicit, quia erant multum malitiosi sensibus uel cogitatione, uerbo et actu. Paruuli quidem malitia, sed sensibus estote perfecti, id est perfectam intelligentiam appetentes, ut prophetare possitis. Iterum ideo lingue non sunt appetende uobis: quia fideles estis et lingue non fidelibus, sed infidelibus prosunt. Et quod ita sit, auctoritatem premittit Isaie : quam tamen in lege esse dicit, legis nomine prophetiam designans. uere non fidelibus sed infidelibus. Nam in lege scriptum est illud, quoniam uel ibi continuatur, uel hic ponitur pro quod: Hoc, inquam, scriptum est, quod in aliis linguis, id est in  uarietate linguarum, et in aliis labiis, id est in aliis sermonibus: quia prius de carnalibus, nunc autem de spiritualibus loquar populo huic Iudaico infideli, ut mirantes nouitatem linguarum, audiant me: et tamen nec sic, id est pro tam euidenti miraculo, exaudient me. Quodque ita sit credite: quia hec dicit Dominus .

Nunc de lege premissa infert Paulus. Quia populo incredulo diuerse lingue proposite sunt: itaque per hoc apparet, quod lingue in signum, id est causa miraculi sunt non fidelibus, quorum fides non eget miraculis, sed infidelibus, qui nouitate miraculorum ad fidem trahendi sunt. Opposita sententia. Lingue non fidelibus sed infidelibus: prophetie autem  non fidelibus, stultum enim esset mysteria fidei reuelare incredulis, sed fidelibus. Et quia uos fideles estis, querite prophetiam que fidelibus congruit. Iterum aliud quare non appetant linguas: quia si illis loquentibus in Ecclesia uariis linguis, forte infideles intrauerint: putabunt eos insanire. Littera sic iungitur: Quia lingue non sunt in signum fidelibus: ergo uos qui estis Ecclesia, quare propter linguas insani reputamini? Si enim conueniat uniuersa Ecclesia in unum, et omnes loquantur linguis incognitis, illis autem uarietate linguarum conclamantibus, intrent idiote Ecclesiam, aut infideles aliqui, nonne dicerent quod uos insanitis, quia phrenetico more tumultuatis? uarietate linguarum conclamantes  insanos dicent. Sed si omnes in Ecclesia prophetent, aperiendo Scripturas, intret autem illis prophetantibus aliquis infidelis uel idiota, statim conuincitur ab omnibus ibi prophetantibus. Audiens enim precepta Dei mysteria fidei, sua conscientia conuincit eum et arguit: et ita diiudicatur, id est iudicabilem et damnabilem se cognoscit, instructus ab omnibus, qui ibidem prophetant, et tunc occulta cordis eius manifesta sunt sibi ipsi: quia in quibus se peccasse non putabat, per doctrinam quam audit, grauiter se reum cognoscit. Et ita conuictus, cadens in faciem, adorabit Deum, ut accipiat remissionem peccatorum, pronuntians etiam palam omnibus, quod Deus uere sit in uobis prophetantibus: quos linguis tumultuantes paulo ante dicebat insanire. Quia nec  indiscrete eos uult loqui linguis, ne iudicentur insani; nec iterum uult eos penitus reiicere donum Dei, scilicet, loqui linguis, determinat quomodo utantur hoc precipue et aliis donis: omnia faciendo ad utilitatem proximi. Littera sic iungitur: Quandoquidem linguis tumultuantes insani dicimur. Prophetantes uero Deum in nobis habere dicimur. Quid ergo faciendum est, fratres? Prophetabitis semper, neglectis penitus linguis? Minime: sed cum conuenitis, unusquisque habet donum suum. Alius habet psalmum, ut cantet, uel interpretetur psalmos in Ecclesia. Alius habet doctrinam, ut sciat instruere de moribus. Alius habet Apocalypsim, id est reuelationem occultorum. Hec tria posuit solum ad similitudinem; duo que sequuntur, ad intentionem. Alius  habet linguam incognitam. Alius habet interpretationem Scripturarum, id est prophetiam: et cum hec omnia habeatis: omnia fiant in uobis ad edificationem Ecclesie. Siue illud faciatis, siue 143 aliud: siue aliquis loquitur lingua incognita, hoc fiat secundum duos, id est duobus tantum sic loqui permitto: aut secundum tres, ut multum dicam: non enim plus quam tribus hoc licere concedo: nec hic duo uel tres in eadem parte templi conclament; sed per partes, ut si ille in capite, hic in fine ecclesie. uel per partes diei, ut hic hora tertia, ille sexta. Nec hi loquantur sine propheta, sed semper unus presto sit: ut quod inusitato modo dicitur, populari lingua interpretetur. Si autem obiicitis, quod quandoque non fuerit presto interpres, malo  ut loquens lingua in ecclesia taceat, quam sine interprete barbarum frendat. Ecclesie non, sed loquantur sibi et Deo, id est instructioni sui et diuine laudi. Sicut loquentes linguis, sic etiam prophete duo aut tres dicant in ecclesia, et per partes similiter. Dicerent alii: Nos [qui tantumdem scimus, nonne prophetabimus? Minime; sed ceteri prophete diiudicent ea que docentur ab illis fratribus, ut si quid male doceant, ceteri corrigant illos. Iterum aliud de prophetis. Si uero repente fuerit reuelatum quid a spiritu alii sedenti, surgat et loquatur ille, et qui prior loquebatur, modo taceat. Contingebat enim plerumque ut spiritus subito arriperet aliquem: et de hoc precipit Apostolus, ut quando  hoc contigerit, hic talis permittatur loqui. Loquatur qui prius sedebat, et alter taceat. Et hoc ideo dico, quia uos omnes potestis prophetare: eundo per singulos: solummodo uideatur, ut omnes discant, id est instruantur per prophetantem. Plerumque enim contingit ut qui sapientem se putabat, addisceret quod nesciret, per illum subito inspiratum. Discant dico, et sic omnes exhortentur ad meliora: ideo precipio ut prior taceat. Nam spiritus prophetarum subiectus est prophetis, id est Spiritus Sanctus non compellit eos loqui, uelint nolint, quia cum spiritus sit Deus, non est Deus dissensionis, que utique dissensio fieret, si conclamando litigarent. Sed est Deus pacis et concordie: que pax seruatur si se alternatim supportauerint. Hoc autem de linguis  et prophetia et caritate, et omnibus premissis dico uobis: sicut ego idem doceo in omnibus Ecclesiis, doctrinam quam imitamini: quia Ecclesiis sanctorum. uel illud idem sequenti littere iungitur: Omnes quidem uiri prophetare possunt, sed mulieres nunquam: et hoc dico sicut in omnibus Ecclesiis doceo: imo taceant mulieres in ecclesiis: non enim a me uel alio doctore permittittur eis in ecclesia loqui: sed precipio eas ubique subditas esse uiris, quibus se parificarent, si in ecclesia loqui presumerent. Et hoc de mulieribus dico, quod subdite sint, sicut etiam lex dicit in Genesi: »Sub uiri potestate eris, et ipse dominabitur tui .« Dicerent ille: Nolumus loqui sed tantum interrogare. Non sic utique. Sed si quid uolunt discere, interrogent  uiros suos, non in ecclesia, sed domi: in ecclesia nunquam. Nam loqui in ecclesia, turpe est mulieri, id est turpem et impudentem probat mulierem. Hec de prophetis et mulieribus, et quecunque supra docui, nolite superbiendo repellere, ut nouitates uestras inducatis: quia an a uobis processit uerbum Dei ad alias Ecclesias, ut modo nouas inducatis [inferatis] doctrinas? Aut gloriamini quasi in uos solos peruenerit uerbum Dei, et uos soli Deum credatis? Nemo uestrum presumendo quasi sapiens sit negligat precepta mea: sed si quis uidetur inter uos esse propheta, id est Scripturas intelligens: aut etiam spiritualis, id est spiritualem uitam ducens, quicunque sit, cognoscat ea que scribo uobis, et  oportet: quia hec mandata non mea sunt, sed Domini. Si quis autem contumeliose se efferens ignorat, dedignans attendere hec mandata, dico uobis de illo, quod pro certo ignorabitur a Deo: Quandoquidem ignorans hec mandata, a Deo ignorabitur. Itaque, fratres mei, emulamini, id est desiderate prophetare, sicut precipio, et tamen loqui linguis nolite prohibere, sicut supra determinaui. Nolite prohibere, sed omnia fiant in uobis honeste, id est ad edificationem Ecclesie: et 144 secundum ordinem, quem supra disposui, ut pauci loquantur uel prophetent, et per partes.



CAPUT Xu.

»Notum autem uobis facio, fratres, Euangelium quod predicaui uobis, quod et accepistis, in quo  et statis. Per quod et saluamini: qua ratione predicauerim uobis, si tenetis, nisi frustra credidistis. Tradidi enim uobis imprimis quod et accepi: quoniam Christus mortuus est pro peccatis nostris secundum Scripturas: et quia sepultus est, et quia resurrexit tertia die secundum Scripturas; et quia uisus est Cephe, et post hec undecim. Deinde uisus est plusquam quingentis fratribus simul, ex quibus multi manent usque adhuc, quidam autem dormierunt. Deinde uisus est Iacobo, deinde apostolis omnibus: nouissime autem omnium tanquam abortiuo, uisus est et mihi. Ego enim sum minimus apostolorum, qui non sum dignus uocari apostolus, quoniam persecutus sum Ecclesiam Dei. Gratia autem Dei sum id  quod sum: et gratia eius in me uacua non fuit, sed abundantius illis omnibus laboraui. Non ego autem, sed gratia Dei mecum. Siue enim ego, siue illi, sic predicauimus, et sic credidistis. Si autem Christus predicatur, quod resurrexit a mortuis, quomodo quidam dicunt in uobis quoniam resurrectio mortuorum non est, neque Christus resurrexit. Si autem Christus non resurrexit, inanis est predicatio nostra, inanis est et fides uestra. Inuenimur autem et falsi testes Dei, quoniam testimonium diximus aduersus Deum, quod suscitauerit Christum, quem non suscitauit, si mortui non resurgunt. Nam si mortui non resurgunt, neque Christus resurrexit. Quia si Christus non resurrexit, uana est fides uestra. Adhuc enim  estis in peccatis uestris. Ergo et qui dormierunt in Christo, perierunt. Si in hac uita tantum in Christo sperantes sumus, miserabiliores sumus omnibus hominibus. Nunc autem Christus resurrexit a mortuis primitie dormientium, quoniam quidem per hominem mors, et per hominem resurrectio mortuorum. Et sicut in Adam omnes moriuntur, ita in Christo omnes uiuificabuntur. Unusquisque autem in suo ordine, primitie Christus: deinde hi qui sunt Christi, qui in aduentu eius crediderunt. Deinde finis, cum tradiderit regnum Deo et Patri, cum euacuauerit omnem principatum, et potestatem, et uirtutem. Oportet autem illum regnare, donec ponat omnes inimicos sub pedibus eius . Nouissime  autem inimica destruetur mors. Omnia enim subiecit sub pedibus eius . Cum autem dicat: Omnia subiecta sunt ei, sine dubio preter eum qui subiecit ei omnia. Cum autem [Nam cum] subiecta fuerint illi omnia, tunc ipse filius subiectus erit illi qui subiecit sibi omnia, ut sit Deus omnia in omnibus. Alioquin quid facient, qui baptizantur pro mortuis? Si omnino mortui non resurgunt, ut quid et baptizantur pro illis? Ut quid et nos periclitamur omni hora? Quotidie morior propter uestram gloriam [pro uestra gloria], fratres, quam habeo in Christo Iesu Domino nostro. Si secundum hominem ad bestias pugnaui Ephesi, quid mihi prodest si mortui non resurgunt? Manducemus et bibamus, cras  enim moriemur . Nolite seduci. Corrumpunt mores bonos colloquia mala. Euigilate iusti, et nolite peccare: ignorantiam enim Dei quidam habent. Ad reuerentiam uobis loquor. Sed dicet aliquis: Quomodo resurgent mortui? Quali autem corpore uenient? Insipiens, tu quod seminas non uiuificatur, nisi prius moriatur. Et quod seminas, non corpus quod futurum est seminas, sed nudum granum, ut puta tritici, aut alicuius ceterorum. Deus autem dat illi corpus sicut uult, et unicuique seminum proprium corpus. Non omnis caro eadem caro: sed alia hominum, alia pecorum, alia uolucrum, alia autem piscium. Et corpora celestia, et corpora  terrestria: sed alia quidem celestium gloria, alia autem terrestrium. Alia claritas solis, alia claritas lune, et alia claritas stellarum. Stella enim a stella differt in claritate: sic et resurrectio mortuorum. Seminatur in corruptione, surget in incorruptione. Seminatur in ignobilitate, surget in gloria. Seminatur in infirmitate, surget in uirtute. Seminatur 145 corpus animale, surget corpus spirituale. Si est corpus animale, est et spirituale, sicut scriptum est: »Factus primus homo Adam in animam uiuentem « nouissimus Adam in spiritum uiuificantem. Sed non prius quod spirituale est, sed quod animale est, deinde quod spirituale est. Primus homo de terra terrenus: secundus homo de celo celestis. Qualis  terrenus, tales et terreni; et qualis celestis, tales et celestes. Igitur sicut portauimus imaginem terreni, portemus et imaginem celestis. Hoc autem dico, fratres, quoniam caro et sanguis regnum Dei possidere non possunt, neque corruptio incorruptelam possidebit. Ecce mysterium uobis dico: Omnes quidem resurgemus, sed non omnes immutabimur. In momento, in ictu oculi, in nouissima tuba: canet enim tuba, et mortui resurgent incorrupti, et nos immutabimur. Oportet enim corruptibile hoc induere incorruptionem, et mortale hoc induere immortalitatem. Cum autem mortale hoc induerit immortalitatem, tunc fiet sermo qui scriptus est: »Absorpta est mors in uictoria .« Ubi est, mors, uictoria  tua? Ubi est, mors, stimulus tuus? Stimulus autem mortis peccatum est, uirtus uero peccati lex. Deo autem gratias, qui dedit nobis uictoriam, per Dominum nostrum Iesum Christum . Itaque, fratres mei dilecti, stabiles estote et immobiles: abundantes in omni opere Domini, semper scientes quod labor uester non est inanis in Domino.«



EXPOSITIO.

Postquam docuit eos de baptismo, de corpore et sanguine Domini et de donis Spiritus sancti, ad ultimum instruit eos de resurrectione mortuorum, quam partim credebant, partim negabant. Credebant enim Christum uere surrexisse a mortuis; eos  etiam qui in nouissima tuba morerentur, et integra carne statim reuiuiscerent, hos tales credebant resurrecturos. Sed eos quorum corpora in cineres dissoluerentur, dicebant nulla ratione posse resurgere. Naturalibus supra modum adherentes argumentis. Littera sic iungitur: De linguis et prophetia sic uos doceo. De resurrectione autem mortuorum, notum facio uobis, fratres: notum, inquam, facio Euangelium, id est, resurrectionem mortuorum; quod maxima pars est mee predicationis; quod Euangelium de resurrectione ego predicaui uobis, ne obtendatis uos quasi ignoranter peccare; quod etiam accepistis, et turpe esse debet quod semel bene credidistis: iterum negare, in quo etiam statis; nisi enim resurrectionem credatis, frustra in fide  stetis; per quod etiam Euangelium saluabimini: carnis enim resurrectionem partem dicimus fidei, sine qua nemo possit saluari. Saluabimini dico si tenetis hoc Euangelium ea ratione qua uobis predicaui: et nisi hoc sit quod uos frustra credidistis, id est, nisi fidem uestram inutilem dicitis, quod Corinthii nullo modo faterentur eos, scilicet frustra credidisse. Trado uobis Euangelium. Nam hoc quod ego tradidi uobis in primis, id est, inter potiora fidei; quod etiam non a me habeo, sed accepi a Deo. Hoc, scilicet, Euangelium: quod Christus mortuus est pro peccatis nostris delendis; et si peccata nostra deleta sunt, quorum pena mors est, quare in morte detinemur? Mortuus est Christus: et hoc dico secundum Scripturas prophetarum idem attestantium.  Cum modo debeat probare de resurrectione, premittit Christum uere fuisse mortuum, ut uere morti uera sit resurrectio. Hoc etiam tradidi uobis de Christo quod sepultus est, ne statim post mortem resurgens, diceretur: Non uere mortuus est. Hoc etiam tradidi uobis de eo quod resurrexit tertia die. Et hoc dico secundum Scripturas, que hoc perhibent.

Probauit per testimonia Scripturarum, probat etiam Christum resurrexisse, per testimonia eorum quibus post resurrectionem uisus est. Et hoc tradidi uobis, quia uisus est Cephe, id est, Petro. Hanc apparitionem ubi, et quomodo facta sit non legimus, sed tantummodo scriptum est: Surrexit Dominus et apparuit Petro, et post hec uisus est undecim apostolis,  146 quando Thomas erat cum eis . Deinde uisus est plus quam quingentis fratribus simul: ex quibus multi manent usque ad hoc tempus; et si placet, querite ab eis; quidam autem eorum dormierunt. Christum dicit mortuum, hos dormisse. Deinde etiam uisus est Iacobo Hierosolymitano episcopo, qui uidens Christum in cruce, deuouit se non manducaturum panem, donec uideret Christum resurrexisse. De his duabus apparitionibus, nichil in Euangeliis inuenitur. Deinde uisus est omnibus apostolis , in die Ascensionis. Nouissime autem omnium uisus est mihi ; prius in uia, post in templo oranti. Mihi dico, tanquam abortiuo, id est ui quadam et compulsione in apostolatum nato. Abortiuum se dicit, quia  extra tempus natus in Christo, apostolatum accepit, in celo recepto Domino cum carne. Bene dico abortiuo. Nam ego sum minimus apostolorum, qui nec etiam dignus sum uocari apostolus, quoniam persecutus sum Ecclesiam Dei. Et licet dignus non fuerim, tamen sum id, id est apostolus qui utique sum per gratiam Dei, et licet prius persecutor fuerim, tamen ex quo recepi gratiam eius, ipsa gratia non fuit uacua, id est otiosa in me, sed laboraui omni genere passionis abundantius omnibus aliis apostolis. Et licet dicam laboraui, tamen non ego per me hoc potui, sed gratia Dei operata est mecum. Cum dicat se tot et tanta sustinuisse, per hoc satis approbat resurrectionem, spe cuius omnia patitur. Reuertitur  ad quod supra. uere Christus resurrexit. Nam sic predicamus, siue ego, siue illi alii apostoli, locus ab auctoritate. uos etiam sic credidistis, quod Christus uere resurrexit: nolite negare. Si autem predicatur et negari non potest, quod Christus surrexit a mortuis, quomodo quidam in uobis dicunt, quod non est futura resurrectio mortuorum? Si Christus resurrexit  resurrectio mortuorum sequitur ex necessitate. Probauit superius auctoritatibus Scripturarum et testimoniis sanctorum, qui uiderunt Christum uere surrexisse a mortuis, et ex eo intulit, quia si Christus surrexit, et resurrectio mortuorum erit. Hanc autem consequentiam sic probat: uere si Christus surrexit et resurrectio mortuorum est. Nam si resurrectio mortuorum  non est, neque Christus resurrexit. Hic locus a simili est, et inter causam et effectum diuersis respectibus. Similitudo in eo est quia si Christus in morte detineri non potuit, quia peccatum, quod est causa mortis, in eo non fuit, nec nos pro modo nostro iustificati a peccatis in morte detinebimur. Quia si mortem euadimus, tunc resurgemus, per hanc similitudinem, scilicet, quod peccatis iustificati sumus, cum Christo resurgemus; sed quia Christus longe maior nobis est in iustitia, ideo maior erit in gloria resurrectionis. Iterum resurrectio Christi et quecunque operatus est in terris, omnia spectauerunt ut homo restitueretur perdite beatitudini. Quia si hic effectus, scilicet, resurrectio mortuorum non  sequitur, frustra cause ille precesserunt, sed Christus resurrexit: et hoc probat per multa inconuenientia, ex eo non resurgente prouenientia. Dico quod Christus surrexit. Nam si Christus non surrexit, ergo predicatio nostra est inanis, id est sine re; quia res illa quam predicat non sic est; et de eodem aliud inconueniens, quoniam fides uestra est inanis, id est infructuosa, si Christus non resurrexit, quod Corinthii, scilicet, fidem suam esse inanem nullo modo faterentur. Iterum aliud inconueniens, si Christus non resurrexit; quia tunc inuenimur nos falsi testes Dei Patris, ideo quoniam diximus testimonium contra Deum: non enim placet Deo, si quis quod non fecerit Deus attribuat ei; hoc, scilicet testimonium quod Deus suscitauerit Christum, quem  pro certo non suscitauit si mortui non resurgunt. uerum est quod mortui resurgunt sicut uos dicitis. Nam si mortui non resurgunt, neque Christus resurrexit: idem superius posuerat, sed ad aliud: ibi enim ut illam probaret ueram si Christus surrexit et mortui resurgent. Hic autem ut inferret ueram eam que dicit non suscitatum esse Christum nisi 147 mortui resurgant. Diceret Corinthius: Mallem negare resurrectionem Christi, quam concedere quod resurgant mortui. Probat iterum per inconueniens Christum resurrexisse: uere Christus surrexit, nam si non resurrexit Christus, fides uestra de Christo uana est. Nulla fuit illa fides, quam accepistis. uere si Christus non resurrexit, uana est fides uestra. Nam adhuc estis in peccatis uestris. Legitur surrexisse  propter iustificationem nostram. Quia si non resurrexit, nec nos iustificauit, sic igitur uana est fides uestra. Et quia adhuc homines sunt in peccatis, ergo illi qui dormierunt in Christo, id est mortui in Christi fide perierunt, id est damnati sunt. Iterum aliud inconueniens. Et si non resurrecturi sperantes sumus in Christo tantummodo in hac uita, sicut uos dicitis, futuram non habituri, tunc sumus miserabiliores omnibus hominibus: quia nec hac, nec alia uita fruemur: cum quotidie in angustiis deuoluamur: quandoquidem tot inconuenientia ex negata resurrectione se ingerunt: igitur nunc, id est ex premissis rationibus colligitur quod uere Christus resurrexit a mortuis. Christus dico primitie et secundum tempus, et secundum dignitatem, quia et  si quidam ante eum suscitati fuerunt non a mortuis, sed in numero morientium relapsi sunt. Dignitate, quia maiorem omnibus gloriam habebit, et quidquid alii, totum habebunt ab illo, et per illum. Christus dico primitie dormientium. Per hoc innuit, cum dicit Christum primitie, quod alii dormientes secuturi sint eum in resurrectione. Diceret aliquis: Non uidetur ut per meritum unius hominis Christi omnes homines resurgere possint. Contra hoc Paulus: uere ceteri dormientes per primitias suas, id est Christum, resurgent, quoniam quidem per hominem unum fuit mors omnium, ita et per hominem unum erit resurrectio mortuorum. Unde hoc a simili. Nam sicut in solo Adam omnes moriuntur, ita et in solo Christo omnes uiuificabuntur. Si enim culpa  solius Ade, ad damnationem omnium sufficiens fuit, ut pretermissa maioritate similitudinem solam loquamur, quare simili modo iustitia solius Christi ad iustificationem omnium non sufficeret.

Postquam probauit resurrectionem omnium uere futuram, congrue subdit de ordine eius resurrectionis: ut per hoc magis certificaret eos et inuitaret ad eamdem resurrectionem, dicens: Licet omnes eque resurgant, tamen unusquisque erit in suo ordine: qui enim plus promeruit, plus accipiet glorie: et ita quod Christus erit primitie tempore et dignitate, sicut superius. Deinde post Christum erunt in gloria ii qui sunt Christi. In eo dico eos esse Christi, scilicet, qui crediderunt in secundum  aduentum eius, id est resurrectionem: et ita crediderunt integritate fidei et boni operis: euntes obuiam in aduentum Christi. Potuisset dicere, qui crediderunt in natiuitatem Christi uel passionem; sed ideo in aduentum dixit, quia resurrectionem commendare eis intendebat. Et postquam ii qui sunt Christi resurgent, deinde erit finis, id est impletio promisse beatitudinis: cum Christus tradiderit regnum, id est Ecclesiam suam, quam cum potentia regit. Tradiderit dico Deo et Patri: tunc Christus dicetur tradere regnum Patri, cum Ecclesiam suam locabit in oculis Dei, ut quod hic uidit per speculum et in enigmate, ibi uideat facie ad faciem. Deo dicit et patri, ut ostendat eum qui ab alio initium non habuit. Ut etiam nocet eum et Creatorem esse, et  creaturis paternam dilectionem adhibere. Cum tradiderit dico regnum: et cum euacuauerit omnem principatum, et potestatem, et uirtutem.

Notandum est quod in angelis diuersitates officiorum Deus posuerit, et hoc totum causa hominum, ut angeli administrent saluti eorum. Sed postquam homines iam in perfectione erunt, et nulla administratione egebunt, nomina illa destruentur in angelis, quibus uocabantur pro diuersitate humane administrationis. Sunt enim quidam inter angelos, qui principatum habent super omnes alios. 148 Sunt etiam alii qui potestatiue perficiunt ea, que a principatu iniunguntur eis. Sunt alii qui dicuntur uirtutes, quia miraculorum sunt operatores. Similiter et in malis angelis quidam sunt principes super omnes  alios. Alii habentes potestatem efficiendi quod principes preceperint: alii uirtutes, qui aliqua noua inducant quasi miracula. Et hec iterum in fine euacuabuntur. Quia sicut boni angeli ultra non habebunt in quo homines tueantur; sic nec mali in quo noceant hominibus. Sic etiam inter homines omnis differentia prelationis uel subiectionis destruetur: inter quos nulla erit regiminis inequalitas. In fine tradet Christus regnum suum Patri: sed interim dum nondum finis est, oportet regnare, id est Christum cum potentia Ecclesiam suam regere. Oportet ideo dicit: quia sic prophetatum est in Scripturis, quas ex necessitate oportet impleri. Regnare dico, donec Deus ponat omnes inimicos Christi sub pedibus eius, id est tam plenaria subiectione, sicut sunt  aliqui pedibus aliorum prostrati. uel sub pedibus eius, id est subiectos humanitati Christi. Que per pedes ideo signatur: quia per humanitatem assumptam, diuinitas uenit ad homines. Et postquam hec omnia erunt euacuata, tunc etiam destruetur mors nouissima: quia postquam non erit peccatum: nec pena peccati, scilicet mors remanebit. Mors dico inimica: cui et homines inimicantur, et que inimicatur hominibus. uere inimici ponentur sub pedibus Christi. Nam scriptum est in Psalmo: »Omnia subiecit Deus sub pedibus eius ,« id est Christi, sicut expositum est in Psalmo. Tamen habetur, subiecisti. Cum autem Scriptura dicat, omnia sine dubio subiecta sunt Christo, omnia preter  eum qui ei, scilicet Christo, subiecit omnia, scilicet preter diuinitatem. Deus, qui Christo subiecit omnia, non est Christo subiectus. Sed ipse Christus erit subiectus illi, id est Deitati: que subiecit omnia ipsi, id est Christo. Diceret aliquis: Interim quidem Christus erit subiectus Deo, donec sibi Deus subiecerit omnia: sed postea non. Erit utique  quia cum subiecta fuerint Christo omnia, tunc ipse Christus subiectus erit Deo, qui ipsi subiecit omnia. Ita tamen subiectus, ut sit equalis, scilicet, ut Christus sit Deus in omnibus, id est in singulis creaturis: et ita in omnibus quod omnia singulis, id est perfecta beatitudo, perfecta gloria, et pax superans etiam omne hominis desiderium. Reuertitur ut probet resurrectionem mortuorum  dicens: Mors per Christum destruetur, et homines tunc resurgent: alioquin, id est si dicas non esse resurrectionem mortuorum, quid facient illi qui baptizantur pro mortuis? Tangit hic reprobum morem quorumdam, qui, audito quod resurrectio futura esset eorum qui baptizarentur, cum essent baptizati, iterum loco infidelis patris iam mortui baptizabant se: ut sic pater uel mater saluarentur in resurrectione. Et hoc adducit ad uerecundiam Corinthiorum: quia si illi peruersi tantam fidem de resurrectione habebant, quanto magis Corinthii deberent resurrectionem credere? Littera sic est: Quid facient illi qui baptizantur pro mortuis spe resurgendi, si omnino mortui non resurgunt? Ut quid etiam baptizantur pro illis iustificandis: cum nec  illi iustificentur? Si enim iustificarentur a peccatis et resurgerent. uel aliter sic: Alioquin, id est si resurrectio non est, quid facient illi qui baptizantur pro mortuis operibus, id est pro peccatis, que mortem operantur? Baptizantur dico spe resurrectionis. Et quid facient, si omnino mortui non resurgunt? Ut quid etiam baptizantur pro illis, id est, ut iustificentur a peccatis? uel aliter: Alioquin si non resurgunt mortui, quid facient illi qui baptizantur pro se mortuis, id est mortificandis peccato: uel pro se mortificatis per peccatum Deo. Cetera sicut dicta sunt. Iterum si resurrectio mortuorum non est, ut quid etiam nos apostoli periclitamur omni hora? Non enim finem habent tribulationes nostre,  quas gaudemus pati spe future 149 resurrectionis. uere periclitamur: nam quotidie morior, id est pericula mortis patior, fratres, propter uestram gloriam, ut uos digni sitis gloria resurrectionis. uel secundum Augustinum: Morior, et hoc iuro per uestram gloriam, fratres: quam gloriam spe quidem iam habeo, in Christo Iesu Domino nostro: qui iam in gloria cum carne mea resurrexit. Qui etiam ut secum resurgerem promeruit. Si iterum mortui non resurgunt: quid mihi prodest si secundum hominem, id est secundum humane rationis potentiam. uel secundum hominem: quia ego homo, illi bestie. Secundum hominem utique pugnaui contra bestias Ephesi, id est contra Ephesianos bestiales: quia resurrectionem negando, hominem in hoc mundo  solum uiuere dicunt, quod et bestie faciunt.

Quid, inquam, illa pugna mihi prodest, nisi post mortem habiturus sim gloriam? Ephesii negabant resurrectionem: contra quos Paulus multo labore disputauit, approbans futuram esse resurrectionem. Et quandoquidem secundum uos uita non restat post hanc: nichil iam aliud agendum est: nisi ut desperantes manducemus et bibamus: quia non ultra uicturi moriemur , ut uerecundemini de peccatis uestris.

Postquam Paulus per necessarias rationes, per inconuenientia que inde proueniunt, iterum per potentiam Christi, futuram resurrectionem approbauit,  uult illam approbare per legem nature: quia humana sapientia magis argumentatur secundum passibilitatem [possibilitatem] nature. Quasi diceret: Licet superius resurrectionem satis approbauerim, tamen secundum legem nature obiiciendo, dicit mihi aliquis: quomodo resurgunt mortui in puluerem iam dissoluti? Natura non uidetur hoc pati. Iterum si aliquo modo puluis ille conglutinatur, tamen quali corpore uenient homines qui resurgent? Num credi potest ut tanta gloria possit uenire dissoluto pulueri, ut tu predicas? Priori respondet questioni. Natura bene patitur mortuos resurgere. Illud enim quod tu insipiens, qui de resurrectione dubitas, semen, inquam, illud, quod tu seminas non  uiuificatur, id est nullo modo uiuere potest, nisi prius moriatur, et computrescat: quemadmodum uides quod oportet semen putrefieri, ut sic postea uiuat: ne dubites iam hominem iterum post mortem uiuere posse, cum per mortem oporteat uiuere. Probat aliam questionem, futuram scilicet gloriam corporum, eiusdem seminis similitudine, dicens: uere in maiori gloria corporum uenient. Nam quod seminas tu, non seminas illud corpus quod futurum est, sed seminas nudum granum: corpus autem de nudo grano futurum multa grana, paleas et culmos est habiturum. Similiter non sit tibi absurdum, si dicamus corpora nostra in maiori gloria resurrectura quam hic seminentur. Tu seminas nudum granum, utputa, id est sicut est granum tritici, aut granum  alicuius ceterarum segetum. Tu seminas nudum granum; sed Deus dat illi grano corpus sicut uult, fertilitate granorum, spicarum et culmorum gloriosum: et unicuique tamen 150 seminum reddit proprium corpus: quia si seminatum est triticum, pullulat triticum; et sic in identitate seminum singula grana resurgunt, et hoc in exemplum meliorate resurrectionis, non amisse substantie. Cumque omnes in hoc conueniant, quod resurrectionis gloriam sunt habituri, in eo tamen differunt quod quidam gloriosiorem sunt habituri, quidam non adeo, secundum differentiam meritorum. Diceret aliquis: Cum omnis hominum materia ex eisdem constet elementis, uidetur ut quidquid uni conferetur, totum in alio possideat similis materia.  Quod Paulus  per similitudinem aliarum creaturarum improbat: quia quemadmodum omnia animalia ex eisdem elementis facta sunt, eadem tamen materia non aufert, quin alia et alia inter se sint. In celestibus etiam creaturis ex eisdem materiis constitutis differentia est ad inuicem claritatis; sic in hominibus natura carnis omnibus eadem non impedit quin possint diuersificari in gloria resurrectionis. Littera sic iungitur: Licet omnes resurgant in maiori gloria carnis, tamen differenter: nec hoc impedit eadem omnibus materia conditionis: sicut uides quod non omnis caro, eadem caro, licet omnis ex eadem materia, sed alia est caro hominum et alia est pecorum. Alia autem est caro uolucrum: alia  autem est caro piscium. Et sicut terrena corpora inter se differunt, sic celestia a terrenis. Sunt enim corpora celestia, et corpora terrestria: et cum in hoc quod corpora sunt, conueniant: tamen in hoc differunt quod alia quidem est celestium corporum gloria, alia autem terrestrium. Et sicut celestia a terrenis differunt, sic ipsa celestia inter se. Nam alia est claritas solis, et alia est claritas lune, et alia est claritas stellarum. In ipsis etiam stellis differentia: nam stella differt a stella in claritate: et sicut he creature uicissim a se differunt claritate, sic etiam resurrectio mortuorum differens erit iustis in claritate glorie. Et licet in gloria resurrectionis differant, hoc tamen indifferenter habent quod hic seminatur  corpus hominis in corruptionem, id est, ad hoc ut corruptioni subiaceat. Seminare dicit a die quo concipitur homo, usque ad diem resurrectionis omnium. Seminatur quidem in corruptione: sed surget in incorruptione, id est ut ab omni corrutione alienum sit, et hoc surgere erit in die iudicii. Seminatur non solum in corruptione, sed etiam in ignobilitate. In multa enim uilitate carnis homo generatur, sed tunc surget in gloria, perpetua habenda. Seminatur hic in infirmitate, omnibus enim morbis et diuersis hic subiacet miseriis: sed tunc surget in uirtute impassibilitatis et immortalitatis. Seminatur hic corpus animale, quod quotidianis ciborum fomentis sustentari oportet, ut quodlibet animal: sed tunc surget corpus spirituale, quod spiritu solo  regitur, sine usu corporei cibi. uere animale corpus seminatur: siquidem hoc uestrum corpus animale est, surget idem spirituale corpus: siquidem spirituale tunc erit. uel aliter: uere corpus surget spirituale; nam si corpus modo dicitur animale, uocandum est etiam idem corpus spirituale: nam animale non diceretur, nisi respectu spiritualis, ut quasi uim relatiuorum habeant, animale et spirituale: uere corpus hoc est animale, sicut scriptum est in Genesi : Primus homo, hic autem dictus est Adam, factus est in animam non uiuificantem corpus: quia cito morte dissolutum est, sed in animam uiuentem, id est que uiueret ibi in carne: nisi enim corpus cibis aleretur, anima non uiueret ibi. Et ideo dicitur uiuens, quasi alienis uiribus,  et non uiuificans. Et uere surget corpus spirituale; nam nouissimus Adam, id est Christus, dicitur Adam, quia natus de ipso secundum lineam carnis: ideo autem nouissimus, quia post eum non est futurus alius Adam, qui nouam inducat generationem. Omnis enim homo, uel carnalis Ade filius uel spiritualis. Hic, inquam, nouissimus Adam, 151 factus est in spiritum non uiuentem, sed uiuificantem. In illa enim resurrectione sic anima corpus uiuificabit, ut nullo egens alimento uiuat perpetuo.

Diceret ille: Licet Christus qui Deus fuit, ita potuit uiuificari, ego non sic potero, qui tantum homo sum. Nihil impedit, ait Paulus, quia licet Christus Deus sit, tamen non prius fuit illud corpus quod est spirituale, sed prius fuit illud corpus quod  est animale: et deinde fuit illud corpus, quod est spirituale. uere primus homo factus est in animam uiuentem, nam primus homo factus est de terra terrenus, et secundus Adam factus est in spiritum uiuificantem. Nam secundus homo factus est celestis ueniens de celo. Et qualis fuit primus ille terrenus, tales sunt et terreni, qui adherent eius terrenitati. Et qualis fuit secundus ille celestis, tales etiam erunt imitatores eius celestes. Et quandoquidem qui terrenum sectabitur, terrenus erit; et qui celestem, celestis; igitur sicut portauimus imaginem terreni Ade per peccatum, sic amodo portemus imaginem celestis Ade, per iustitiam uite: ut, deposito onere terrenitatis, gaudeamus in leuitate glorie celestis. Quia modo dixerat qualis fuit celestis, tales erunt  adherentes ei. Dixerat etiam portemus imaginem celestis: ne occasione horum uerborum putaremus nobis ad saluationem sufficere ueterem hominem in baptismo deponere, et nouum hominem ibidem assumere. Determinat Paulus non satis esse hoc modo imaginem celestis portare, nisi continua imitatione operum portemus. Littera sic iungitur: Licet dixerim, portemus imaginem celestis, et erimus celestes, tamen hoc dico, id est determino uobis, fratres, quoniam, id est quod, caro et sanguis, id est, qui carni acquiescunt et sanguini, quedam enim peccata sunt ex carnalitate, ut mollis luxuria: quedam ex uitio sanguinis, ut ira ex melancholia: et quicunque carnem et sanguinem peccati sectantur,  hi non possunt possidere regnum Dei, id est seipsos in futura gloria. Regnum enim Dei nichil aliud est, quam ipsi homines, in hac uita nemo possidet se: quia nulla dies est, qua non quisque possideatur a peccato, sed in futura beatitudine quisque iustorum possidebit se. Ubi nemo tentatione carnis inquietabitur. uere caro et sanguis non possidebunt regnum Dei: nam caro et sanguis est corruptio. Regnum autem Dei est incorruptio. Corruptio uero non possidebit incorruptelam: igitur caro et sanguis non possidebunt regnum Dei. Quia modo superius dixerat: Quicunque portauerit imaginem celestis, resurget in gloria. Dixerat iterum quod caro et sanguis nullo modo possidebunt regnum Dei: ne hec uerba intelligeret  aliquis esse contraria, soluit illud absoluendo omnem contrarietatem, dicens: Ne predicta uerba mea male interpretemini, ecce dico uobis mysterium, id est aperio uobis rem occultam, ut per eius apertionem auferam a uobis huius rei dubietatem. uere quidem est  quod omnes resurgemus, id est omnes corpora resumemus, sed tamen non omnes immutabimur, in accipiendo gloriam: quia quidam resurgent ad penam sibi augmentandam: alii ad gloriam. Resurgemus quidem in momento, et ut maiorem facilitatem resurrectionis aperiat, corripit quod dixerat, in momento, dicens: Resurgemus in ictu oculi, id est, quam cito oculus transit ad peruidendum aliquid: uel, quam cito palpebra palpebre iungitur. Hoc  autem fiet in tuba nouissima: non quod uox tube ibi audiatur, sed sicut uox tube uictores inuitat ad palmam; uictis uero fit ad terrorem: ita uox illa signum erit iustis ut triumphi meritum accipiant, impiis autem terrorem pene incutiat. Nouissima ideo, quia cum multas uoces dederit Christus in mundo, unde terreret impios, letificaret iustos: uox illa iudicii nouissima erit consummans iustis gloriam, impiis iram indeficientem. Et quia de tuba hac nichil amplius dixerat, subdit: 152 Bene dico tuba. Nam canet tuba. Non determinat utrum Christus uel angelus tuba illa canere debeat. uel ut sit nominatiuus, tuba illa canet et in uoce tube resurgent mortui incorrupti, id est in integritate membrorum restaurati: quidam tamen dolore penarum corrumpendi,  sed nos electi Dei immutabimur, accipiendo gloriam resurrectionis. uere immutabimur: nam oportet, id est  ineuitabile est: oportet, inquam, corruptibile hoc, id est, corpus tot miseriis attritum, induere incorruptionem. Et quia incorruptum posset esse ad tempus, ut tamen non euaderet; addidit et oportet mortale hoc corpus induere immortalitatem.

uere hoc mortale fiet immortale: nam mors absorpta, id est destructa et deglutita est, in uictoria Christi, quando morte sua mortem superauit: uel in uictoria sua, id est mortis: per hoc enim quod mors inuadere Christum presumpsit, in quo non erat peccatum, quod est causa mortis, in ipsa sua presumptione occubuit. Hec autem auctoritas in Osee sic  inuenitur: »O mors ero mors tua .« Et quia hanc scripturam quidam male interpretabantur, dicentes hoc scriptum esse de morte anime, non corporis, premittit Paulus expositionem huius auctoritatis dicens: Cum autem hoc mortale corpus induerit immortalitatem. Non enim  anima sola euasura est mortem, sed cum anima etiam corpus: tunc fiet, id est implebitur sermo ille qui scribitur in Osee: Absorpta est mors in uictoria, sicut dictum est. uerba que sequuntur eiusdem prophete esse dicuntur, insultantis ipsi morti, quia destructa sit, et dicentis. Quandoquidem absorpta est, ubi est, o mors, nunc, tua uictoria, qua iuri tuo omnia subiiciebas? Et, o mors,  ubi est modo tuus stimulus, id est peccatum quod in aculeo sue caude, mortem loco ueneni gestabat? Ait Paulus: bene dico stimulus: nam peccatum est stimulus mortis, id est aculeo suo mortem hominibus instimulans. Pro eo quod Paulus quid sit stimulus exponit, precedentia uerba putantur non esse ipsius: uel si sunt Pauli, non tamen mutatur sententia. Insultando enim dicit morti, quia modo absorpta es. Ubi est, o mors, tua uictoria? Cetera non mutantur. Ne iterum dicerent: Cum destructo peccato destruatur mors, bene modo nobis est, quia per legem destruemus peccatum. Contra hoc Paulus: Peccatum est stimulus mortis. Lex uero nullo modo debilitat peccatum: imo est uirtus, et augmentum peccati. Et hoc congrue remouit, ut  sicut per Christum probauerat fieri resurrectionem, sic per eumdem ostendit esse omnem peccati remissionem. Et quia lex auget peccatum, ideo nulla legi gratia, sed Deo omnes agamus gratias: qui dedit nobis uictoriam peccati et mortis, et hoc per Dominum nostrum Iesum Christum. Et quia ex Deo et per Christum omnis uictoria; itaque, fratres mei, ut sitis Deo dilecti, estote stabiles in bono, dum in quiete pacis estis. Estote etiam immobiles a fide, si aduersa irruerint. uos dico abundantes in opere Domini, ut semper melius et melius operemini. uos dico semper scientes quod labor uester non est inanis, id est sine fructu; sed in gloria magna resurrecturi estis, et hoc in Domino, id est per Dominum misericorditer agentem in uobis.



CAPUT XuI.


»De collectis autem, que fiunt in sanctos, sicut ordinaui in Ecclesia Galatie, ita et uos facite. Per unam Sabbati unusquisque uestrum apud se reponat, recondens quod ei bene placuerit: ut non, cum uenero, tunc collecte fiant. Cum autem presens fuero, quos probaueritis per Epistolas, hos mittam perferre gratiam uestram in Ierusalem. Quod si dignum fuerit, ut ego eam, mecum ibunt. ueniam autem ad uos, cum Macedoniam pertransiero. Nam Macedoniam pertransibo. Apud uos autem forsitan manebo, uel etiam hyemabo, ut uos me deducatis 153 quocunque iero. Nolo enim uos modo in transitu uidere. Spero enim me aliquantulum  temporis manere apud uos, si Dominus permiserit. Permanebo autem Ephesi usque ad Pentecosten. Ostium enim mihi apertum est magnum, et euidens, et aduersarii multi. Si autem uenerit Timotheus, uidete ut sine timore sit apud uos: opus enim Domini operatur sicut et ego. Ne quis ergo illum spernat: deducite autem illum in pace, ut ueniat ad me: exspecto enim illum cum fratribus. De Apollo autem fratre uobis notum facio, quoniam multum rogaui eum, ut ueniret ad uos cum fratribus: et utique non fuit uoluntas eius, ut nunc ueniret: ueniet autem. cum et uacuum fuerit. uigilate, state in fide; uiriliter agite et confortamini: omnia enim uestra  in caritate fiant. Obsecro autem uos, fratres, nostis domum Stephane, et Fortunati, et Achaici; quoniam sunt primitie Achaie, et in ministerium sanctorum ordinauerunt seipsos, ut et uos subditi sitis eiusmodi, et omni cooperanti et laboranti. Gaudeo autem in presentia Stephane, et Fortunati, et Achaici: quoniam id quod uobis deerat, ipsi suppleuerunt. Refecerunt enim et meum spiritum, et uestrum. Cognoscite ergo qui eiusmodi sunt. Salutant uos omnes Ecclesie Asie. Salutant uos in Domino multum Aquila et Prisca, cum domestica sua Ecclesia: apud quos et hospitor. Salutant uos omnes fratres. Salutate inuicem in osculo sancto. Salutatio mea manu Pauli. Si quis non amat Dominum nostrum Iesum Christum, sit  anathema, Maran Atha. Gratia Domini nostri Iesu Christi uobiscum. Charitas mea cum omnibus uobis in Christo Iesu, Amen.«



EXPOSITIO.

Postquam singula que precipienda erant, disposuit, secundum ordinem recte fidei in fine Epistole, de quibusdam priuatis eos admonet, scilicet ut sancti qui erant in Hierusalem, quos et rapina infidelium, et publica fames oppresserat, subuenirent, ministrantes aliquid de suis abundantiis. Littera sic iungitur: De resurrectione mortuorum sic credite. De collectis autem que fiunt deferende in sanctos, qui sunt in Hierusalem, ita et uos facite per unam diem Sabbati, id est septimane, sicut ordinaui debere fieri in Ecclesiis Galatie. Et ne putetis hec  collecta meis usibus me uelle deputare, precipio ut unusquisque uestrum reponat apud se: non tamen sic ut suum esse putet illud, sed recondens, et quasi alienum integre conseruet: quod ei bene placuerit pauperibus sanctis erogare. Ideo dico facite per unam Sabbati, ut non cum uenero, tunc primum collecte incipiant fieri. Ut autem omnem suspicionem auferam a uobis male suspiciosis, cum ego presens uobis fuero, non proprios legatos, sed hos quos probaueritis  mittam perferre gratiam uestram, id est gratuitum donum uestrum in Hierusalem. Mittam dico per Epistolas, id est cum Epistolis meis, in signum ipsis traditis.

Dicerent Corinthii: Aliorum munera ipse defers,  et nostra quare deferre dedignaris? Ad hoc Paulus: Certe si dignum fuerit donum uestrum, ut ego ire debeam, ibunt mecum legati uestri, ut ego simul ueniens commendem gratiam uestram. Sic faciam de gratia uestra, ueniam etiam ad uos cum pertransiero Macedoniam: prius sum enim ad Macedonas iturus. Bene dico pertransiero: nam uere pertransibo Macedoniam; sed postea manebo apud uos forsitan, id est si Deus concesserit. uel etiam ut plus dicam. Hiemabo penes uos, ut uos deducatis me quocunque a uobis discedens iero. Ideo hiemabo; quia nolo uos modo uidere in transitu. Ideo non in transitu uidebo uos; quia spero me aliquantum manere apud uos, si Dominus permiserit. Et licet dicam me transiturum ad uos, prius tamen permanebo Ephesi usque  ad Pentecosten. Et necesse est ibi permanere me; quia ostium apertum est mihi magnum, id est quia multi Ephesiorum ad fidem se preparant. Et ostium euidens; quia iam quedam signa fidei uideo in eis: et oportet me insistere; quia aduersarii multi sunt, qui uolunt eos subducere Christo. Ego modo Ephesi manebo. Si autem 154 Timotheus, deferens hanc Epistolam, uenerit ad uos, uidete ut sine timore sit apud uos. Quidquid enim mihi de uobis nuntiauit, ad correptionem uestram fecit, et ideo uidete ne eum inquietetis, utique sine timore debet esse apud uos; quia opus Domini operatur in uobis, sicut ego, et alii discipuli, et quia opus Domini operatur: ergo uidete ne quis spernat eum, sed obtemperate monitis eius. Nec solum non spernatis eum, sed etiam illum  reuertentem ad me deducite in pace, ut illesus ueniat ad me: ego enim exspecto illum cum aliis fratribus. Apollo episcopus Corinthiorum fugiens dissensionem eorum reuersus fuerat ad Paulum, de quo Corinthii scripserant Paulo ut eis remitteret episcopum suum. Respondet eis Paulus quod Apollo nolit reuerti, priusquam bene sint correcti, dicens: De Timotheo sic agite; de Apollo autem fratre nostro, et episcopo uestro, significo uobis, quoniam multum rogaui ut ueniret ad uos: et utique non fuit uoluntas eius, ut nunc ueniret ad uos, sed ueniet cum uacuum ei fuerit, et uos bene correctos intellexerit. Ut autem aduentum huius patris uestri mereamini, uigilate, id est studiose cauete uobis ne  erretis, et state in fide, ut a sana fide non deuietis, et in fide stantes agite uiriliter, id est bene operamini. Nec ad horam sed in bonis actibus perseuerando confortamini, studentes ut omnia uestra fiant in caritate, id est in dilectione Dei et proximi, in qua hucusque nimium tepuistis. Obsecro uos, fratres, ut subditi sitis Stephane, et Fortunato, et debetis. Nostis enim domum Stephane et Fortunati, et Achaici. Hoc, inquam, nostis quod isti sunt primitie Achaie. Primi enim de Achaia crediderunt. Corinthus in Achaia est. Nostis etiam hoc quod isti ordinauerunt seipsos in ministerium sanctorum: quibus propriis manibus et de suis rebus ministrauerunt. Hoc, inquam, obsecro uos, ut subditi sitis his omnibus que in uobis sunt eiusmodi, et omni cooperanti  illis in bono, et laboranti similiter in ministerio sanctorum. Ut autem subditi sitis illis, scitote quoniam ego gaudeo in presentia Stephane, Fortunati, et Achaici: sic enim mihi est de illis quasi si presentes eos habeam. Gaudeo, inquam, et merito; quoniam ipsi impleuerunt in me et in sanctis hoc quod deerat uobis: ipsi enim ministrauerunt nobis in temporalibus, quod cum uos debuissetis, neglexistis. uere ipsi suppleuerunt; nam refecerunt spiritum meum ministrando necessaria, et per hoc spiritum uestrum. Nisi enim bonis suis fouissent nos, non possemus tandiu immorari uestre instructioni. Et quia refecerunt spiritum meum et uestrum, ergo cognoscite, id est ex dilectione obedite eis, et omnibus qui sunt eiusmodi. Salutant uos, o Corinthii,  omnes Ecclesie. Salutant multum in Domino Aquila et Prisca, cum domestica sua Ecclesia, id est et eorum familia uos salutat. Salutant uos omnes fratres. Salutate uos inuicem in osculo sancto, id est osculamini uos alterutrum, euacuantes a uobis schismata. Salutatio que sequitur facta est propria manu, mea dico scilicet Pauli, hec, scilicet gratia Domini nostri, etc.

Mos erat Pauli, ut ipse idem manu propria Epistolam clauderet, ne dubitaretur quin a se mitteretur Epistola: et hoc propter pseudo, qui sub nomine Pauli furtiuas mittebant epistolas. Ab hac autem salutatione sua excludit infideles, dicens: Si quis non amat Dominum nostrum Iesum Christum, hunc  non saluto; sed sit anathema, id est separatus a Deo anathema dico Maranatha. Hoc uerbum ex Syro sermone conficitur et Hebreo, et sonat Dominus uenit. Quasi diceret: Qui non amat Christum, separetur ab eo dum ipse Dominus ad iudicandum uenit. uel sit anathema, et malo suo; quia Dominus uenit fortassis hodie uel cras, ut ulciscatur de eo. Hec autem est mea salutatio, a qua impios separo. Gratia Domini nostri Iesu Christi sit uobiscum, et caritas mea sit cum omnibus uobis, id est omnes uos diligatis me, licet aliquantulum asperius uos correxerim, et hoc sit in Christo Iesu, id est propter amorem Christi Iesu. Amen, id est ita fiat.



[IN SECUNDAM EPISTOLAM AD CORINTHIOS.]



155 PROLOGUS IN SECUNDAM EPISTOLAM AD CORINTHIOS.

 In secunda ad Corinthios Epistola, quasi in parte superiori, post tribulationum suarum relationes, reddit causas quare ad eos secundo non ierit; quoniam non leui mutatione consilii fecisse se asserit, sed ne aduentu suo tristitiam incurreret, cum in peccato permanere discipulos reperisset. Deinde post agnitos fructus penitentie, reconciliat eum Ecclesie, quem in prima propter fornicationem, a consortio sanctorum iusserat amoueri. Tertio contra pseudoapostolos officii sui dignitatem tuetur, et Noui Testamenti ministros tanto anteire gratia ostendit, quanto Euangelium est lege prestantius. Immoratur etiam in causa illa plurimum, quam breuiter  in prima contigerat; ut prompto ac libenti animo necessaria presentis uite non habentibus, largiantur, et utilitate spiritualis commercii commutent presentia cum futuris, atque abundantia sua sanctorum inopiam suppleant; ut uicissim eorum inopia sanctorum abundantia suppleatur. In fine repetit quod superius contra pseudoapostolos egerat, et iactationem eorum, predicationesque de se gloriosas, uel collata antiquitate generis, uel catalogo iniuriarum ac periculorum suorum euacuat; dicitque eos operarios subdolos, qui ad imitationem Satane transfigurentur in apostolos Christi, sub predicationis spe lucra pecuniaria queque sectantes.





ARGUMENTUM IN EAMDEM.


Post actam a Corinthiis penitentiam, consolatoriam scribit eis Epistolam Apostolus a Troade per Titum, et collaudans eos hortatur ad meliora; contristatos quidem eos, sed emendatos ostendens.



ARGUMENTUM B. BRUNONIS IN EAMDEM.


 Paulus hanc iterum Epistolam scribit ad Corinthios, quorum alios sufficienter per priorem Epistolam correxerat; sed quidam eorum eo adhuc errore grauabantur ut pseudodoctores Paulo preferrent, accusantes Paulum de simplicitate sermonis, extollentes pseudo in sapientia carnali. Quare et in hac Epistola satis immoratur in depressione pseudodoctorum, et in commendatione sui apostolatus. In primis etiam eos qui iusti erant in Corinthiis, seu qui modo per Epistolam Pauli bene fuerant correcti, seu illos qui a principio accepte fidei perdurauerunt, in bono consulendo. Hi enim multa patiebantur a fratribus peruersis, quos illi pseudo concitabant in sanctos. Cumque omnes bonos indifferenter consoletur, eum quem ex nomine reprehenderat,  quia uxorem patris ducere presumpserat, quia bene correctum audiuit, singulare preceptum  de eo ponit, ut restitueretur Ecclesie, a qua pro peccato se alienatum humiliter tolerauit. De collectis etiam, de quibus in prima Epistola illis scripserat, in hac diffusius agit, ut qui breui admonitione abusi fuerant, iterata et magis producta admonitione de eodem contemnere non audeant. In hac autem Epistola materia sunt ipsi iidem Corinthii correcti seu incorrecti. De his autem agit consolando bonos, ne deficiant in aduersis; sed per patientiam tribulationum certatim proficiant in augmentum uirtutum. Incorrectis uero errorem suum et peccatum improperat, ea utique intentione de utrisque habita, ut diuersitatem eorum in quamdam redigat unitatem, scilicet ut et boni in melius proficiant, et mali declinando errorem suum, salubri  imitatione bonos insequantur.



EPISTOLA II AD CORINTHIOS.



156 CAPUT PRIMUM.


»Paulus apostolus Christi Iesu, per uoluntatem Dei, et Timotheus frater, Ecclesie Dei que est Corinthi, cum omnibus sanctis qui sunt in uniuersa  Achaia. Gratia uobis et pax a Deo patre nostro, et Domino Iesu Christo. Benedictus Deus et Pater Domini nostri Iesu Christi .« Pater misericordiarum et  Deus totius consolationis, qui consolatur nos in omni tribulatione nostra, ut possimus et ipsi consolari eos qui in omni pressura sunt, per exhortationem, qua exhortamur et ipsi a Deo. Quoniam sicut abundant passiones Christi in nobis, ita et per Christum abundat consolatio nostra. Siue autem tribulamur pro uestra exhortatione et salute, siue consolamur pro uestra consolatione, siue exhortamur pro uestra exhortatione et salute, que operatur tolerantiam earumdem passionum, quas et nos patimur: ut spes nostra firma sit pro uobis, scientes quoniam sicut socii passionum estis, sic eritis et consolationis. Non enim uolumus ignorare uos fratres, de tribulatione nostra que facta est in Asia, quoniam supra modum  grauati sumus, et supra uirtutem, ita ut tederet nos etiam uiuere. Sed ipsi in nobisipsis responsum mortis habuimus, ut non simus fidentes in nobis, sed in Deo qui suscitat mortuos: qui de tantis periculis nos eripuit et eruit: in quem speramus, quoniam et adhuc eripiet adiuuantibus et uobis in oratione pro nobis: ut ex multarum personis facierum eius que in nobis est donationis per multos gratie agantur pro nobis. Nam gloria nostra hec est, testimonium conscientie nostre, quod in simplicitate cordis et sinceritate Dei, et non in sapientia carnali, sed in gratia Dei conuersati sumus in hoc mundo, abundantius autem ad uos. Non enim alia scribimus uobis, quam que legistis et cognouistis [cognoscitis].  Spero autem quod usque in finem cognoscetis, sicut et cognouistis nos ex parte; quia gloria uestra sumus, sicut et uos nostra, in die Domini nostri Iesu Christi. Et hac confidentia uolui prius uenire ad uos, ut secundam gratiam haberetis, et per uos transirem in Macedoniam, et iterum a Macedonia uenirem ad uos, et a uobis deduci in Iudeam. Cum ergo hoc uoluissem, nunquid leuitate usus sum? Aut que cogito, secundum carnem cogito, ut sit apud me EST, et NON? Fidelis autem Deus, quia sermo noster qui fuit apud uos, non est in illo EST et NON: sed est in illo est [non habet sed est in illo est]: Dei enim Filius iehsu Christus, qui in uobis per nos predicatus est, per  me et Siluanum et Timotheum, non fuit in illo EST et NON, sed EST in illo fuit. Quotquot enim promissiones Dei sunt, in illo EST. Ideo et per ipsum: Amen Deo ad gloriam nostram. Qui autem confirmat nos uobiscum in Christo, et qui unxit nos Deus, et qui signauit nos, et dedit pignus Spiritus in cordibus nostris. Ego autem testem Deum inuoco in animam meam, quod parcens uobis, non ueni ultra Corinthum: non quia dominamur fidei uestre, sed adiutores sumus gaudii uestri. Nam fide statis.«



EXPOSITIO.

More suo salutem premittit, dicens: Paulus  Paulus inquam apostolus, id est legatus Christi Iesu: gloriam enim Christi annuntiat. Apostolus, dico, non per temerariam presumptionem ut pseudo, sed per uoluntatem, id est per beneplacitum Dei, et cum eo Timotheus frater, id est cooperator in opere Christi. Ideo Timotheum reponit, per quem primam Epistolam miserat, ut sciant sibi cognita esse omnia que apud eos geruntur. Paulus, inquam, et Timotheus scribunt Ecclesie, id est conuocationi fidelium. Ecclesie dico Dei, id est in qua gratia Dei tantum operatur, et non merita doctorum ut pseudo gloriantur. Ecclesie dico que est Corinthi. Corinthiorum utique Ecclesie scribit cum omnibus, id est et omnibus sanctis, id est in baptismo per Christum sanctificatis: cum omnibus dico qui sunt in  157 uniuersa Achaia. Quasi diceret: Ecclesie Corinthi omnibusque Ecclesiis illi subiectis. Achaia enim dicitur prouincia, in qua metropolis Corinthus sita erat. uobis Corinthiis sit gratia, his qui peccauerunt secunda remissio: his qui bene correcti sunt, uel qui post acceptam fidem non peccauerunt, sit perseuerantia gratie bene custodite. Et ei scilicet sit pax, id est bona tranquillitas animi a Deo qui potest: Patre nostro, qui pium ad nos affectum habet, et a Deo qui similiter potest, Iesu Christo, et uult: quia saluare nos officium eius est. Nunc imprimis gratias agit Deo pro perseuerantia eorum qui lapsi non fuerant, et pro correctione eorum, qui errore contempto bene se emendauerant: consolaturque eosdem exemplo suo, ut fortes sint in aduersis,  quecunque oporteat eos pati, dicens: Quia uos in fide Christi laborare uideo, inde gratias agens dico: Benedictus sit Deus Domini nostri Iesu Christi: et Pater Domini nostri Iesu Christi. Deus eius est, secundum quod Christus homo fuit: Pater Christi est, secundum deitatem in qua Filius equalis est Patri: ipse tamen principium habens a Patre, non Pater ab eo. Qui si Iesu Christi Pater est, cum nos Christi filii simus: sic per Christum Deum Patrem habemus. Duo predicta, Deus et Pater, spectant ad Christum: eadem duo que sequuntur, spectant ad homines. Benedictus etiam sit qui Deus et Pater est Christi. Pater est etiam misericordiarum. Cum posset dicere dator misericordiarum, dixit pater:  ut ostendat eum et datorem, et ex paterno affectu nobis bona dantem. Pater, inquam, misericordiarum, et Deus totius consolationis. Misericordie dicuntur omnia dona Dei, seu dentur in aduersis, seu in prosperis: consolatio autem dicitur tantum ubi fuit desolatio. Posset etiam dixisse, si uellet, pater consolationis et Deus misericordiarum, idemque esset. Deus dico consolationis non imperfecte, sed totius, id est perfecte. In quibuscunque enim desolamur, potens et presto est consolari nos Deus; quia consolatio nunc eis fuerat opportunior: ideo circa bona consolationis magis immoratur, dicens: Qui Deus consolatur nos, me scilicet et condiscipulos meos, in tribulatione nostra, quam patimur. Nec in quadam tantum, sed in omni. Ubicunque enim tribulamur,  facile uel difficile secundum modum tribulationis, presto est medicina consolantis: consolatur, inquam, non solum ut nos liberet, sed etiam ut possimus et ipsi qui tribulamur consolari eos, qui modo uidebamur desolati: et per exemplum patientie nostre, et per exhortationem sermonis. Consolari dico eos qui sunt in pressura tribulationum. Nec in quadam tantum, sed in omni pressura interiori uel exteriori, possumus eos consolari per exhortationem. Posset dicere per consolationem, sed ut ostenderet se non simpliciter consolari, sed etiam fortiores fieri: ait per exhortationem qua alii sancti et nos ipsi exhortamur a Deo: ut uidentes Deum presentem nobis in tribulatione, nichil dubitemus in quecunque tormenta irrumpere, et alios ad exemplum ac  uirtutem patientie, uerbo et exemplo inuitare.

Et uere exhortamur a Deo: quoniam sicut abundant passiones Christi, id est quas uel pro Christi nomine, uel pro exemplo Christi pro nobis passi sustinemus. Sicut enim passiones abundant in nobis, ita copiose abundat etiam consolatio nostra per Christum nos consolantem. uel per Christum: quia per exemplum patientie eius consolamur. Et quecunque patimur, et quandocunque consolamur, hoc non solum propter nos, sed etiam ad instructionem uestri: siue enim tribulamur, hoc fit pro uestri exhortatione, ut ad patiendas tribulationes fortes sitis, et sic pro salute eterna habenda: siue etiam consolamur, hoc fit pro uestri consolatione, ut sciatis  uos similiter a Deo in tribulatione consolandos, et sic pro futura salute habenda: siue etiam exhortamur: hoc totum fit pro uestri exhortatione, ut uos exemplo nostro et doctrina exhortati sitis ad meliora, et 158 sic pro habenda uobis saluatione. uidendum est quod hec uerba, tribulamur, consolamur, exhortamur, hic in passiua significatione leguntur: uere totum pro uobis, quia que tribulatio, consolatio et exhortatio operatur in uobis, uerbo et exemplo nostro, tolerantiam passionum etiam earumdem quas patimur etiam nos, qui tante auctoritatis apud Deum sumus: non ergo miremini, si uos inferiores Deus permittat uexari. Operatur in uobis tolerantiam, ut spes nostra habita pro uobis, qua et uos speramus in bono perseuerare, et salutem eternam  apprehendere: ut hec spes sit firma, id est permanens: et ueritate uirtutis roborata. Non ait de uobis, sed pro uobis: ut ostendat suam caritatem pro bono eorum affectuose sollicitam esse. Patimur, inquam, scientes: quoniam sicut estis non dicam participes, sed socii passionum nostrarum, sic eritis etiam socii consolationis, quam futuram exspectamus nobis et uobis in gloria. Et per hoc quod socios eos uocat, multum animat ad patientiam. Ea occasione quia de passionibus loqui cepit, transit ad enumerandas difficultates, quas passus est in Asia; hoc autem facit ne possent obiicere Corinthii: Exemplo tuo nos, Paule, prouocas ad ferendas tribulationes, qui nunquam fortasse tam grauiter ut nos tribulatus es. Littera sic iungitur: Bene dico  patimur: nam nos supra modum grauati sumus in Asia. Sed priusquam hoc dicat, premittit unde intendant totum spectare ad sese quidquid dicturus est. Grauati quidem sumus: et hoc non uolumus uos ignorare, fratres, de tribulatione nostra, que facta est in Asia. Ibi enim apud Ephesum, quia puellam spiritum pythonis habentem mundauit, et sic dominis eius questum quem de diuinatione puelle habebant abstulit: instinctu eorum tota ciuitas irruit in eum. Cumque rationem reddere uellet, ne audiretur conclamabant: Magna Diana Ephesiorum. Ibique tot uerberibus afflixerunt eum, ut in platea uelut mortuus relinqueretur : hoc, inquam, nolo uos ignorare, quoniam ibi apud Ephesum grauati sumus supra modum priorum tribulationum,  et supra humanam uirtutem. uirtus enim hominis tanta pati non posset. Ita utique grauati sumus, ut tederet nos, non dico pati, sed etiam uiuere: nec tantum teduit nos uiuere, sed etiam ipsi habuimus in nobis, id est in anima nostra responsum mortis: quia consulentes animam nostram, si forte uiui euaderemus, respondebat nobis mortem. Ne per hoc quod dicit, tedebat nos in tormentis uiuere, putaretur sibi contraire, ubi ait: Consolatur nos Deus in omni tribulatione, contra hoc ait: Ideo tantum grauati sumus usque ad tedium uite et responsum mortis, ut non simus fidentes in nobis, id est uiribus nostris nichil ascribamus: sed in Deo tantum confidamus, qui suscitat mortuos: me enim  de morte, id est de eo pro quo alius homo moreretur, liberauit: qui etiam frequenter eripuit nos de tantis periculis que passi sumus, in quem euntes bene agendo speramus, quoniam ut olim, sic etiam adhuc in futuro eripiet, in hac ereptione adiuuantibus aliis fidelibus et uobis in oratione, id est per orationem factam pro nobis: sic dico adiuuantibus, ut per multos adiutores agantur Deo gratie pro nobis: gratie dico eius donationis, id est patientie et spei: et omnis bone donationis que in nobis est. Agantur dico ex personis multarum facierum, id est ex personis multiplici facie uirtutum uariatis. Sicut enim homo facie distinguitur ab alio, sic in Ecclesia hic per humilitatem quasi facie distinguitur ab alio: et alius per patientiam ab isto, et sic membra Ecclesie  diuersas uirtutes distinctas habent facies. Ex personis autem multarum facierum, id est uarietate uirtutum distinctis, agantur gratie Deo pro nobis. uel ita: Ex personis multarum facierum, id est ex diuersitate etatum et sexus: personas multarum facierum uocans pueros, iuuenes et ceteras etates utriusque sexus. uel ita: Agantur pro nobis gratie 159 donationis que est in nobis. Agantur dico per multos, et quod dico per multos, hoc est ex personis multarum facierum. Per hoc quod ait, uobis adiuuantibus pro nobis satis commendat et allicit eos sibi quos tanti facit: ut pro Apostolo intercedere digni sint. In his enim uerbis parificat eos sibi.

Hucusque de Corinthiis perfectos consolatus est. Hic transire uidetur ad illos, qui nondum satis correcti,  adherebant pseudomagistris: memorans hic quam digne conuersatus sit apud eos: et quomodo in nullo grauis fuerit eis a quibus nec uictualia recepit dicens: Dignum utique est, ut gratias agatis pro nobis: nam nos conuersati sumus apud uos in simplicitate et sinceritate. Sed priusquam hoc dicat, premittit testimonium huius rei, dicens: Et si uos negetis nos bene conseruatos esse apud uos, non curo. Nam gloria nostra hec est, id est in hoc multum de puritate mee conuersationis glorior, habens testimonium conscientie nostre. Conscientia enim mihi testis est quod in simplicitate non ut defraudarem uobis res uestras ut pseudo, sed in simplicitate nichil a uobis accipiens: et in sinceritate Dei, id est in puritate fidei: non admiscens  falsa ueris:  et non in sapientia carnali: non enim adhesi carnalibus documentis ut illi: sed in gratia Dei, id est in magnificando gratiam Dei: ex qua omne bonum et nichil ex carnali sapientia: in gratia, inquam, Dei conuersati sumus in hoc mundo: abundantius tamen conuersati sumus ad uos apud quos maiora sustinui, cum nichil a uobis reciperem, ne arguendi uos auctoritatem amitterem. Dicerent Corinthii: Ideo Paulus hic conuersationis sue memoriam facit; ut quod olim non accepit, modo multiplicatum recipiat. Contra hoc Paulus: Ne putetis intentione accipiendi a uobis conuersationem meam apud uos memorare. Non enim alia in hac Epistola scribimus uobis, quam que in priori epistola legistis: in qua scripsi me nichil accepturum a uobis. Nec alia modo  scribimus quam uos cognouistis de nobis: quandiu apud uos fuimus, nichil a uobis accipiendo: sed de labore manuum uiuendo. Et sicut tunc cognouistis: sic etiam spero quod usque in finem cognoscetis, me nichil accipere a uobis: sicut iam etiam cognouistis nos manentes apud uos. Cognouistis dico ex parte, id est secundum opus quod exterius uidebatis: sed aliam partem, id est uoluntatem, ignorabatis: ideo talem me uolui cognosci, scilicet nichil accipientem a uobis: quia nos sumus gloria uestra, sicut et uos nostra, id est, quia uolui me gloriari in obedientia uestra: et uos gloriari in doctrina nostra: que utique gloria non esset, si grauarem uos, temporalia a uobis accipiendo. Malletis enim repellere Doctorem,  quam eum sustentare: que gloria mihi de uobis et uobis de me apparebit in die Domini nostri Iesu Christi: quando uos de obedientia exhibita, ego de doctrina remunerabimur. Transit iterum ad aliud: Illi enim accusabant eum de leuitate, quia in priori Epistola dixerat se uenturum ad eos, et non uenerat. De mendacio autem non poterant eum arguere. Dixerat enim: ueniam si Dominus permiserit. Littera sic iungitur: Et hac confidentia, uel quia simpliciter et sincere conuersatus sum apud uos; uel quia uos estis gloria mea, ego uestra: hac, inquam, uel hac confidentia uolui uenire ad uos: prius quidem uolui, sed modo nolo. uolui utique tunc, ut per aduentum meum haberetis secundam gratiam, id est quia post baptismum peccastis in secundam remissionem,  et uolui per uos transire in Macedoniam: et a Macedonia reuertens, iterum uolui uenire ad uos: et a uobis uolui deduci in Iudeam. Et quia sic prius uolui: ergo cum uoluissem hoc, id est uenire ad uos, nunquid usus sum leuitate, quia non ueni sicut prius uolui? Aut quia non ueni, an ea que cogito secundum carnem, id est carnale commodum cogito, ut ideo uenire dimiserim, quia nichil me a uobis sperarem recepturum? an, inquam, secundum carnem cogito ut propterea sit apud me, est, et non, id est. affirmatio et negatio de 160 eodem? Quod apud me non sit, est et non, apparet in illo sermone qui noster sermo fuit apud uos dum presens essem inter uos: quia in illo sermone tunc habito non fuit est et non, id est affirmatio et negatio de eodem: et quod ita sit:  Deus qui fidelis est et uerax hoc nouit. uel aliter: uere apud me non fuit est et non: quia Deus fidelis, id est uerax est. Cum autem Deus doctores ueritatis se daturum promiserit: si me doctorem falsitatis instituit, profecto mendacii reus est. Et quod Deus sit fidelis promittens doctores ueritatis apparet in eo: quia sermo noster qui fuit apud uos, in illo sermone non fuit: est et non. uere Deus fidelis est: nam in Christo Iesu qui Christus iehsu Filius Dei est, qui etiam Christus predicatus est in uobis per nos: scilicet per me et Siluanum et Timotheum. In illo Christo non fuit est et non, id est affirmatio et negatio de eodem: sed semper fuit in illo est, id est ueritas seu negando, seu affirmando. uere in illo non  fuit est et non: nam quotquot sunt promissiones Dei Patris in illo sunt est, id est uere et complete; uel etiam similiter. Et quia per Christum complete sunt promissiones Dei patris in illo sunt est, id est uere et complete sunt promissiones Dei: ideo et per ipsum Christum dicimus amen, id est ita esse completum sicut promissum est, et hoc totum Deo, id est ad gloriam Dei, et ad gloriam nostram, quia per ueritatem Dei comprobatur ueritas nostra. Licet dicam ad gloriam nostram tamen non nobis, sed Deo debetur gloria: qui Deus confirmat nos uobiscum ut ueritas in uobis sit: et hoc in Christo. Qui etiam Deus unxit nos oleo sanctificationis in baptismate. Qui etiam signauit nos, id est signum discretionis ab aliis  dedit nobis. Qui etiam pignus  spiritus dedit, id est Spiritum sanctum ut sit nobis arrha future glorie: quem spiritum dedit in cordibus nostris habitatorem continuum. Et cum Spiritus sanctus sit in nobis, non est credendum, quod leuitas uel mendacium fuerit in nobis.

Postquam se excusauit, quod nec pro leuitate, neque secundum carnem cogitans ad eos uenire dimiserit, subdit causam quare non uenerit, dicens: Pro leuitate, uel quia carnaliter cogitarem uenire non dimisi: sed ideo ut parcerem uobis non ueni. Et ut credatis, ut uobis parcerem me non uenisse, ego inuoco Deum testem huius rei. Mali quidem negligentes offendere Deum, testem falsitatis non multum curarent aduocare Deum: sed Paulus qui se totum in Deo posuerat, non presumeret Deum facere testem  eius rei, quam ueram non intelligeret. Aliter enim agens, mendacii Deum argueret. Deum utique inuoco testem: non solum contra corpus, ut si mendax fuero, in solo me puniat corpore, sed etiam in, id est contra animam meam, ut perdat eam cum corpore si mendacii testem facio Deum. Inde Deum aduoco testem: quod parcens uobis, id est ut commodius possem parcere uobis, non ueni Corinthum ultra, id est ulterius quam prima uice.

Priusquam dicat in quo eis non ueniendo pepercerit, determinat hic quod ait, parcens. Corinthii enim insidiantes uerbis eius, dicerent: Ita ais te pepercisse, ac si regia potestate habeas nos cogere ex tua uoluntate. Parcens non ideo dico, quia nos dominamur fidei uestre: fides enim res est uoluntaria, non necessitate  dominii cogenda. Dominari autem dicitur in potestatibus illis, ubi filius succedit patri usu necessario: sed in prelatis Ecclesie  potius dici debet seruitus quam dominium. Ideo ait non dominamur fidei uestre: sed sumus adiutores uestri, non cessantes orare Deum pro correctione uestri, adiutores dico gaudii uestri: in illa enim re uos adiuuamus de qua habituri estis permanens gaudium: quare nobis obsequi debetis. uere non dominamur uobis: nam uos statis fide: que uoluntatis res est, non necessitatis, si uos statis.



161 CAPUT II.

»Statui autem hoc ipsum apud me: ne iterum  in tristitia uenirem ad uos. Si enim ego contristo uos: et quis est qui me letificet, nisi qui contristatur ex me? Et hoc ipsum scripsi uobis, ut non cum uenero tristitiam super tristitiam habeam, de quibus oportuerat me gaudere; confidens in omnibus uobis, quia meum gaudium omnium uestrum est. Nam ex multa tribulatione et angustia cordis scripsi uobis per multas lacrymas: non ut contristemini, sed ut sciatis quam caritatem habeam abundantius in uobis. Si quis autem contristauit me, non me contristauit; sed ex parte, ut non onerem omnes uos. Sufficit illi, qui eiusmodi est, obiurgatio hec que fit a pluribus, ita ut e contrario magis donetis et consolemini: ne forte abundantiori tristitia absorbeatur, qui eiusmodi  est. Propter quod obsecro uos, ut confirmetis in illum caritatem. Ideo enim et scripsi uobis, ut cognoscam experimentum uestrum, an in omnibus obedientes sitis. Cui autem aliquid donastis, et ego: nam et ego quod donaui, si quid donaui, donaui propter uos in persona Christi, ut non circumueniamur a Satana; non enim ignoramus cogitationes eius. Cum uenissem autem Troadem, propter Euangelium Christi, et ostium mihi apertum esset in Domino, non habui requiem spiritui meo, eo quod non inuenerim Titum fratrem meum: sed ualefaciens eis, profectus sum in Macedoniam. Deo autem gratias qui semper triumphat nos in Christo Iesu, et odorem notitie sue manifestat per nos in omni loco: quia Christi  bonus odor sumus Deo in his qui salui fiunt, et in his qui pereunt. Aliis quidem odor mortis in mortem, aliis autem odor uite in uitam. Et ad hec quis tam idoneus? Non enim sumus sicut plurimi adulterantes uerbum Dei: sed ex sinceritate, sicut ex Deo coram Deo in Christo loquimur.«



EXPOSITIO.

Postquam determinauit quomodo dixerit parcens; determinat in quo pepercerit, dicens: Ego utique non ueni Corinthum, sed statui hoc ipsum quod in priori Epistola statueram. Statui, inquam, apud me, non precipitio inconsiderate sententie, sed apud me diligenter pertractans ex consilio statui, ne iterum  uenirem ad uos in tristitia, id est ad contristandum uos. Iterum dicit, quia in prima Epistola uenerat contristari eos, quia lapsi fuerant in peccatum: si non presentialiter, tamen per epistolam. uel ita: Ego iam semel ueneram, sed ideo nolui iterum uenire, ne aduentus meus esset uobis in tristitia. Ideo Paulus uenire noluit, quia si presens fieret, oporteret eum, ut impenitentes seueritate iudicii remoueret ab Ecclesia: quia presens non posset uti tanta lenitate, uidens mala eorum: quanta temperantia erga illos per Epistolam utitur, et sic malum hoc eueniret: ut cum in unitatem Ecclesie eos reuocare deberet: potius per districtionem iustitie eos ab inuicem separaret, quos absens per lenitatem misericordie, ad unitatem reuocare potuisset,  quod utique fecit. Ideo nolui iterum uenire: quia si ego contristo uos quocunque modo, quis est in uobis qui me letificet, nisi ille qui contristatur ex me, id est secundum meam uoluntatem, ut contristatus de peccato peniteat? Quod si uenirem, non fieret ut aliquis me hoc modo letificaret. Me enim presente districtio iustitie magis uos deterreret quam ad penitentiam suaderet. Illud etiam innuit, ac si diceret: Propter Deum quidem penitere debuissetis et  pro eo solo ut me doctorem uestrum letificaretis. Et hoc ipsum, scilicet ne ueniens in tristitia neminem qui me letificaret inuenirem, scripsi uobis ideo: ut cum presentialiter uenero, non habeam tristitiam super tristitiam. Huiusmodi quidem tristitiam audiens uos peccasse  habebo secundam, si ueniens uos incorrectos inuenero: utque uos correctos inueniam scribo nunc me in eo letificari tantum qui ad penitentiam contristatur. Tristitiam dico habeam de uobis incorrectis: 162 de quibus modo primum oportuerat me gaudere bene correctis. Et reuera gaudebo sicut oportuit. Nam confidens sum in omnibus uobis, quod de correctione uestri gaudebo: propterea quia quandiu eram apud uos, gaudium meum erat gaudium omnium uestrum: quia ut primum uidebatis me gaudentem, etiam non intellecta re de qua gaudebam pia affectione congaudebatis mihi: et propterea confido quod reuera de uobis correctis gaudebo. uel ita: Confidens sum in uobis, quia gaudium meum est gaudium omnium uestrum, id est quod gaudium  quod futurum exspecto  et uos habituros confido. Ideo ait confidens in omnibus, ne peccantes putarent Paulum diffidere de saluatione sui. Quia dixit tristitiam habeam super tristitiam, dicerent illi: Habuistine tristitiam? Utique habui. Nam ego scripsi uobis ex multa tribulatione corporis, ieiunando, uigilando, ut Deus parceret uobis: et ex multa angustia cordis sollicitus de salute uestra scripsi uobis, affligendo me per multas lacrymas. Nec ideo me tribulatum et angustiatum esse memoro, ut uos mecum contristemini: sed ut sciatis quantam caritatem habeam ad omnes. Charitatem dico abundantius in uobis ostensam: apud quos et diutius mansi: et nichil a uobis recipiens, de labore manuum uixi. Ostensa causa, quare ad  eos non uenerit, que causa ad suasionem correctionis idonea fuit, subdit de illo quem ab Ecclesia separari iusserat in alia Epistola: quia duxerat uxorem patris: cuius penitentiam  scribit Ecclesie Corinthiorum, ut cum recipiant: scientes Paulum indulsisse illi. Littera sic iungitur: Nolo ut uos contristemini; sed si quis contristauit me  non me tantum contristauit, sed uos: et hoc ex parte: non enim omnes contristati estis, sed boni tantum condoluere fratri peccanti. Ex parte ideo dico: ut non onerem omnes eos, id est indignum est hoc onus imponere uobis omnibus, ut fratri non compatiamini. Hoc autem ironice dicit propter eos qui superbierunt de lapsu fratris, cui condolere debuerant;  uel ita: Non me contristauit tantum; sed uos ex parte, id est secundum partem bonorum: et hanc partem excipio, ut non onerem omnes uos de contemptu peccantis fratris: quidam enim uestrum  condoluerunt. De illo autem qui me et uos contristauit, scitote quoniam sufficit illi qui est eiusmodi, id est tante fragilitatis: quod  desperabit. Illi, inquam, sufficit hec obiurgatio, qua eum obiurgati estis, pellendo ab Ecclesia pro peccato. Obiurgatio dico, que fit illi a pluribus peccanti fratri iuste condolentibus sufficit: ita ut uos e contrario agentes, ut sicut ab Ecclesia prius separastis, nunc e contrario Ecclesie eum restituatis. E contrario, inquam, sicut amplius  obiurgastis et ille patienter sustulit, ita magis donetis, id est remittatis ei peccatum suum, et ne putet hoc uos agere, quasi non curantes de eo, consolemini eum frequenter per consolationes Scripturarum. Ideo dico donetis et consolemini, ne forte  hic qui est eiusmodi, id est multe fragilitatis, absorbeatur, id est desperans deglutiatur abundantiori tristitia. Si enim supra modum cerceatis eum, desperabit de salute: et cito reuoluetur etiam in deterius peccatum. Melior est enim misericordia ad salutem quam seueritas iustitie generans desperationem. Propter quod, ne ille absorbeatur cum possem imperare: magis ex caritate, obsecro uos ut caritatem bene inceptam  obsecro, inquam, ut caritatem hanc confirmetis, id est firmam et perfectam ostendatis in illum, indulgendo, et in Ecclesiam recipiendo, quam caritatem incepistis eum abiiciendo. Debetis indulgere ei: nam ideo scripsi, ut ceptam caritatem consummetis: et ut cognoscam experimentum uestrum, id est uos expertos cum eum ab Ecclesia ex 163 obedientia separastis; cognoscam, dico, an obedientes sitis in omnibus, ut sicut prius obedistis eum remouendo, sic nunc obediatis indulgendo ipsi. Et, sicut moneo, debetis indulgere: quia si uos alicui condonastis aliquid, et ego uobiscum indulsi

Dicerent illi: Donasti fortasse, sed non propter nos. Ita, inquam: nam quod ego donaui, si aliquando  donaui aliquid, hoc propter uos donaui. Ubi ita dictum suum reprimit: Si quid donaui, ostendit se paucis indulsisse pro alio, ut nos admoneat non pro carnali dilectione, sed magis pro fructu penitentie dimittenda esse peccata. Iterum ille. Quid inde si tu condonasti? Multum utique quia hoc donaui in persona Christi, idem ualuit illi cui donaui ac si Christus donaret ei in propria persona. Oportet utique uos indulgere ei tum propter me, propterea ut non circumueniamur, id est ne decipiamur a Satana. Sicut enim in nimia mollitie decipit, sic in seueritate que supra modum est, diabolus circumuenit: ideo moneo ne circumueniamini a Satana: quia nos non ignoramus cogitationes eius Satane, quam uersute sint: ubi etiam intelligimus uirtutem, ut in  disciplinando peccatore suam inferat fallaciam. Ostendit iterum Paulus, quod culpa eorum fuit, dum propositum ueniendi ad eos mutauit, quia eos incorrectos audiuit. Non ultra ueni Corinthum, sed ueni usque Troadem. Cum autem uenissem Troadem propter Euangelium Christi predicandum:  et cum ibi, Troade, esset mihi apertum ostium, id est, mentes eorum parate essent ad recipiendum uerbum Christi, et hoc in Domino  cum ita uenissem, non habui requiem spiritui meo. Requiem se dicit non habuisse, quia in predicando non potuit tunc laborare. Requiem non habui, eo quod non inueni in Troade fratrem meum Titum. Per Timotheum et  Titum epistolam primam Corinthiis miserat: Timotheus autem reuersus erat ad Paulum: sed Titus detinebatur adhuc Corinthi, laborando de correctione eorum. Hoc autem quod propter absentiam Titi Troadibus predicare non potuit, culpa fuit Corinthiorum, quorum incorrectio Titum detinebat. Propter Titum noluit Troade predicare Paulus: uel quia Titus prius eis predicauerat, ne Paulus, eo absente predicans, uideretur minuere potestatem Titi. uel quia Titus interpres erat Pauli, et linguam eorum expressius loqui poterat. Non utique requiem habui, sed ualefaciens eis, Troadibus, profectus sum in Macedoniam. Hi Macedones in magno honore susceperunt Apostolum: ut etiam de rebus eorum quidquid uellet, disponere posset.

 Hic incipit Paulus magnificare se, et ministerium suum: et pseudoapostolos multipliciter deprimere, quia quidam Corinthiorum illos preferebant Paulo Profectus sum in Macedoniam: ibi autem sum constitutus triumphator in Christo, et inde gratias ago Deo qui semper triumphat nos, id est triumphare nos facit in Christo Iesu, id est per Christum Iesum, in quo non triumphant pseudo: et qui Deus manifestat odorem notitie sue, id est Christum: per cuius humanitatem odoramus diuinam et indiuisibilem essentiam. uel manifestat per nos odorem sue notitie, id est predicationem nostram, per quam uirtus Dei manifestatur in omni loco quo predicamus. Manifestat utique per nos: quia nos sumus bonus odor Christi, id est si quis puritatem  actuum nostrorum considerat, potest odorare bonitatem Christi, cuius nos sumus ministri. Bonus, inquam, odor sumus: et si non quibusdam incredulis, tamen Deo, qui uidet interiora cordis nostri. Bonus, inquam, odor sumus quantum ad Deum; et in his qui salui fiunt per Euangelium nostrum, et in his qui pereunt, per contemptum eiusdem Euangelii, quantum ad Deum; in utrisque saluandis et perituris bonus odor sumus: sed quantum ad homines, aliis quidem sumus odor mortis. Increduli enim audientes a nobis fidem Christi, dicunt se odorare rem mortiferam. 164 Odor mortis, dico, ualens eis in mortem, id est ad damnationem. Aliis autem, id est fidelibus, sumus odor uite. Per doctrinam enim nostram odorant uitam iustitie, eundo sic in  uitam eternam. Deus per nos manifestat odorem iustitie sue: et ad hec manifestanda quis inter pseudo tam idoneus sicut ego et coapostoli mei? Nemo utique tam idoneus: nam nos non sumus sicut plurimi, scilicet pseudo, adulterantes uerbum Dei: sicut enim adulter rem alterius usurpat illicite, sic pseudo ministerium predicationis a nemine sibi iniunctum. Sicut etiam adulter fructum sobolis non querit in opere turpitudinis sue, sed solummodo explere libidinem: sic illi pseudo solummodo ut lucrari possint temporalia, non curant de eis quos docent, siue pereant, siue non pereant. Non, inquam, adulteramus uerbum Dei: sed loquimur ex sinceritate, id est secundum puram fidei ueritatem.  Non iterum adulteramus: sed loquimur in Christo, id est secundum fidem et institutionem Christi loquimur ex Deo, id est secundum quod Deus loqui insinuat; et coram Deo, id est in beneplacito Dei.



CAPUT III.

»Incipimus iterum nosmetipsos commendare? Aut nunquid egemus  commendatitiis epistolis ad uos, aut ex uobis? Epistola nostra uos estis, scripta in cordibus nostris, que scitur et legitur ab omnibus hominibus, manifestati, quoniam epistola estis Christi, ministrata a nobis et scripta, non atramento, sed Spiritu Dei uiui. Non in tabulis lapideis, sed in tabulis cordis carnalibus. Fiduciam autem talem habemus per  Christum ad Deum: non quod sufficientes simus cogitare aliquid a nobis, quasi ex nobis; sed sufficientia nostra ex Deo est qui et idoneos nos fecit ministros Noui Testamenti, non littera sed spiritu. Littera enim occidit, spiritus autem uiuificat. Quia si ministratio mortis litteris deformata in lapidibus fuit in gloria, ita ut non possent intendere filii Isrel in faciem Moysi, propter gloriam uultus eius que euacuatur, quomodo non magis ministratio spiritus erit in gloria? Nam si ministratio damnationis in gloria est, multo magis abundat ministerium iustitie in gloria. Nam nec glorificatum est, quod claruit in hac parte, propter excellentem gloriam. Si enim quod euacuatur per gloriam est, multo  magis quod manet in gloria est. Habentes igitur talem spem, multa fiducia utimur. Et non sicut Moyses »ponebat uelamen super faciem suam ,« ut non intenderent filii Isrel in faciem eius, quod euacuatur, sed obtusi sunt sensus eorum. Usque in hodiernum enim diem, idipsum uelamen in lectione ueteris Testamenti manet non reuelatum, quod in Christo euacuatur, sed usque in hodiernum diem cum legitur Moyses, uelamen positum est super cor eorum. Cum autem conuersus fuerit ad Deum, auferetur uelamen. »Dominus autem spiritus est .« Ubi autem spiritus Domini, ibi libertas. Nos uero omnes reuelata facie gloriam Domini speculantes, in eamdem imaginem transformamur  a claritate in claritatem, tanquam a Domini spiritu.«



EXPOSITIO.

Et quia dico nemo ad hec tam idoneus, dicitis propterea quod iterum, ut in alia Epistola ubi dicebam Omnibus omnia factus sum  etc., incipimus commendare, id est magnificare nosmetipsos. Non utique: sed ministerium Dei in nobis. Aut nunquid egemus sicut quidam  commendatitiis epistolis missis ab aliis ad uos; aut ex uobis, missis ad alios? Illi enim pseudo, ut magis possent lucrari, cum transibant de loco ad locum, precabantur ut illi a quibus irent commendarent eos per epistolas, illis ad quos transibant. Ego utique  non egeo epistolis commendatiis: nam uos estis nostra epistola, quia signaculum mei apostolatus, qui uos in fide Christi fundaui. Epistola dico scripta in cordibus nostris, fidem enim uestram nunquam obliuiscimur: sed de salute uestra sollicite Deum rogamus: 165 que epistola scitur ab omnibus. Omnes enim sciunt uos per me ad fidem conuersos, et que Epistola legitur ab omnibus. Si quis enim uelit cognoscere qualis sim in uobis, me legit et cognoscit. uos dico manifestati, quoniam estis epistola Christi: quia fides uestra et bona uita ostendit uirtutem Christi. Epistola Christi dico, ministrata a nobis. Per hoc enim quod estis mea epistola qui uos instruxi, ego autem epistola Christi, sic me mediante estis epistola Christi: quem Christum uobis dispensaui.  Epistola dico scripta, non atramento, id est non delebiliter. uel atramento, id est aliqua contagione ut pseudo suos sequaces polluunt. sed scripta Spiritu Dei, id est indelebiliter. Dei dico uiui, qui et uos perpetuo uiuere faciet: non iterum scripta in tabulis lapideis, id est induratis, et uerbum Dei non sentientibus: sed scripta in talibus carnalibus, id est sensibilibus: et uerbum Dei ad fructum faciendum suscipientibus. Tabulis dico cordis, id est interioris intellectus, ubi ait: In tabulis lapideis, mittit nos ad memoriam ueteris legis, que data est in lapideis tabulis , significans corda Iudeorum lapidea. Quia sicut lapis sculpturam quidem recipit, sed nichil sentit; sic corda Iudeorum, corticem quidem legis, id est carnalem intellectum susceperunt:  sed medulam legis spiritualem, scilicet, intellectum non senserunt: Dixit superius. Nemo tam idoneus ut ego: iterum uos estis epistola mea, et per me estis epistola Christi, et ad hec subdit talem fiduciam, scilicet, quod fiducialiter dixi me magis idoneum, etc. Hanc talem fiduciam non nobis presumimus referendam: sed habemus hanc fiduciam referendam ad Deum. Quia enim idoneus sum, quod uos estis epistola mea: hoc totum Deus operatur. Habemus, inquam, ad Deum, et per Christum mediantem: Christus enim secundum imperium Dei consecrauit me idoneum Apostolum. Fiduciam utique hanc habemus ad Deum: non ita quod sufficientes simus cogitare, nedum operari aliquid a nobis, id est utilitatem nostram. Quasi hoc possit esse ex nobis,  id est ex uiribus nostris, sine cooperante gratia Dei. Et licet nichil sufficiamus ex nobis, tamen sufficimus; sed illa sufficientia nostra non tantum cogitandi, sed, sicut premissum est, idonee operandi. Omnis hec sufficientia qualiscunque sit, ex Deo est.

Commendauit personam suam satis: nunc commendat ministerium suum, quod iterum retorquebit ad commendationem sui, dicens: Qui Deus fecit nos idoneos ministros. Quomodo idoneos supra satis ostendit, sed cuius rei ministri sint, illud subdit: Ministros dico noui testamenti. uetus Testamentum prius fuit, quod et delendum erat per Nouum, et carnales secundum carnalitatem instruens.

Sed Euangelium testamentum nouum est, docens  et innouans spiritum hominis, nec alio testamento immutandum. Ministros dico Noui Testamenti existentis: non in littera tantum, ut uetus: sed in spiritu et littera. uetus enim lex litteralia quidem precepta dabat, sed quia gratiam Spiritus non habebat, ideo magis nocebat quam adiuuaret. Ideo dico nouum testamentum esse in spiritu; quia si in littera tantum esset, occideret. Littera enim occidit, sed spiritus uiuificat. Lex uetus que in littera tantum existebat, occidere dicitur: non quia Deus dator legis, uel Moyses minister legis hoc faceret: sed impia carnalitas hominum, que non promeruit ut haberet adiutricem gratiam cum littera. Que littera ideo occidit, quia auget concupiscentiam peccati, dum prohibet: natura est enim nostre fragilitatis, ut  auidius ruat in uetitum: cumulat etiam peccatum preuaricationis, quod non erat ante legem datam. Littera quidem sic occidit: sed Spiritus, id est Euangelium cum adiutore spiritu datum, facit uiuere in iustitia. Commendato Euangelio suo, eamdem commendationem refundit in se, dicens: Et quia minister sum testamenti, existentis in spiritu, merito spiritualis administrationis habebo 166 gloriam. uere ministratio spiritus erit mihi in gloria; quia ministratio mortis fuit Moysi in gloria. Hoc ita ait: Quia si ministratio mortis, id est ueteris legis: que et concupiscentia maiore et noua preuaricatione mortem inferebat: Si, inquam, ministratio hec mortis litteris tantum formata non adiutorio spiritus proficua facta: formata dico in lapidibus. In  tabulis enim lapideis lex Moysi data fuit, ut significaret lapidea corda Iudeorum. Si, inquam, hec ministratio fuit Moysi ualens in habenda gloria: ita dico in gloria, ut filii Isrel non possent intendere in faciem Moysi propter gloriam uultus eius, que gloria euacuatur. Hanc enim gloriam uultus scimus cito elapsam a Moyse. Si, inquam, ministratio mortis fuit Moysi in tanta gloria: quomodo ministratio spiritus, id est Euangelii cum quo per manus meas Spiritus sanctus administratur; quomodo hoc non erit mihi magis ualens in habenda gloria quam Moysi? Non hoc dicit ut se merito preferat Moysi, sed sola dignitate ministerii. Per manus enim Moysi precepta sola dabantur, nulla gratia: sed a Paulo et precepta: et per impositionem manus eius, gratia  Spiritus sancti adiuuans, ut que precipiebantur, posset homo operari. Quia ait in faciem Moysi non posse intendere Iudeos, signum erat quod spiritualem intellectum legis capere non poterant: quem facies, id est intellectus Moysi lucide cognoscebat. Iterum quod gloria uultus eius euacuata est: signicauit illa que ministrabat temporalia esse, non permanentia, pro quibus temporalem habebat gloriam. uere ministratio spiritus erit mihi in gloria; nam administrare spiritum, est administrare iustitiam. Ministerium autem iustitie est ualens in habenda gloria. Nam si ministratio damnationis, id est ueteris legis, que et peccatum et preuaricationem peccati fecit; si, inquam, hec ministratio Moysi est in  gloria, multo magis ministerium, id est administratio iustitie abundat mihi in gloria. Abundat ideo, quia gloria mea permanens, illa transitoria. Ubi supra ait: Ministratio mortis, mortem peccatum intelligit. Hic autem per damnationem, penam peccati accipit. uere ministratio mea abundat in gloria multo magis; nam nec glorificatum est, id est non debet dici glorificatum hoc quod claruit in hac parte, id est in facie Moysi propter excellentem gloriam, id est ad comparationem glorie mee excellentioris. uel ita: Non debet dici glorificatum illud quod claruit in Moyse in hac parte, id est respectu huius mee partis: propter excellentem gloriam, que partis mee est, et non partis Moysi. uere gloria mea super excellens est, nam mea permanet: illa autem transit.  Et uere illud quod manet est in gloria mihi, si uetus Testamentum quod euacuatur Moysi est per gloriam: idem ualet quod in gloria: multo magis Euangelium meum quod permanet est mihi sufficiens in habenda gloria.

Notandum est quod prius ait se ministrare spiritum, per spiritum uero iustitiam, deinde quod permanet; Moyses uero ministrauit litteram contra spiritum; damnationem contra iustitiam. Hoc quod euacuatur, contra hoc quod permanet. Et sicut damnatio effectus est peccati, sic iustitia effectus spiritus. Hucusque ministerium suum ministerio ueteris legis pretulit, ubique deprimens pseudo, qui ueterem legem reducebant. Si enim Moyses minister mortis est et damnationis, quanto magis hi qui  tanta indignitate inferiores sunt Moyse? Quia excellentem gloriam exspectamus: igitur nos habentes talem spem  utimur multa fiducia: non reprimentes uerbum Dei formidine cuiuscunque difficultatis. Utimur quidem fiducia: et non facimus sicut Moyses, qui ponebat uelamen super faciem suam ; ideo, ut non intenderent filii Isrel in faciem eius: quod uelamen modo per Euangelium nostrum euacuatur. In Euangelio enim aperitur quidquid in figuris ueteris legis claudebatur. Diceret 167 ille: Quare dicis uelamen legis euacuatum, que sicut prius ita et nunc obscuratur? Contra hoc Paulus: Euacuatum est quidem uelamen legis, sed sensus impiorum peccato infidelitatis sunt obtusi. Et  uere obtusi: nam a tempore date legis usque in hodiernum diem meum, id uelamen ipsum quale prius erat, manet in lectione ueteris Testamenti non reuelatum. Cum enim infidelibus exponuntur figure ueteris legis, infidelitas claudit corda eorum, et sic uelamen legis non est illis reuelatum. Non quia Euangelium nostrum hoc uelamentum non auferat, sed quoniam non accedunt ad Christum: in quo Christo, id est in fide cuius, euacuatur hoc uelamen. uelamen quidem est ueteri Testamento, non ideo quin uetus Testamentum per Euangelium apertum sit, sed quia usque in hodiernum diem, cum legitur et exponitur eis: Moyses, uelamen infidelitatis est positum super impenitens cor eorum, quod uelamen euacuatum  est in Christo, ad quem conuerti nolunt. Et quod ita dicendum sit, sequens littera innuit: uelamen super cor eorum, quia non accedunt ad Christum: sed cum conuersi fuerint ad Dominum, ablato prius uelamine cordis ex quo animum penitendi habuerunt; auferetur deinde uelamen intelligentie, et aperte cognoscent mysteria legis. uere, quia conuertentur ad Dominum, auferetur uelamen. Nam Dominus est spiritus: ubi autem spiritus est Domini, id est, spiritus Dominus intransitiue dictum; uel, spiritus Domini transitiue, Deus enim seipsum dat: ubi autem est spiritus Domini, ibi remoto uelamine est libertas intelligentie. Quod si Dominus est spiritus, spiritus autem aufert uelamen, quia est libertas, igitur conuersis ad Dominum auferetur uelamen.  Ubi est spiritus Domini, ibi est libertas. Nos uero habemus spiritum Domini: Habemus utique. Nam nos discipuli Christi reuelata facie, id est illuminata mente, speculantes de alto uirtutum in quo positi sumus. uel speculantes, id est, per speculum nondum perfecte intuentes. uel hoc uel illo modo speculantes gloriam Domini, id est essentiam Deitatis: transformamur in eamdem imaginem: quia quam subtiliter Christus scripturas intelligit, idem per spiritum nos docuit. Transformabimur plenius resumendo impassibilitatem eamdem et immortalitatem. Transformamur dico a claritate uirtutis, eundo in maiorem claritatem. uel a claritate fidei et spei, que nunc est, translati in claritatem rei, ut uideamus Deum sicuti est. Transformamur, inquam, a claritate in claritatem  tanquam a spiritu Domini, id est, quanto dignius et magis egregie spiritus Domini ualet hoc efficere.



CAPUT Iu

»Ideo habentes hanc administrationem, iuxta quod misericordiam [Dei] consecuti sumus, non deficimus, sed abdicamus occulta dedecoris, non ambulantes in astutia, neque adulterantes uerbum Dei: sed in manifestatione ueritatis, commendantes nosmetipsos ad omnem conscientiam hominum coram Deo. Quia si etiam opertum est Euangelium nostrum, in his qui pereunt, est opertum: in quibus Deus huius seculi excecauit mentes infidelium, ut non fulgeat illuminatio Euangelii glorie Christi, qui est imago [inuisibilis] Dei. Non enim nosmetipsos predicamus, sed Iesum Christum  Dominum nostrum. Nos autem seruos uestros per Iesum, quoniam Deus qui dixit de tenebris lumen splendescere, ipse illuxit in cordibus nostris ad illuminationem scientie claritatis Dei in facie Iesu Christi. Habemus autem thesaurum istum in uasis fictilibus; ut sublimitas sit uirtutis Dei, et non ex nobis. In omnibus tribulationem patimur, sed non angustiamur. Aporiamur, sed non destituimur. Persecutionem patimur, sed non derelinquimur. Humiliamur, sed non confundimur. Deiicimur, sed non perimus. Semper mortificationem Iesu Christi in corpore nostro circumferentes: ut 168 et uita Iesu in corporibus nostris manifestetur. Semper enim nos qui uiuimus,  in mortem tradimur propter Iesum: ut et uita Iesu manifestetur in carne nostra mortali. Ergo mors in nobis operatur, uita autem in uobis. Habentes autem eumdem spiritum fidei, sicut scriptum est: »Credidi propter quod locutus sum ,« et nos credimus, propter quod et loquimur: scientes, quoniam qui suscitauit Iesum, et nos cum Iesu suscitabit, et constituet uobiscum. Omnia enim propter uos; ut gratia abundans, per multos in gratiarum actione, abundet in gloriam Dei. Propter quod non deficimus: sed licet is qui foris est noster homo corrumpatur, tamen is qui intus est, renouatur de die in diem. Id enim quod in presenti est momentaneum et leue tribulationis nostre, supra modum in sublimitate eternum  glorie pondus operatur in nobis: non contemplantibus nobis que uidentur, sed que non uidentur. Que enim uidentur, temporalia sunt, que autem non uidentur, eterna sunt.«



EXPOSITIO.

Et ideo quia speculamur gloriam Domini, eundo a claritate in claritatem. Nos propterea habentes hanc ministrationem Euangelii, non propter meritum nostrum nobis traditam, sed iuxta quod consecuti sumus misericordiam a Deo, non deficimus in hac administratione, quecunque aduersa se nobis ingerant: sed abdicamus non solum aperta, sed etiam occulta dedecoris, id est peccati hominem dedecorantis. Nos dico non ambulantes in astutia extorquende pecunie, ut pseudo a subditis: neque adulterantes uerbum  Dei, ut pseudo; sed, predicando in manifestatione pure ueritatis: non enim ut illi curamus apposite loqui ad persuadendum, sed commendantes puritate sermonis et uite nosmetipsos, non ad oculum, ut illi, sed ad omnem conscientiam hominum. Licet enim uerbo nos insequantur, tamen apud se laudant puritatem nostram. Commendantes dico coram Deo, id est in beneplacito Dei: cui placere pseudo parum, aut nichil curent. uel ita: Quia ita sit de nobis, hoc dico coram Deo, ut ipse nobis testis sit, qui solus occulta nostra nouit.

Quia dixit ibi in manifestatione ueritatis, obiiceret ille quibusdam occultatum esse Euangelium. Contra quod ait: Utique nos euangelizamus in manifestatione: quod etiam, si opertum est Euangelium nostrum,  scitote quod opertum est in his, id est in peccato eorum, qui per infidelitatem pereunt: in quibus pereuntibus, excecauit mentes eorum: quia adhuc infidelium Deus huius seculi, id est diabolus, qui his qui de mundo sunt dominatur; iuxta illud: »Princeps mundi huius eiicietur .« uel dicamus: Deus huius seculi, id est qui non tantum celestia, sed etiam terrena gubernat. Fuit enim error quorumdam, Deum celestia gubernare tantum, terrena solo casu fortune uoluere. uel ita: Deus huius seculi. Homines enim de mundo diuersos sibi deos faciunt. Hic auaritiam colit, ille uoluptatem, et ab huiusmodi deo excecantur. Excecauit ita ut illuminatio Euangelii, id est illuminatum Euangelium non fulgeat, sed opertum sit illis. Euangelii dico glorie  Christi, id est in quo Christus gloriosus approbatur: qui Christus est imago Dei, id est representans nobis Deum. Non sic imago, ut filius alius sit a Patre in substantia; sed ideo imago; quia qui uidet Filium, uidet et Patrem, imago Dei inuisibilis: et quia Deus in natura Deitatis inuisibilis, ideo oportuit ut per Christum fieret uisibile, quod in natura sua est inuisibile. uere euangelizamus gloriam Christi. Nam non predicamus nosmetipsos. uel ibi supra iungitur: uere non ambulamus in astutia, ut pseudo. Nam non predicamus, id est predicando commendamus nosmetipsos, id est hoc quod ex nobis ipsis est: sed predicamus Iesum Christum Dominum nostrum. Nos autem predicamus seruos, non solum  Iesu, sed etiam uestros, per Iesum, id est ut caritatem Iesu in uobis edificemus. Et merito per Iesum: quoniam Deus illuxit in cordibus nostris, aperiens nobis mysteria sua: ut docti simus euangelizare uobis. Illuxit Deus qui dixit, id est qui solo dicto fecit, splendescere 169 lucem de tenebris. Cum enim in principio massa totius creature tenebrosa esset, nulla formarum uarietate distincta, dixit: »Fiat lux «, et in hoc dicto tenebras expulit, et fecit lucere illam massam, que in unum confusa erat, discernendo per uarias formas. Hic, inquam, Deus illuxit in cordibus nostris, ad illuminationem scientie, id est ut nos illuminaret de scientia claritatis Dei, id est diuine essentie: de qua nos illuminare non potuit, nisi in facie, id est, in cognitione et fide  Christi Iesu. Nisi enim Christus se nobis uisibilem ostenderet, in quo tota Deitas, nequaquam scientiam claritatis Dei intelligere sufficeremus. Commendauit se satis secundum spiritum, nunc se multum uilificat secundum corpus, et per hanc uilificationem commendans Euangelium sibi traditum. Nisi enim gloriam Euangelii sui mirabilem intelligeret, nequaquam pro eo tot et tanta pati uellet. Illuminauit nos Deus de scientia diuine claritatis, que licet adeo digna sit, tamen istum thesaurum claritatis Dei habemus nos in uasis fictilibus, id est in corporibus nostris. Thesaurum bene uocat. Thesaurus enim est, quod diligitur et erogatur. uasa spiritus uocat corpora: quia spiritus nichil operaretur, nisi per administrationem  membrorum. Manu enim porrigimus pauperi, et sic in ceteris. Fictilia dicuntur propter fragilitatem, quod omni corruptioni subiaceant corpora nostra. Ideo thesaurum istum habemus in uasis fictilibus, ut sit sublimitas uirtutis Dei, id est ut in omnibus qui bene operantur uirtutis Dei sola sublimetur, et extollatur: et appareat nichil esse ex nobis fictilibus: ideo competens fuit ut thesaurus Dei in fragili uase reconderetur, ne si uirtus hominis aliqua esset, incaute sibi usurparet quod proprium Dei est. uere et nos fictiles sumus, et uirtus Dei est in nobis fragilibus. Nam in omnibus et locis et rebus patimur tribulationem corporis: sed tamen non angustiamur spiritu, imo dilatamur. Aporiamur, id est pauperamur exterius, sed non destituimur  a Deo interius. Aporos Grece, pauper Latine. Persecutionem patimur de loco ad locum, sed non derelinquimur a Deo. Deiicimur, id est uerberibus prosternimur, uel de alto precipitamur, et tamen non perimus. Ut finem faciam, semper sumus circumferentes hac illac in corpore nostro mortificationem, id est illa que faciunt mortem: tribulationes, scilicet que sunt accessus mortis. Et debemus libenter pati: quia mortificatio hec est Iesu, quam ipse pertulit pro nobis: et nos exemplo eius hanc circumferentes: ut uita Iesu Christi non solum in animabus sed etiam in corporibus nostris manifestetur, reddita nobis immortalitate et impassibilitate. In depressione corporis sui adhuc immoratur: ostendens se hec omnia pati ad commendationem Euangelii  sui et glorie Christi, dicens. Benedico circumferentes mortificationem: nos enim semper tradimur. Non ait semper, eo quod mori posset sepius, quam semel: sed quia quotidie tanta patiebatur, que uirtus hominis  non euaderet: sed per uirtutem spiritus, Paulus in melius restaurabatur. Mortificationem uocat tribulationes, quibus paulatim propinquat ad interitum. Mortem uero dicit, ultimum ictum in quo dissoluitur. Nos, inquam, tradimur in mortem: superius dixit exemplo Iesu: hic ait, propter Iesum, id est amore Iesu. Nos dico, qui licet ita moriamur, tamen uiuimus, id est uiuere possemus in gloria mundi: longe melius quam pseudo uestri si reticeremus que Christus iniunxit. uel ita: Nos quidem secundum corpus tradimur in  mortem: qui tamen per mortem carnis melius uiuimus, secundum iustificationem anime. uel ita: Nos quidem tradimur in mortem, secundum iniuriam illatam corpori: qui tamen uiuimus, non deficientes per uirtutem Dei. Morimur propter Iesum: ut uita Iesu manifestetur sicut in anima, ita et in carne nostra. Idem in precedenti uersu 170 dixerat: sed repetit ut soluat quod hic posset obiici. uita Iesu erit in carne nostra. Quia si obiicis, carnem nostram mortalem non posse fieri immortalem, quod et caro Iesu, utique dico quia in carne nostra mortali fiet uita Iesu et per Iesum caro que mortalis est, pro certo fiet immortalis. Quandoquidem in mortem tradimur: ergo mors operatur in nobis, quod suum est mortificando corpora nostra; sed in uobis  qui spreta imitatione nostra adheretis pseudo. In uobis utique est uita, id est uos nichil patimini, sed malo uestro. uel ita: Quia uita Iesu manifestabitur in uobis mortificatis, ergo mors ista operatur, id est utile opus facit in uobis, scilicet, uitam Iesu. Quia si mors uitam Iesu in uobis operatur: tunc uita presens quam diligitis operatur in uobis contrarium uite Iesu, scilicet, damnationem. uel ita: Quia per mortem, uitam Iesu habituri sumus, ergo mors operatur in nobis quod bonum est, et per mortem nostram uita operatur in uobis: quia merito mortis nostre in fide et iustitia uiuitis. Diceret aliquis: Non oporteret te a Deo mortificari, si iustitiam tuam quietam haberes, nec fidem Christi in  conspectum hominum assereres. Contra hoc Paulus ait se non posse reticere fidem Christi, quia habet spiritum: et per spiritum fidem: et quia fidem habet, ideo loquitur: et quia loquitur, mortificatur. Et quod sic oporteat eum facere, probat auctoritate Dauid in persona martyrum agentis dicens: Ideo aporiamur, deiicimur, mortificamur: quia nos habentes spiritum datorem fidei, eumdem quem Dauid et alii sancti habuerunt: uel eumdem quem uos habetis, si pro Christo pati uelitis. uirtus enim spiritus nulli deficit: nisi ei qui sibi ipsi primum defecerit. Nos, inquam, habemus hunc spiritum, et ideo nos credimus propter quod, id est quia credimus. Loquimur etiam in conspectu hominum quod credimus. Quia tribulationes premiserat non subdidit:  Quia loquimur humiliati sumus uerberibus, quod tamen inde sequitur. Credimus et ideo loquimur, agentes sicut scriptum est in Dauid: »Credidi propter quod,« id est quia credidi, locutus sum. Et credendo et loquendo optimam fiduciam habemus: scientes quoniam Deus qui suscitauit Iesum suscitabit etiam nos, cum Iesu loco et immortalitate ponendos: et ibi constituet, id est in eternum mansuros locabit. Constituet dico uobiscum, quos paratus est, si uultis, suscitare cum Iesu. Ideo ait, nos uobiscum constituet, ne putarent illi se nulla uite iustitia Apostolo posse pacificari: quare ostendit quod non secundum dignitates prelationum, sed secundum fructus operum singuli remunerabuntur. Per hoc etiam quod ait, nos uobiscum, multum eos allicit ad appetitum  iustitie. Ideo dico uobiscum constituet: nam nos omnia patimur, et operamur propter uos instruendos: ut gratia abundans in me, abundet in uobis. Quomodo in Paulo abundaret satis notum est. Ut gratia, inquam, abundans in me abundet hac re, scilicet, gratiarum actione: per uos multa facta in gloriam Dei. Qui merito debet glorificari a nobis, qui nobis abundantem gratiam dedit: ipse quidem non ait, abundet gratia in uobis: sed per hoc quod ad agendum gratias glorie Dei admonet, satis hoc innuit. Frustra enim agerent gratias Deo, nisi abundarent gratia Dei. Sicut hec omnia se pati dixit ad gloriam Dei, sic modo totum retorquet ad utilitatem Corinthiorum, dicens: Propter quod, id est quia omnia patimur propter uos, ut modo de gloria  Dei sileam: etiam pro sola utilitate uestra non deficimus quecunque inferantur tribulationes. Diceret aliquis: Mirum est quod te dicis non deficere, quem quotidianis tribulationibus uidemus corrumpi. Ad hoc ait: Utique non deficimus, sed renouamur. Licet, is id est tam uilis noster homo, id est caro que nostro imperio, id est spiritui semper obedire cogitur: qui homo foris est: ut pluuias, estus, quecunque aduersa patiatur: licet, inquam, is noster 171 homo corrumpatur: tamen is homo laudabilis qui intus est, ubi debet uexatione exterioris hominis muniri; is, inquam, qui intus est: quanto magis is qui foris est corrumpitur: tanto magis hic renouatur de die in diem, id est continue. uel de die in  diem, id est de uirtute eundo in uirtutem. Dico non deficimus: et merito. Nam id tribulationis nostre quecunque sit magna uel parua: quod, scilicet, tribulationis in presenti est momentaneum, id est est citissime transiens, nec intolerabile, sed leue: hec, inquam, talis tribulatio operatur in nobis pondus glorie eternum: pondus contra leue, glorie contra tribulationis, eternum contra momentaneum: et in sublimitate, id est in celo contra hoc quod ait in presenti. Pondus dictum est ab ea similitudine, quia quod in trutina pondus habet, carius est, illud autem quod leue, deterius. Ideo hec que patimur leuia et quasi nulla iudicamus: quia nobis non contemplantibus, id est non affectantibus, ea que uidentur, sed ea que non uidentur. Ideo que uidentur spernimus:  quia temporalia sunt que uidentur. Ideo que non uidentur desideramus, quia eterna sunt que non uidentur.



CAPUT u.

»Scimus enim quoniam si terrestris domus nostra huius habitationis dissoluatur, quod edificationem ex Deo habemus, domum non manufactam, sed eternam in celis. Nam et in hoc ingemiscimus, habitationem nostram que de celo est superindui cupientes: si tamen uestiti, et non nudi inueniamur. Nam et qui sumus in tabernaculo isto, ingemiscimus grauati, eo quod nolumus exspoliari, sed superuestiri, ut absorbeatur quod mortale est, a uita. Qui autem efficit nos in hoc ipsum, Deus, qui dedit nobis pignus spiritus. Audentes  igitur semper, et scientes quoniam dum sumus in hoc corpore, peregrinamur a Domino. Per fidem enim ambulamus, et non per speciem. Audemus autem, et bonam uoluntatem habemus magis peregrinari a corpore, et presentes esse ad Dominum [Deum], et ideo contendimus siue absentes siue presentes placere illi. Omnes enim nos manifestari oportet ante tribunal Christi, ut referat unusquisque propria corporis prout gessit, siue bonum siue malum. Scientes ergo timorem Domini hominibus suademus, Deo autem manifesti sumus. Spero autem et in conscientiis uestris manifestos nos esse. Non iterum commendamus nos uobis, sed occasionem damus uobis gloriandi pro nobis; ut habeatis ad eos, qui in facie gloriantur,  et non in corde. Siue enim mente excedimus, Deo: siue sobrii sumus, uobis. Charitas enim Christi urget nos: estimantes hoc, quoniam si unus pro omnibus mortuus est, ergo omnes mortui sunt, et pro omnibus mortuus est Christus: ut et qui uiuunt, iam non sibi uiuant; sed ei qui pro ipsis mortuus est, et resurrexit. Itaque nos ex hoc neminem nouimus secundum carnem: et si cognouimus secundum carnem Christum, sed nunc iam non nouimus. Si qua ergo in Christo noua creatura est, uetera transierunt, et ecce facta sunt omnia noua . Omnia autem ex Deo, qui nos reconciliauit sibi per Christum: et dedit nobis ministerium  reconciliationis. Quoniam quidem Deus erat in Christo mundum reconcilians sibi: non reputans illis delicta ipsorum, et posuit in nobis uerbum reconciliationis. Pro Christo ergo legatione fungimur, tanquam Deo exhortante per nos. Obsecramus pro Christo, reconciliamini Deo. Eum qui non nouerat peccatum, pro nobis peccatum fecit; ut nos efficeremur iustitia Dei in ipso.«



EXPOSITIO.

Diceret aliquis: De eternitate inuisibilium, quid scitur nisi ostendantur? Utique ait Paulus. Quandiu in terrena habitatione tenemur, uidere non possumus; sed dissoluti statim accipiemus. Et causam ponit, quare uidere non possumus, id est quia in mortalitate adhuc tenemur et tempus notat, quando  hec habituri sumus solum post dissolutionem, dicens: uere que non uidentur eterna sunt: nam nos quibus credi oportet, scimus quoniam, 172 id est quod si terrestris domus nostra, id est corpus nostrum, materia et loco habitationis terrenum: quia et de terra est, et in terra habitat. Domus ideo quia anima in eo habitat uelut aliquis in domo. Si, inquam, domus nostra huius tam breuis et tam misere habitationis dissoluatur, predictis tribulationibus pro Christo passis: hoc, inquam, scimus, quia sic dissoluetur: et quando dissoluetur quod habemus preparatam edificationem ex Deo, id est corpus immortale, nobis edificatum a Deo: non quod Deus mortale corpus non fecerit: sed quia illud per ministerium masculi et femine concrescere iussit. Immortale  mortale autem corpus sine ministro: et ipse idem in eo faciet immortalitatem. Habemus utique edificationem, scilicet, domum, non manu, id est non per ministerium alterius factam, sed eternam in celis et permanentem. Per domum et per edificationem, corpus immortale significat. uere habebimus domum eternam in celis: nam nos ingemiscimus non propter ea que patimur, non quod de habenda immortalitate timeamus: sed ingemiscendo desideramus in hoc, id est in hanc immortalitatem uenire. Ingemiscimus, inquam, cupientes superindui: nos iam induti sumus iustificationem anime: et super hoc uolumus indui habitationem nostram, id est corporis immortalitatem que habitatio est nobis ueniens de celo. Immortalitas enim nobis reseruatur  in celis. Hac tamen conditione dico superindui: si nos inueniamur in die illo uestiti iustificatione anime, que in baptismo data est nobis prima uestis. Diceret ille: Sicut uestiti ita et nudi omnes indiscrete superinduentur. Hoc remouet. uestiti quidem induentur: sed nudi iustitia anime non uestientur corporis immortalitate. Notat hic duo genera bonorum: contemplatiuos, de quibus modo predixit: et eos qui in actiua uita manentes, iustitiam tamen Dei custodiunt: de quibus subdit dicens: uere perfecti ingemiscunt, cupientes superindui immortalitatem: nam etiam nos minus perfecti, qui sumus in tabernaculo isto: quibus bonum est esse in carne et nutrire eam: que caro tabernaculum dicitur: quia in ea militare debet anima Deo: nos etiam tales  ingemiscimus: superindui similiter cupientes: licet grauati simus eo corpore: quod tamen fouentes nolumus exspoliari, id est ab anima separari: sed  uolumus sine illata morte superuestiri immortalitate: ita ut corpus quod nunc mortale est, non gustando mortem, repente absorbeatur a uita superueniente: et sic fiat immortale. Et licet dicam, nos ingemiscimus et superindui cupimus: tamen non a nobis hoc est: sed qui efficit nos in hoc desiderio, et ita in hoc ut sit ipsum, id est permanens in nobis hoc desiderium: qui, inquam, hoc desiderare nos facit, Deus est. uel aliter precedens uersus legitur sic: Debemus ingemiscere desiderio eius habitationis, que est de celo. Nam etiam desiderio  terrenorum ingemiscimus. Quod ita ait: Nos qui sumus in tabernaculo isto, id est in carne ista quam nutrimus, licet grauati mole huius carnis, tamen ingemiscimus eo quod, id est ideo, quia nolumus exspoliari carnalibus istis: sed subito uellemus superuestiri immortalitate: ut, quod mortale est, absorbeatur a uita: hoc non mutatur. Et licet ingemiscamus amore terrenorum, tamen Deus est qui efficit in hoc ipsum, ut cupiamus superindui habitatione que de celo est: preponentes celestia terrenis: Deus dico qui nos uere efficiet immortales. Quod ex eo credi potest: quia dedit iam nobis pignus spiritus, id est Spiritum sanctum, qui est arrha et principium immortalitatis, quam perficiet in nobis. Et quia Deus efficit nos in hoc ipsum, igitur  audentes audemus. Audentes assiduitatem notat: audemus in eodem actu adhuc esse significat. Audentes, inquam, semper et bene scientes. Quidam enim audent quod nesciunt: sciunt quod quandoque 173 non audent. Nos utique semper audentes et scientes, quoniam dum sumus in hoc mortali corpore, peregrinamur, id est separamur a Domino. Peregrinus dicitur qui tendit illuc, quo nondum peruenit: sic sancti in hoc mundo tendunt ad Deum, cuius faciem nondum apprehenderunt. uere in corpore manentes peregrinamur a Domino: nam hic ambulamus per fidem. De re autem que non uidetur, fides dicitur: et non ambulamus per speciem, id est per ueram rei operationem. Nos, inquam, audentes audemus: licet utique caro repugnet, tamen constanter  audemus: et cum audacia bonam uoluntatem habemus. Quidam enim audent sine bona uoluntate: quidam bene uolunt, qui tamen non audent. Habemus, inquam, uoluntatem magis peregrinari a corpore: quia natura carnis est, ut nunquam uelit dissolui; ideo ait: Magis uolumus separari a corpore, et presentes sic esse ad Deum quam remanere cum corpore: nec Domino presentes fieri. Et ideo ut presentes simus ad Dominum, contendimus, id est laboramus, placere illi, siue dum adhuc in hac uita absentes sumus a Deo, siue cum in gloria presentes erimus Deo laboramus, ut hic et ibi placeamus ei. Et necesse nobis est ut placeamus illi: nam oportet, id est necesse est omnes nos manifestari  ante tribunal Christi, id est coram Christo. Per tribunal, quod sedes iudicis est, iudicium designat: ut unusquisque referat, id est reportet inde propria corporis: non quod commissa anime non sit relaturus, sed propria corporis, id est que operatus est dum in corpore uixit. Referat dico propria prout gessit, si tamen tempus operandi habuit. Paruuli enim, sicut baptizati per solam gratiam, saluabuntur: sic pueri non baptizati, propter solum originale damnabuntur. Referet propria prout gessit, siue bonum fuit, siue malum, quod gessit. Hic fit questio, ut quia ait, prout gessit, irrita uidentur esse beneficia, que fiunt pro mortuis. Sed contra hoc dicitur: quia si mortuus ut hoc pro eo fieret, pie ordinauit; uel, si caritatiue agens contra proximum  hoc beneficium promeruit: gessisse dicitur mortuus quod uel disposuit fieri, uel promeruit. Quia omnes ante tribunal Christi manifestabimur: ergo scientes timendum esse Dominum, suademus hominibus timorem Domini, ut de conspectu iudicis referant bonum. Opponeret ei aliquis: Suades hoc non tam ad utilitatem hominum, quantum ad commendationem tuam. Contra hoc ait: Suademus sic hominibus: Deo autem sumus manifesti, qua intentione suademus, seu utilitati hominum, seu commendationi nostre. Nec solum Deo: sed etiam spero nos esse manifestos in conscientiis uestris: quia etsi ore de nobis maledicitis, tamen intus nobismetipsis bene sentitis. Et hoc dicentes quod manifesti simus Deo et conscientiis uestris:  non iterum  commendamus nos uobis: sed potius damus uobis occasionem, id est opportunitatem gloriandi pro nobis, magistris uestris. In excellentia enim magistri precellitis alios. Pro nobis dico, ita ut habeatis quid respondeatis contra eos qui gloriantur in facie, id est in oculis hominum: et non gloriantur in corde suo; sed male torquentur in propria conscientia, hi sunt pseudo. uere opportunitatem habetis gloriandi pro nobis: nam quidquid facimus, facimus uel ad gloriam Dei, uel ad utilitatem uestram. Quia ita ait: Siue nos excedimus mente humanam naturam, ut audiamus illa que non licet homini loqui; siue nos sumus sobrii, id est deponendo ebrietatem secretorum Dei: sobrie condescendendo infirmitati uestre,  ut quando de coniugio precipiebat et huiusmodi. Si, inquam, sobrii sumus, hec sobrietas uobis utilis est. Et bonum est nos ita sobrios esse: nam caritas Christi  urget nos, ut contemperemus nos uobis. uult ostendere Christum solum ad iustificationem et salutem sufficere, et ueterem legem quam 174 pseudo nituntur reducere, nil prodesse, sed multum nocere, dicens Charitas Christi urget nos, existimantes hoc, quoniam si unus, scilicet, Christus mortuus est pro redimendis omnibus: ergo omnes mortui sunt originali peccato, per mortem unius. Nec pro hoc solo mortuus est ut peccato moreremur; sed ut per mortem eius iustitie uiueremus. Quod sic ait: Est Christus mortuus pro omnibus: ideo ut qui mortui  sunt peccato, et qui uiuunt iustitie, iam non uiuant attribuentes hoc quod uiuunt, sibi , sed uiuant ei, id est ad gloriam eius, qui mortuus est pro ipsis peccato mortificandis: et resurrexit pro eisdem, ut in iustitia resurgerent. Quando quidem in morte Christi mortui sumus peccato: et eo resurgente resurreximus iustitie, id est, quia Christus ad omnem iustificationem sufficit: itaque nos ex hoc, postquam Christus passus est, et resurrexit: neminem nouimus, id est, approbauimus ambulantem secundum carnem, id est, secundum carnales ritus ueteris legis. Obiiceret ille. Quare ita improbas legem, quam Christus approbauit et tenuit? Contra hoc Paulus. Etsi, id est quamuis  nos olim cognouimus in tempore illo quo adhuc insistende erant figure Christum ambulantem secundum carnem, id est operantem ritus ueteris legis: sed, id est tamen, nunc postquam data est gratia: iam olim quidem nouimus: sed iam amplius non nouimus Christum secundum carnem. Et quia iam neminem nouimus secundum carnem, ergo uetera transierunt. Premittit locum unde inferat, dicens: Si qua creatura est in Christo, id est si hoc est quod homo secundum recreationem anime accipiat in Christo noua, id est innouata: uetustate peccati deposita, apparet quod uetera transierunt. Et ecce in euidenti est. Facta sunt omnia noua creatura in Christo. Adhuc obiiceret ille: Et si Christus hoc operetur, tamen quia legem a Deo  datam euacuat, non est sequendus: quia ex Deo non operatur, sed contra Deum. Et Paulus in quo aduersarius uolebat infirmare rationes suas, scilicet, quia Christus secundum Deum hoc non faceret, in eodem approbat dicens Deum operari per Christum euacuationem ueteris legis. In Christo facta sunt omnia noua: hec autem omnia que Christus operatur, sunt ex Deo: qui Deus per Christum hoc operatur. Reconciliauit enim humanum genus sibi per Christum, id est per hominem illum, qui fuit medietas in qua connecterentur due extremitates longe a se differentes: homo, scilicet, et Deus: et qui Deus dedit nobis, mihi et aliis apostolis, ministerium reconciliationis, id est ut ministraremus hominibus, quomodo per Christum reconciliati sunt Deo, si  uolunt ut reconciliati Christo reconcilientur Deo. Quia iterum Deus posset hoc operari per hominem Christum: ita quod non tota diuinitas sic habitaret in homine illo. Determinat Paulus quomodo Deus fecerit per Christum, scilicet, plenitudine diuinitatis habitante in eo corporaliter. Determinat etiam, quomodo ipse factus sit minister reconciliationis, scilicet, uerbo tantum ut eam predicaret gentibus. Sed Christus sic fuit minister reconciliationis, ueluti per quem, et in quo res ipsa operata fuit: bene dico Deus reconciliauit nos sibi per Christum, quoniam quidem Deus erat in ipso Christo, id est tota diuinitas in homine illo. Deus dico reconcilians sibi mundum, id est homines mundi per Christum. Reconcilians  dico ita, scilicet, non reputans, id est non exigens, sed indulgens illis, id est mundo, delicta ipsorum. Et huius rei ministerium ita dedit nobis, quod posuit in nobis uerbum reconciliationis, id est ut predicaremus reconciliationem factam per Christum, ut homines reconciliantes se Christo, reconciliarentur Deo. Et quia Deus posuit in nobis uerbum reconciliationis, ergo nos fungimur legatione Dei. Nec uilipendatis hanc nostram legationem, quia fungimur ea pro Christo, id est auctoritate Christi: scientes contemptum meum, contemptum 175 esse Christi. Et quia hac legatione fungimur pro Christo, obsecramus uos, fratres, reconciliamini Deo, declinantes a malo, facientes bonum. Reconciliamini dico, et hoc pro Christo, id est, amore  Christi, qui tanta caritate uos dilexit. Et obsecrationem nostram nolite spernere; sed habeatis eam tanquam per nos Deo exhortante uos, id est, obsecrationem meam sciatis esse Dei exhortationem. Bonum et dignum est uos reconciliari Deo, qui Deus eum, id est, Christum qui non nouerat peccatum  illum fecit Deus peccatum pro nobis redimendis. Peccatum factus est Christus secundum penam peccati quam pertulit: sicut aliquem innocentem suspensum diceremus furem, secundum penam furti quam pateretur, licet actus furti non esset in eo. uel Christus dictus est peccatum. Hostia enim illa que pro peccato offerebatur peccatum uocabatur: sic Christus quia pro peccato  omnium oblatus est, peccatum dicitur. Pro nobis, inquam, Deus Christum fecit peccatum, ut nos efficeremur, non tantum iusti, sed etiam ipsa iustitia: nec falsa, uel legis; sed uera iustitia Dei, et hoc in ipso, id est per Christum.



CAPUT uI.

»Adiuuantes autem exhortamur, ne in uacuum gratiam Dei recipiatis. Ait enim: Tempore accepto exaudiui te, et in die salutis adiuui te. Ecce nunc tempus acceptabile: ecce nunc dies salutis. Nemini dantes ullam offensionem, ut non uituperetur ministerium nostrum. Sed in omnibus exhibeamus nosmetipsos, sicut Dei ministros, in multa patientia, iu tribulationibus, in necessitatibus, in angustiis, in plagis, in carceribus, in  seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei. Per arma iustitie, a dextris et a sinistris. Per gloriam et ignobilitatem, per infamiam et bonam famam. Ut seductores et ueraces: sicut qui ignoti, et cogniti. Quasi morientes, et ecce uiuimus: ut castigati, et non mortificati. Quasi tristes, semper autem gaudentes: sicut egentes, multos autem locupletantes: tanquam nichil habentes, et omnia possidentes. Os nostrum patet ad uos, o Corinthii. Cor nostrum dilatatum est. Non angustiamini in nobis, angustiamini autem in uisceribus uestris. Eamdem  autem habentes remunerationem, tanquam filiis dico, dilatamini et uos. Nolite iugum ducere cum infidelibus. Que enim participatio iustitie cum iniquitate? Aut que societas luci ad tenebras? Que autem conuentio Christi ad Belial? Aut que pars fideli cum infideli? Quis autem consensus templo Dei cum idolis? uos enim estis templum Dei uiui, sicut dicit Deus, quoniam inhabitabo in illis: et inambulabo inter eos, et ero illorum Deus, et ipsi erunt mihi populus . Propter quod exite de medio eorum, et separamini, dicit Dominus : et immundum ne tetigeritis, et ego recipiam uos: et ero uobis in patrem: et uos eritis mihi in filios et filias, dicit Dominus omnipotens .«



EXPOSITIO.


Obsecramus adiuuantes: nos autem ut efficiamini iustitia Dei adiuuantes per ministerium predicationis Domini in uobis. uel adiuuantes uos instructione et orationibus ad Deum, exhortamur uos, ne gratiam Dei in uacuum recipiatis: quasi diceret: uos utique gratiam Dei recepistis, sed uidete ne in uacuum, id est, ne inutilem uobis receperetis. Bene dico gratiam: nunc enim est gratia. Ait enim Pater ad Christum integrum cum membris suis, que est Ecclesia: Ego exaudiui te, id est compleui quod postulabas dimittendo peccata. Exaudiui, inquam, te in tempore accepto: et Deo cui in eo placuit misereri homini: et accepto homini, quia in eo se solutum a morte peccati 176 gauisus est. Exaudiui  te, dimittendo peccata. Adiuui etiam te confortatum ad bona opera similiter in tempore accepto: in die, id est in claritate uere cognitionis positum. Die, dico, salutis, quia per ueram cognitionem iter est ad eternam salutem. Hoc legitur in Isaia . Modo Paulus quando hoc tempus acceptum intelligendum sit, exponit, sic: Deus ait tempore accepto, et ecce fratres nunc, id est, a passione Christi, in posterum est illud tempus acceptabile: et ecce nunc est illa dies salutis, in qua Deo acceptum est exaudire et adiuuare. Et ideo sic exhortamur uos: nos nemini dantes ullam offensionem, id est, sic nos habentes moribus uerbo et habitu ut nulli generemus offensionem, in aliquo horum. Ideo non dantes offensionem, ut non uituperetur ministerium  nostrum, id est ne apostolatus noster uituperabilis sit, quod utique esset, si quod bene doceo, in meipso non ostenderem. Nullam damus offensionem; sed exhibemus nos ministros Dei; et ut in eo permaneamus Deus hoc concedat, ut exhibeamus nosmetipsos in omnibus que loquimur et agimus, sicut, id est, uere ministros Dei, ut ibi quasi modo geniti, scilicet in patientia multa, id est, multipliciter patiendo corpore et animo exhibeamus nos Dei ministros. Subdit partes patientie: in multa patientia dico, habita in tribulationibus, ut quocunque modo corpus nostrum tribuletur, equanimiter toleremus. Habita etiam patientia in necessitatibus, ne aliqua indigentia deficiamus. Habita iterum patientia  in angustiis animi, et in plagis corporis, et in carceribus. Patientia etiam in seditionibus quas aduersum nos concitant infideles. Patientia iterum habita in laboribus: manibus enim nostris laboramus, ne aliquem grauemus . Patientia habita etiam in uigiliis, plerumque enim eum uigilare oportuit disputantem de fide. Habita etiam patientia in ieiuniis: quia multoties eum ieiunare oportuit, modo coactione, modo indigentia, modo uoluntate. Hec omnia premissa partes sunt patientie, cetera cequeua sunt illi. Exhibeamus nos sicut Dei ministros in castitate, quod casti simus animo et corpore. Exhibeamus nos etiam ministros Dei, in scientia, ut sufficienter de omnibus docti simus. uel, ut castitatem et scientiam unum membrum dicamus:  Simus ministri Dei, in castitate et in scientia, id est in casta scientia: non sit uersipellis scientia nostra, ut scientia pseudodoctorum. Simus etiam ministri Dei in longanimitate. Quod si differtur corona, patienter tamen sustinemus onera. Simus etiam ministri Dei in suauitate, id est in leni mansuetudine habita, in Spiritu sancto, non adulatoria suauitate. Exhibeamus iterum nos Dei ministros, in caritate non ficta, ut uere diligamus Deum et proximum: et in uerbo ueritatis, ut in pura ueritate sonent uerba nostre predicationis: non ut pseudo qui intendunt fallere mendacibus uerbis. Simus etiam boni ministri in uirtute Dei, ut per signa miraculorum comprobem me esse idoneum magistrum. Exhibeamus etiam nos ministros Dei per arma iustitie, habentes  iustitiam loco armorum a dextris et a sinistris, id est, a prosperis et ab aduersis, quod nec prosperis seducamur nec per aduersa deiiciamur. Que amodo sequuntur, partes sunt dextri uel sinistri. A dextris dico ut per gloriam, quod si aliqui glorificant nos, ut ibi quando uoluerunt ei edificare aras, in hac gloria exhibeamus nos tanquam Dei ministros. A sinistris sicut per ignobilitatem, ut quando detrahunt nobis, dicentes nos falsa predicare. In hac ignobilitate exhibeamus nos sicut Dei ministros. Iterum per infamiam que pars sinistre est, ut quando dicebatur ei: »Insanis, Paule .« Et iterum per bonam famam: ut quando ab aliis predicatio eius extollebatur, per hec utraque exhibeamus  nos sicut Dei ministros. Nos iterum habiti ut seductores, et ab aliis habiti ut ueraces, exhibeamus nos sicut Dei ministros. Nos iterum 177 habiti, sicut qui ignoti sint Deo, et secundum alios habiti tanquam Deo cogniti, in utroque exhibeamus nos sicut Dei ministros. Nos iterum habiti sicut morientes, id est in criminalia cadentes secundum quosdam, et ecce secundum alios in iustitia uiuimus: in utroque exhibeamus nos sicut Dei ministros. Nos iterum habiti ut castigati, secundum quosdam, qui post illata nobis uerbera dicerent: Ecce non amplius audebunt loqui: et secundum alios habiti non castigati qui dicerent: Nunquam propterea reticebunt Dei uerbum, que castigatio esset mortificatio: et ideo ait mortificati:  in utroque exhibeamus nos sicut Dei ministros. Nos iterum habiti quasi tristes secundum quosdam, quod contristemur aduersis corpore uel spiritu, habiti autem secundum alios semper gaudentes corpore et spiritu: in utroque exhibeamus nos sicut Dei ministros. Nos etiam secundum quosdam habiti egentes, uel corporali bono uel spirituali secundum alios autem habiti quasi locupletantes multos in spiritualibus bonis: in utroque exhibeamus nos sicut Dei ministros. Nos iterum existimati tanquam nichil penitus habentes boni temporalis, seu spiritualis secundum quosdam: et secundum alios existimati tanquam omnia, id est Deum possidentes: in utroque exhibeamus nos sicut Dei ministros. Ut pseudodoctores in conspectu uestro deprimam:  o Corinthii, os nostrum modo patet ad uos: multa de gloria nostra et satis diffuse loquendo, qui in priori Epistola me seruum omnium proposui. Et utique os nostrum digne patere potuit, quia cor nostrum dilatatum est: quecunque enim de gloria nostra loquor, omnia in me circumspicit esse conscientia mea. Et quia os patet et cor dilatatum est, iam amplius non angustiamini in nobis. Quia enim simpliciter uos docui, quos rudes inueneram, dicitis culpam meam esse quod in caritate angusti estis: sed utique in exemplo nostro bene apparet quod non angustiamini in nobis: sed angustiamini in uisceribus uestris, id est huius tenacitatis et angustie fomes est in cordibus uestris. uel aliter, ut pauca superius mutemus: Hortamur uos, ne gratiam  Dei frustra recipiatis: quod ne fiat nemini sitis dantes ullam offensionem prauo opere uel exemplo, ut ministerium nostrum, id est ne magisterium nostrum per uos offendentes sit uituperabile. Ne detis offensionem, sed exhibeamus nos in omnibus, ut melius eos alliciat ad bonum, cum eisdem se inserit dicens: nos sicut Dei ministros. Et secundum hoc sicut in propria significatione erit. Omnia que sequuntur non mutantur, nisi quod sicut ad Paulum, sic exposita ad eos spectare dicantur. Et quia, o Corinthii, nunc multa et ampla precepta do uobis, modo patet os nostrum ad uos multa precipiendo, qui me prius arguebatis uos commonitos esse de paucis. Nec mirum si patenti ore multa uobis precipio,  quia cor nostrum dilatatum est, id est omnia in me inuenio que uobis operanda trado. Et ex hoc iam apparet: quia non angustiamini in nobis si pauca operamini, sed angustiamini in uisceribus uestris. Nolite autem angustiari, sed caritate dilatemini: sicut alie Ecclesie ita et uos: et hoc dico uobis tanquam filiis, uos dico spe quidem iam habentes eamdem remunerationem quam nos habemus, scilicet celestem gloriam. Et ut in mandatis Dei dilatemini. Nolite ducere iugum cum infidelibus pseudo. Per iugum ueterem significat legem, que grauiter opprimebat obseruatores suos. Non debetis ducere iugum cum infidelibus: quia uos iusti, illi iniqui: uos lux, illi tenebre: in uobis Christus, in illis Belial: uos fideles, illi infideles: uos templum  Dei, illi idolorum. Et que participatio iustitie cum iniquitate? Aut que societas luci ad tenebras? Nulla utique societas debet esse membrorum, ubi est differentia capitum: sed Christus caput nostrum Belial caput illorum. Que autem conuentio Christ ad Belial? Aut que pars fideli cum infideli? Quis autem consensus 178 templo Dei cum idolis, id est cum illis impiis, qui uelut idolum sedes sunt demonis? Sicut enim in idolo, sic in ipsis responsa dabat demon. Bene dico templo Dei: nam uos fideles estis templum Dei uiui, quia in uobisipsis uiuit, dum uos in bono uiuere facit. Et hoc dico, sicut dicit Dominus Deus per Ezechielem licet aliis uerbis. Hoc, inquam, dicit Deus: quoniam, id est quod inhabitabo in illis fidelibus iustificando eos per fidem, et etiam  inambulabo de uirtute promouendo in uirtutem. Et ita apparebit quod ego ero Deus illorum, et ipsi erunt mihi populus. Quicunque enim uiderint iustitiam eorum, dicent: Hi sunt populus Dei, et Deus habitat in illis. Nunc de hac auctoritate infert Paulus aliam de eodem Ezechiele sumptam. Ubi in captiuitate Babylonie Iudeis suadebat exire, et separari ab operibus malis gentilium. Quod si facerent, promittebat eis a Deo liberationem, dicens: Propter quod, scilicet, ut sitis populus Dei, de medio impiorum exite: non operantes que operantur. Separamini etiam ab eisdem uoluntate, non tantum opere. Sic autem fieri necesse est, quia hec dicit Dominus: Ne etiam tetigeritis immundum, id est nec etiam delectationem habueritis in immunditiis eorum, quod  saltem placeant uobis. Et si hoc feceritis, ego recipiam uos: et uobis receptis ero in patrem, et uos eritis mihi in filios, uel etiam in filias que maiori diligentia ornantur a parentibus. Et hec omnia credere et facere uos oportet, quia hec dicit Dominus omnipotens.



CAPUT uII.

»Has igitur habentes promissiones, karissimi, mundemus nos ab omni inquinamento carnis et spiritus, perficientes sanctificationem in timore Dei. Capite nos. Neminem lesimus. Neminem corrupimus. Neminem circumuenimus. Non ad condemnationem uestram dico. Prediximus [Predixi] enim quod in cordibus nostris estis ad commoriendum et ad conuiuendum. Multa mihi fiducia  est apud uos, multa mihi gloriatio pro uobis. Repletus sum consolatione: superabundo gaudio in omni tribulatione nostra. Nam et cum uenissemus Macedoniam, nullam requiem habuit caro nostra, sed omnem tribulationem passi sumus. Foris pugne, intus timores. Sed qui consolatur humiles, consolatus est nos Deus in aduentu Titi. Non solum autem in aduentu eius, sed etiam in consolatione qua [qui] consolatus est in uobis, referens nobis uestrum desiderium, uestrum fletum, uestram emulationem pro me: ita ut magis gauderem. Quoniam etsi contristaui uos in epistola, non me penitet. Et si peniteret uidens quod epistola illa, et si ad horam uos contristauit, nunc gaudeo, non quia contristati estis: sed quia  contristati estis ad penitentiam. Contristati enim estis secundum Deum, ut in nullo detrimentum patiamini ex nobis. Que enim secundum Deum tristitia est, penitentiam in salutem stabilem operatur: seculi autem tristitia mortem operatur. Ecce enim hoc ipsum secundum Deum contristari uos, quam tam in uobis operatur sollicitudinem: sed defensionem, sed indignationem, sed timorem, sed desiderium, sed emulationem, sed uindictam. In omnibus exhibuistis uos incontaminatos esse negotio. Igitur et si scripsi uobis, non propter eum qui fecit iniuriam, nec propter eum qui passus est, sed ad manifestandam sollicitudinem nostram, quam habemus pro uobis coram Deo. Ideoque consolati sumus. In consolatione  autem nostra, abundantius magis gauisi sumus super gaudio Titi: quia refectus est spiritus eius ab omnibus uobis. Et si quid apud illum de uobis gloriatus sum, non sum confusus: sed sicut omnia uobis in ueritate locuti sumus, ita et gloriatio nostra que fuit ad Titum, ueritas facta est: et uiscera eius abundantius in uobis sunt: reminiscentis omnium uestrum obedientiam, quomodo cum timore et tremore excepistis illum. Gaudeo quod in omnibus confido in uobis.«



EXPOSITIO.

179 Quandoquidem uobis exeuntibus de medio impiorum  eritis mihi in filios et filias etc. Igitur, o karissimi, uos habentes has, id est prefatas promissiones, ut eas apprehendamus, mundemus  nos ab omni inquinamento carnis, et ab omni inquinamento spiritus. Inquinamenta carnis uocat libidinem, ebrietatem et huiusmodi. Inquinamenta spiritus, ut iram, inuidiam, et huiusmodi, que ipsam inficiunt animam sine contagio carnis. Sic nos in utroque mundemus a peccatis: perficientes dehinc sanctificationem, id est, ut malis mundati in uirtutibus perfecti simus. Hoc autem perficientes in timore Dei, id est, non timore hominum ut queramus apparere iusti in facie et non in corde sicut pseudo, sed in timore. Nec tantum penarum, ut per hoc solum modo penas euadamus, sed in timore Dei, ut Deum timeamus offendere, qui timor dicitur caritas. uel aliter littera illa diuiditur: Mundemus nos ab inquinamento carnis: ut sit ibi uersus, et nos  mundati perficientes sanctificationem spiritus, id est, secundum quod docet spiritus, uel illa ratio, uel perficientes sanctificationem spiritus, id est rationis, uel Spiritus sancti. Sententia est eadem. In timore Dei similiter. Et ut mundati perficiatis sanctificationem, capite nos, id est, accipite imitationem nostram. uel ut ibi uersus non sit: uos perficientes sanctificationem, capite nos, id est, imitamini nos sicut dictum est. Nos utique capere debetis, neminem enim uestrum lesimus improperando, quod uel canes essetis, uel huiusmodi: me autem magnificando de genere Abrahe, ut faciunt pseudo. Neminem iterum uestrum corrupimus, peruerse docendo, uel prauo exemplo deprauando, ut iterum pseudo,  qui falsa ueris admiscendo, corrumpunt fidem uestram: prauo etiam uite exemplo. Neminem etiam uestrum circumuenimus, quemadmodum pseudo, qui cum aperte nequeunt extorquere a uobis, fraudulenta seductione, eliciunt magis quam impetrent. Quod autem significo uos corruptos et seductos esse ab illis pseudo: hoc non dico ad condemnationem uestram, id est, ut per hoc intendam condemnare uos, quasi reprobatos a Deo. Quodque non dicam ad condemnationem uestram scire potestis ex eo, quia predixi in hac eadem Epistola, quod uos estis in cordibus nostris, ubi ait: uos estis Epistola nostra scripta in cordibus nostris. Quia si uos condemnatos intenderem, nequaquam in cordibus nostris uos insererem, sed estis in cordibus nostris ad  commoriendum, id est, ut uelim uos mecum commori peccato, ad conuiuendum, id est, ut mecum uiuatis iustitie. uel ita ut perfectioribus loquatur: Estis in cordibus nostris ad commoriendum, ut uelim uos mecum mori in presenti tribulatione, ut sic mecum sitis ad conuiuendum in eternitate: ideo dico capite nos: quia multa fiducia mihi est apud uos de futuris bonis: ut cito suasioni quam facturus sum acquiescatis. Multa etiam gloriatio est mihi pro uobis. Multa enim apud alias Ecclesias glorior de bono correctionis uestre, preferendo uos illis in exemplum. Propterea multa fiducia mihi est apud uos de futuro: iam enim repletus sum consolatione in omni tribulatione, quecunque sit seu facilis, seu difficilis, seu intus, seu foris: nec quoquo modo  consolor de correctione uestra: sed in tantum quod superabundo gaudio: magis enim de uestra correctione gaudeo, quam doleam de omni tribulatione nostra. Dicerent illi: Estne tibi tribulatio? Utique bene dico. Nam alibi et etiam cum uenissemus in Macedoniam: caro nostra non habuit ullam requiem: sed passi sumus omnem tribulationem: foris, id est in corpore erant pugne, dum flagellis affligebant me: et intus, id est in animo erant timores, ne fideles passionibus meis scandalizarentur, et iudicarent me non esse sequendum, quia condemnatum. uel ita: foris, id est ab his 180 qui extra Ecclesiam erant, fidebant mihi pugne, sicut dictum est: intus autem, id est in Ecclesia, erant timores, ne a falsis fratribus seducerentur simplices. Foris et intus  adeo patiebar: sed Deus qui consolatur humiles, id est afflictos, consolatus est nos in aduentu Titi. Gauisus sum enim de receptione fratris qui participaret tribulationibus nostris. Non solum autem in aduentu eius consolatus sum: sed etiam in consolatione qua idem Titus consolatus est in uobis: per hoc solatium eius correctionem uestram intellexi. Et ideo cum de reditu eius gauderem simul consolatus sum: intelligens correctionem uestram in eius solatio. Consolatus est, inquam, me Titus, referens nobis desiderium uestrum, quanto uoto desideraretis aduentum nostrum. Referens etiam fletum uestrum, id est quod lacrymis peccata dilueretis. Referens etiam uestram emulationem, id est indignationem.  qua contra pseudo pro me quem improbant, indignamini. Ita referens hec ut magis modo gauderem de penitentia uestra, quam prius contristatus essem de impenitentia. uel magis gauderem de uestra conuersione, quam dolerem de mea tribulatione. Et hoc nosse debemus, quia cum Apostolus priorem Epistolam per Timotheum misisset Corinthiis, magis ad indignationem moti sunt, quam ad penitentiam, temerarium iudicantes quod Apostolus tanta seueritate auderet eos arguere: quo cognito, Paulus per Timotheum penituit eum scripsisse illis Sed Tito apud Corinthios diutius morante, et Epistolam Pauli sepius relegente, sub admonitione Titi fecerunt fructum dignum penitentie. Quo audito, Apostolus magis gauisus est de penitentia, quam  prius doluisset de impenitentia eorumdem. Quod sic ait: uere per relationem Titi, factum est mihi ut gauderem: quoniam et si contristaui uos in Epistola prius missa, non tamen modo penitet me audita relatione Titi, licet prius peniteret audita relatione Timothei. Prius quidem penituit, uidens quod Epistola illa prius missa contristauit uos ad indignationem: licet ad horam: et ideo uenialius me modo penitet: nunc enim gaudeo, non ideo quia prius contristati estis, sed quia modo contristati estis ad penitentiam. Merito utique gaudeo de uobis ad penitentiam contristatis: nam contristati estis secundum Deum: deserendo mala, adherendo bonis, ita secundum Deum, ut iam in nullo facto ex nobis patiamini detrimentum, quia et ipsa prior contristatio  de qua uerebar, ne uobis fieret ad detrimentum, correcta est secundum Deum. uere in nullo ex nobis patimini detrimentum: nam tristitia uestra, que est secundum Deum, operatur in uobis penitentiam, ualentem uobis in stabilem, id est eternam salutem. Tristitia secundum Deum operatur salutem: sed tristitia seculi, que adhuc in quibusdam est apud uos, qui nolunt contristari ad penitentiam, hec tristitia operatur mortem, id est stabilem perditionem. Hoc congrue inseruit ad deterrendum eos, qui nondum penitebant. uere tristitia secundum Deum operatur penitentiam in salutem: nam operatur sollicitudinem, defensionem, et ceteras partes uere penitentie. Quod sic ait: Ecce enim in euidenti est hoc ipsum tam exiguum ad comparationem  salutis quam operatur: hoc ipsum dico, scilicet contristari uos secundum Deum: ecce quantam sollicitudinem proficiendi semper in melius operatur in uobis. Ista scilicet que sequuntur copulatiua sunt, ualentia tantum ad ornatum orationis. Operatur etiam in uobis defensionem: quia iam zelum Dei habentes defenditis me contra pseudo, qui me improbant. Operatur etiam indignationem, grauiter enim indignamini contra eos, qui seduxerunt uos. Operatur etiam timorem. Timidi enim semper estis, ne in laqueum recidatis. Operatur etiam desiderium. Desideratis enim appetitum bonorum, et emulationem, id est imitationem iustorum. Operatur etiam uindictam. Si quis enim in Ecclesia uestra delinquit,  statim per iniunctam penitentiam uindicatis culpam 181 eius. Et ut breuiter bona uestra colligam, in omnibus exhibuistis uos esse incontaminatos negotio, id est religioni ecclesiastice. uel incontaminatos esse a negotio seculari, id est a peccato. Et quia in omnibus uos incontaminatos exhibuistis, igitur nunc apparet intentio mea quam habui in priori epistola, quia etsi scripsi uobis, non tamen propter eum solum qui fecit iniuriam, ducendo uxorem patris, nec iterum propter eum solum scripsi qui passus est iniuriam, tractus ad seculares iudices: sed scripsi ad manifestandam sollicitudinem nostram, quam sollicitudinem habemus pro uobis: et hoc coram Deo, id est in beneplacito Dei: hoc enim bene placet Deo ut de salute uestra sollicitus sim. uel hoc dico coram Deo, id est teste Deo, qui conscientiam  meam nouit. Cum enim Paulus de fornicatore illo ageret, non ad illum dirigebat sermonem, sed ad totam Ecclesiam, intendens ne unius pollutione multi inficerentur. Et quia sollicitudo nostra pro uobis habita nunc manifestata est, quia completa, ideo sumus consolati. In consolatione autem nostra gauisi sumus, et de correctione uestra, et de gaudio Titi abundantius, quam doluissem prius de peccatis uestris, uel de tribulationibus meis. Et cum de correctione uestra et gaudio Titi abundantius consolaremur, tamen magis abundantius gauisi sumus super gaudio Titi, quam de correctione uestra. Similis positio. uirgilius doctior est Horatio et Lucano: magis tamen doctior Lucano, quam Horatio. Ideo Apostolus magis de gaudio Titi, quam  de correctione Corinthiorum gauisus est: quia si non esset gaudium Titi, nec eos correctos esse crederet. Ideo etiam quia nisi Titus de hoc gauderet, exanimatus ex toto deficeret: quod nec in Ecclesia Corinthiorum, nec alibi laborare uellet. Unde ipse uel causas ponit: ideo magis gauisus sum super gaudio. Titi: quia spiritus eius refectus est ab omnibus uobis, etiam ab incorrectis, de quibus spem bonam habet corrigendi per eos, qui iam bene correcti sunt: qui spiritus penitus deficeret ab instructione, si Corinthios incorrigibiles inueniret. Et ideo etiam magis de gaudio Titi: quia sicut apud illum Titum gloriatus sum de uobis, o Corinthii: cum enim reformidaret uenire ad uos, accusans inhumanitatem uestram, dicebam uos benignos esse, eumque  honorifice recepturos. Si quid, inquam, gloriatus sum de uobis, non sum confusus in hoc: quia sicut ei predixi, tales uos inuenerit; et ideo me dixisse non erubui: sed gloriatio nostra que fuit habita ad Titum de uobis, ita facta est ueritas, sicut dum apud uos essemus, omnia locuti sumus uobis in ueritate, id est sicut manens apud uos uera dixi uobis de aliis: sic modo uera dixi Tito de uobis. Et ideo adhuc magis de gaudio Titi: quia uiscera eius abundantius modo sunt in uobis correctis, quam prius in incorrectis. Eius Titi dico reminiscentis obedientiam omnium uestrum, id est quam deuote sibi obedistis, et nobis: reminiscentis etiam, quomodo excepistis eum cum timore animi et tremore corporis, scilicet in omni  reuerentia. Et uidens quomodo digne excepistis eum, gaudeo quod confido in uobis, non tantum in hac re, sed etiam in omnibus quecunque mandauero exsequendis.



CAPUT uIII.

»Notam autem facimus uobis, fratres, gratiam Dei, que data est in Ecclesiis Macedonie: quod in multo experimento tribulationis abundantia gaudii ipsorum fuit: et altissima paupertas eorum abundauit in diuitias simplicitatis eorum. Quia secundum uirtutem testimonium illis reddo, et supra uirtutem uoluntarii fuerunt: cum multa exhortatione obsecrantes nos gratiam, et communicationem ministerii, quod fit in 182 sanctos. Et non sicut sperauimus, sed semetipsos dederunt, primum Domino: deinde nobis per uoluntatem Dei,  ita ut rogaremus Titum, ut quemadmodum cepit, ita et perficiat in uobis, etiam gratiam istam. Sed sicut in omnibus abundatis fide, et sermone, et scientia, et omni sollicitudine, insuper et caritate uestra in nos, ut et in hac gratia abundetis. Non quasi imperans dico, sed per aliorum sollicitudinem etiam uestre caritatis ingenium bonum comprobans. Scitis etiam gratiam Domini nostri Iesu Christi: quoniam propter uos egenus factus est, cum esset diues: ut illius inopia uos diuites essetis. Et consilium in hoc do. Hoc enim uobis utile est: qui non solum facere, sed et uelle cepistis ab anno priore. Nunc uero et facto perficite, ut quemadmodum promptus est animus uoluntatis; ita sit et perficiendi ex eo quod habetis. Si enim  uoluntas prompta est, secundum id quod habet accepta est, non secundum id quod non habet. Non enim ut aliis sit remissio, uobis autem tribulatio, sed ex equalitate in presenti tempore, uestra abundantia illorum inopiam suppleat: ut et illorum abundantia uestre inopie sit supplementum, ut fiat equalitas sicut scriptum est: Qui multum, non abundauit, et qui modicum, non minorauit . Gratias autem ago Deo, qui dedit eamdem sollicitudinem pro uobis in corde Titi: quoniam exhortationem quidem suscepit; sed cum sollicitior esset, sua uoluntate profectus est ad uos. Misimus etiam cum illo fratrem nostrum, cuius laus est in Euangelio per omnes Ecclesias. Non solum autem, sed et ordinatus est ab Ecclesiis comes peregrinationis  nostre in hanc gratiam, que ministratur a nobis ad Domini gloriam, et destinatam uoluntatem nostram: deuitantes hoc, ne quis nos uituperet in hac plenitudine que ministratur a nobis in Domini gloriam. Prouidemus enim bona, non solum coram Deo, sed etiam coram hominibus. Misimus autem cum illis et fratrem nostrum, quem probauimus in multis sepe sollicitum esse: nunc autem multo sollicitiorem, confidentia multa in uos, siue pro Tito, qui est socius meus et in uobis adiutor; siue fratres nostri, Apostoli Ecclesiarum, glorie Christi. Ostensionem ergo que est caritatis uestre, et nostre glorie pro uobis, in illos, ostendite in faciem Ecclesiarum Dei.«



EXPOSITIO.


In hoc enim uno quomodo de futuro facturi sitis intelligo. Nunc de collectis de quibus in prima Epistola compendiose dixerat, diffusius admonet: suadens eis et exemplo aliarum Ecclesiarum, et multis inductionibus. Littera superius iungitur: Cum uenissemus in Macedoniam, caro nostra non habuit requiem: sed licet in primis requiem non haberemus, tamen Deus in Ecclesiis Macedonie dedit pacem et gratiam. Quod sic ait: Notam facimus uobis, fratres, gratiam Dei, que data est in Ecclesiis Macedonie. Gratiam Dei digno nomine uocat eleemosynas: intelligens maiorem esse gratiam Dei ministrandi pauperibus, quam sint genera linguarum, et quedam alie gratie. De hac gratia facio uobis notum,  quod in multo experimento tribulationis: multas enim et acres tribulationes experte sunt Ecclesie Macedonum. In multo, inquam, experimento tribulationis fuit abundantia gaudii ipsorum, id est abunde gauisi sunt: quia pro Christo contumeliam pati digni habiti sunt, et paupertas ipsorum. Infideles enim pauperabant fideles. Paupertas, inquam, ipsorum altissima, id est maxima. uel altissima, id est dignissima. Paupertas, inquam, abundauit: quia quanta plus dederunt, tanto pauperiores effecti sunt. Abundauit dico in diuitias eorum: quia licet pauperes essent in habendo, diuites tamen erant in administrando eleemosynam. In diuitias dico, simplicitatis eorum. In simplicitate enim dabant, non putantes se propterea liberius posse peccare. Abundauit  utique in diuitias: quia fuerunt uoluntarii secundum uirtutem et supra uirtutem. Secundum uirtutem dare est 183 que sibi necessaria sunt, primum retinere, deinde quod superabundat in pauperes erogare. Supra uirtutem dare, est nichil sibi penitus reseruare. Et quod secundum uirtutem et supra uirtutem uoluntarii fuerunt, inde reddo illis testimonium: nec coacti a nobis, sed obsecrantes nos, id est per quecunque sacra adiurantes, cum multa exhortatione, dicentes: Ne sollicitus sis de nobis, quia laboriosi sumus, et de labore nostro  bene sustentabimur. Obsecrantes utique nos accipere gratiam, id est eleemosynas, ab ipsis, et communicationem, id est res suas, quas omnibus communicare intendebant.  Communicationem dico ministerii, id est administrationis: quod ministerium sit deferendum in sanctos, qui erant Hierosolymis.

Hic notandum quod de abundantia nostra prius sustentandi sunt sancti; de eo autem quod residuum fuerit, quicunque egentes. Obsecrauerunt utique nos: et non fecerunt sicut sperauimus, id est non hoc animo ut uitia eorum multa pateremur, sed primum dederunt semetipsos Deo, emendantes uitia. Deinde dederunt se nobis, sumptus offerendo fratribus: et hoc per uoluntatem Dei. Hoc enim uult Deus: prius seipsum, postea sua deuouere: ita dederunt ut rogaremus Titum ut, quemadmodum bene cepit, ita etiam perficiat in uobis alias gratias: et etiam istam  gratiam, exemplo Ecclesiarum Macedonie. Non solum rogauimus Titum ut hanc gratiam perficeret in uobis, sed etiam ut per eum abundetis in hac gratia. Perficere ad Titum: Abundare, pertinet ad Corinthios. uel ita: Non tantum rogauimus Titum perficere hoc in uobis; sed etiam ego ipse rogo uos ut, sicut abundatis in omnibus gratiis  sanam enim fidem, et bonis operibus abundantem habetis, abundatis etiam in sermone et scientia, quia expeditum sermonem ad exhortandum habetis, et scientiam ad intelligendum; abundatis etiam in omni sollicitudine: omni enim studio solliciti estis ut melius et melius operemini; abundatis in caritate, id est in dilectione uestra extensa in nos  sic rogo ut etiam in hac gratia eleemosynarum abundetis.  Et hoc non dico quasi imperans, id est non de hac re preceptum constituo: ne, si forte non obtemperatis imperio, rei essetis inobedientie. Non utique ex imperio dico: sed dico hoc comprobans ingenium, id est rationem cum uoluntate. Debetis enim rationabiliter pensare quod detis, scilicet temporalia; et quid pro his recepturi sitis, scilicet eterna: et cum ratione debet esse uoluntas libentissime dandi, comprobans, inquam, bonum ingenium etiam uestre caritatis per sollicitudinem aliorum, id est per hoc quod solliciti estis supplere inopiam indigentium fratrum. uel comprobans caritatem uestram per sollicitudinem aliorum, id est per hoc quod Titum et alios discipulos de uobis facio sollicitos.

Et utique debetis abundare in hac gratia, nam uos  scitis gratiam Domini nostri Iesu Christi; quoniam, id est quod, cum esset diues, id est Deus in diuitiis omnipotentie sue, qui eternus erat, propter nos saluandos factus est egenus in tempore. Nec diues fieri uoluit; sed factus est egenus, id est in omni egestate carnis uiuens, preter egestatem iustitie. Ideo factus est egenus, ut inopia, id est merito inopie illius uos essetis diuites iustitie. Et in hoc quod benignitatem Domini Iesu circa uos exhibitam uobis recordor, in hoc utique do uobis consilium salutis. Et bene dico consilium. Hoc enim  utile est uobis: qui non solum cepistis facere, sed etiam incepistis uelle a priore anno.

Nota quod prius facere, postea augmentat uelle;  facere enim non sufficit, nisi ex uoluntate; sed uelle sufficit licet non sit copia faciendi. Cepistis olim uelle; nunc uero perficite id uoluntate et facto, ita ut quemadmodum promptus est animus, id est discretio uoluntatis 184  ita fit promptus animus perficiendi. Et licet ita suadeam, perficiendi tamen dico ex eo, id est secundum hoc quod habetis, et ministrare fratribus ferre potestis. Ideo dico ex eo quod habetis, quia, si uoluntas uestra prompta est ad dandum, secundum id quod habet, in hoc utique accepta est Deo, non solum in eo si dederit secundum id quod non habet. Quod ait secundum id quod habet, et quod non habet, idem est quod ait superius secundum uirtutem et supra uirtutem. Qui enim necessaria sibi reseruat,  et ea que superabundant, erogat, hic secundum quod habet dicitur dare; qui uero nichil sibi retinet, sed omnibus erogatis nudus nudam crucem sequitur, hic dat secundum id quod non habet. Sed quia huius perfectionis non uidit eos capaces, hortatur ad id quod leuius est. Opponeret aliquis: Cogis nos dare, ut, aliis de nostro ditescentibus, nos postea egeamus. Minime; sed secundum quod habetis, et non secundum id quod non habetis; ego enim non impero hoc ut per uestra data sit remissio aliis, et remissi torpescant otio, uobis autem inde sit tribulatio, unde illis remissio. Hoc quidem non impero, sed hoc rogo ut uestra abundantia, que est in temporalibus, suppleat inopiam illorum in presenti tempore; et hoc fiat ex equalitate, non ut illis tantum  detis quantum uobis reseruabitis; sed tantum unde equaliter ut uos securi sitis ab egestate.

Ideo abundantia uestra suppleat illorum inopia, ut etiam abundantia illorum, perfectorum que est in uirtutibus, sit supplementum uestre inopie. Qui si diuites estis terrenorum, inopes estis celestium. Suppleat, dico, ita ut uicissim suppleti fiat equalitas illis in eterno bono; ut, quemadmodum sancti in hoc mundo participant fructibus laborantium, sic in futuro hi qui modo ministrant sanctis, participent remunerationem eorum. Nec ita dico fiat equalitas, ut tantum accipiant imperfecti quantum perfectiores, sed in hoc equalitas, quod singuli singulos nummos accipient, id est perfectam et sufficientem beatitudinem. Ideo non statutum fuit  ut alii hominum laborarent, alii orationi uacarent, ut oratores sustentarentur aliorum labore, laboratores uero saluarentur eorum oratione. Fiat, dico, equalitas, sicut scriptum est figuratiue de futura equalitate: qui multum habuit, non abundauit super modice habentem: et qui modicum habuit, non minorauit, id est, non habuit minus eo qui multum collegit. Qui enim multum habet de gloria celesti, non sic abundat ut is qui minus habet indigeat: sed utrique et multum et modicum habenti equalis est abundantia: quia utrique quod satis est, licet tamen differentia sit illis in gloria. Hoc ad litteram scriptum est de manna, quod colligebant Iudei; quia qui multum collegerat, licet amplius quam  plenum gomor, non plus habuit quam gomor: et qui minus collegerat quam gomor, non minus habuit quam plenum gomor .

Dixi superius quod rogaui Titum. De hoc autem gratias ago Deo, qui dedit in corde Titi eamdem sollicitudinem pro uobis, quam et in corde meo. Eamdem bene dico, quoniam ipse quidem bene suscepit exhortationem pro uobis factam, sed etsi benigne suscepit, tamen profectus est ad uos cum esset sollicitior de uobis, sua uoluntate quam mea exhortatione. Misimus etiam cum illo scilicet Tito, fratrem nostrum: laus cuius est in Euangelio. Hunc fratrem alii dicunt Lucam, alii Barnabam. Si Lucam dicimus, laus cuius est in scribendo Euangelio; si Barnabam, ita laus cuius est in predicando Euangelio  per omnes Ecclesias. Omnis enim Ecclesia laudat eum. Non solum autem laudatur in Euangelio, sed etiam ab Ecclesiis ordinatus est comes nostre peregrinationis. Hoc magis de Barnaba uidetur dicere: quem cum Paulo fratres qui erant Hierosolymis miserunt in gentes ad predicandum Spiritu sancto dicente illis: »Segregate mihi Barnabam et Saulum in opus quo assumpsi eos .« Peregrinationis ideo dicit; cum enim a Iudea mittitur in gentes, exit patriam, et ad loca peregrina transit. Comes, dico, factus 185 in hanc gratiam eleemosynarum similiter predicandam, que gratia a nobis recipientibus, a uobis ministratur sanctis qui sunt Hierosolymis; de quo gaudere debetis, quia ministratur ad gloriam Domini. Et uere Deus in hac administratione  glorificatur; et, ut de gloria Domini sileam, si non esset aliud, ministrare deberetis ad complendam uoluntatem nostram, doctrina cuius filii Dei estis.

uoluntatem dico utique sequendam, quia destinatam, id est in hoc uelle ordinatam Deo. Deus enim me sic uelle disposuit. Misimus Titum et cum illo alium fratrem, deuitantes hoc ne quis nos uituperet in hac plenitudine eleemosynarum, que a nobis ministratur sanctis in Hierosolymis. Ideo Paulus tot idoneos testes mittebat ad accipiendas collectas, ne, si per suspiciosam personam hoc faceret, uituperarent eum, dicentes quod de copia eleemosynarum in suos usus retineret. Dico ne quis nos uituperet, et bene; nam nos sic facientes prouidemus bona non  solum coram Deo, sed etiam coram omnibus hominibus. Nemo enim aliquid uituperabile poterit suspicari, ubi tot idoneos testes uiderit. In hoc uerbo Pauli concipitur quod qui se talem exhibet ut de eo sinistra possit oriri suspicio, etiam si non sit reus inde, peccat tamen, dum, per negligentiam suam minus prouide agens, in fratre suscitat culpam. Cum Tito autem et cum illo alio fratre misimus etiam fratrem nostrum quem in multis probauimus, et sepe sollicitum esse de uobis. Hunc fratrem non nominat; sed credimus hunc esse Apollo, episcopum eorum, qui, in prima Epistola rogatus a Paulo, noluit ire , audiens illos adhuc incorrectos; sed nunc audito per Titum quod essent correcti, reuertitur ad illos. Dico eum fuisse sollicitum;  sed sciatis nunc multo sollicitiorem esse de uestra salute, confidentia multa habita in uobis, siue pro Tito qui commendauit correctionem uestri illi, siue pro his qui sunt fratres nostri, id est et pro Tito et pro his. Pro Tito dico, qui est socius meus in omnibus, et maxime adiutor in uobis, et pro his qui sunt fratres nostri apostoli, id est legati Ecclesiarum glorie Christi, id est ad predicandum gloriam Christi. Et quia tam probatas personas ad uos misimus. Ergo ostendite in illos caritatem uestram, et  ostendite in illos ostensionem que ostensio est caritatis uestre. Si enim uos ingratos exhibueritis, palam erit uos ex timore quod in peccatis eratis, et non ex caritate ministrasse Tito et aliis; sed benignitas uestra nunc ad istos exhibita erit  ostensio uestre caritatis, quia approbabit uos ex caritate fecisse quod prius fecistis. Ostendite etiam ostensionem nostre glorie habite apud illos pro uobis; multum enim gloriatus sum et promisi quod honorifice eos suscipietis. Ostendite dico in facie ceterarum Ecclesiarum, ut uos sitis facies et forma, quorum similitudini imprimantur alie Ecclesie.



CAPUT IX.

»Nam de ministerio que fit in sanctos, ex abundanti est mihi scribere uobis. Scio enim promptum animum uestrum, pro quo de uobis glorior apud Macedones; quoniam et Achaia parata est ab anno preterito, et uestra emulatio prouocauit plurimos. Misimus autem fratres, ut ne quod gloriamur de uobis  euacuetur in hac parte, ut quemadmodum dixi, parati sitis; ne cum uenerint Macedones mecum, et inuenerint uos imparatos, erubescamus nos, ut non dicamus [al., dicam] uos in hac substantia. Necessarium ergo existimaui rogare fratres, ut preueniant ad uos et preparent repromissam benedictionem hanc paratam esse, [al., sic] quasi benedictionem, non quasi auaritiam. Hoc autem dico: Qui parce seminat, parce et metet; et qui seminat in benedictionibus, de benedictionibus et metet; unusquisque prout destinauit in corde suo, non ex tristitia aut ex necessitate. »Hilarem enim datorem diligit Deus .« Potens est autem 186 Deus omnem gratiam abundare facere in uobis, ut in omnibus semper omnem sufficientiam  habentes, abundetis in omne opus bonum, sicut scriptum est: Dispersit, dedit pauperibus, iustitia eius manet in seculum seculi . Qui autem administrat semen seminanti, et panem ad manducandum prestabit. Et multiplicabit semen uestrum, et augebit incrementa frugum iustitie uestre, ut in omnibus locupletati abundetis in omnem simplicitatem, que operatur per nos gratiarum actionem Deo. Quoniam ministerium huius officii non solum supplet ea que desunt sanctis, sed etiam abundat per multas gratiarum actiones in Domino per probationem ministerii huius, glorificantes Deum in obedientia confessionis uestre in Euangelio Christi et simplicitate communicationis uestre in illos et in omnes; et in ipsorum  obsecratione pro uobis, desiderantium uos propter eminentem gratiam Dei in uobis. Gratias ago Deo super inenarrabili dono eius.



EXPOSITIO.

Ut caritatem uestram in illos ostendatis, admoneo. Nam scribere uobis de ministerio, id est de collectis illis, quod ministerium sit transferendum in sanctos, de hoc, inquam, scribere est mihi ex abundanti, id est superfluum iudicaui. Propterea ex abundanti, quia scio animum uestrum promptum esse ad ministrandum; pro quo scilicet quia parati estis, glorior de uobis ita in caritate diffusis, apud Macedonas, dicens. Quoniam non solum Corinthus, sed etiam tota Achaia sub Corintho, parata est mini  strare sanctis ab anno preterito, et sic uestra emulatio, id est imitatio prouocauit plurimos ad idem faciendum. uidendum est quanta subtilitate Paulus in primis, exemplo Macedonum, inducat Corinthios, nunc e conuerso Macedonas exemplo Corinthiorum. Et licet animus uester promptus sit, tamen misimus ad uos hos fratres; ut quod gloriamur apud alios de uobis, ne euacuetur, id est non destruatur in hac parte, id est in parata administratione. Misimus, inquam, ut, quemadmodum in alia epistola dixi parati sitis, ne, cum Macedones mecum uenerint ad uos, et inuenerint uos imparatos, erubescamus nos in hac substantia, id est eleemosyna non preparata. Nos dico erubescamus ut non dicamus quod uos erubescatis, qui utique si imparati estis, merito erubescetis.  Eleemosynam uocat substantiam: quia per eam subsistimus in presenti. Et quia uos imparatos nolui, ergo existimaui necessarium rogare hos fratres, ut preueniant me ad uos, et uos preparent benedictionem eleemosynarum, non parandam cum uenero, sed esse paratam: hanc benedictionem dico repromissam a uobis; uidete ne in promisso infideles sitis. Preparent dico, benedictionem, sic, quasi benedictionem, id est largam donationem, et non quasi auaritiam. Si enim modicum dant, magis auaritia iudicabitur quam donum. uolo ut ipsi preparent; ego etiam propria uoce hoc ipsum dico; et admoneo ut affluenter detis, quia qui parce seminat, id est qui auare eleemosynam dat, metet quidem, id est remunerabitur, sed parce. Seminare dicit eleemosynam  dare, quia, sicut ille qui seminat, ad presens perdit quod in futuro multiplicatum recipiat, sic qui dat eleemosynam, ad presens perdit quod centuplicatum colliget in gloria.

Qui seminat parce, metet parce: et qui seminat in benedictionibus, id est in affluentia dandi, hic utique metet de benedictionibus, id est de copiosis remunerationibus. Et, licet adeo affluenter dare suadeam, tamen unusquisque tribuat prout destinauit, id est sicut posuit in corde suo, id est ex arbitrio proprie uoluntatis. Non tribuens ex tristitia, ut doleat se tribuere. Aut ex necessitate coacta uoluntate tribuat. Posset enim coactus uelle, tamen sine tristitia. Non, inquam, ex necessitate, sed ex hilaritate. Hilarem enim datorem diligit Deus, qui hilaris hilare donum  tribuit. Supponit causas quare hilariter dandum sit, quia temporalibus 187 bonis preterea uirtutibus in presenti; in futuro celesti gloria merito eleemosyne abundabit, dicens: Date in hilaritate, quia potens est Deus abundare facere in uobis omnem gratiam, id est et copiam temporalium, et uirtutes, et futuram gloriam, ita ut uos semper habentes omnem sufficientiam; et in omnibus, id est in singulis his gratiis. Habentes, inquam, omnem et in omnibus desiderio harum gratiarum abundetis in omne opus bonum ut eleemosynam et copiose et hilariter, iterum tam in uestitu quam in uictu sine omni querela tribuatis. Abundetis, dico, in hoc opus bonum, sicut scriptum est in psalmo de eleemosynario iusto . Dispersit, id est non uni, sed diuersis sua bona distribuit, nec intentione recipiendi; sed dedit, nec eis qui non egerent, sed pauperibus et ideo iustitia, id est meritum iustitie, eius permanet in eternum.

Opponeret aliquis: Malo mihi in futurum reseruare quam modo dispergere, et in tempore egestatis indigere. Contra hoc Paulus exponens etiam quid supra intellexerit, dicens omnem gratiam. Debetis utique abundare in omne opus bonum, quia ille qui administrat semen seminanti, id est res temporales eleemosynam danti; ille etiam prestabit panem in sequenti anno, non ad superfluitatem, sed ad manducandum. Multiplicabit etiam semen uestrum, ut affluenter habeatis ad iterandas eleemosynas. Ecce  gratia in temporalibus. Augebit etiam merito eleemosynarum frugem, id est meritum iustitie uestre in uobis habite sine aliqua distributione eleemosynarum. Augebit, inquam, incrementum frugum iustitie uestre, accrescere faciens meritum priuate iustitie per meritum eleemosyne; ita augebit, ut uos locupletati in omnibus, et in multiplicatione seminis, et incremento iustitie abundetis merito in omnem simplicitatem, id est in perfectam et simplicem erogationem. Nunc iterum subdit plura bona de eleemosynis prouenientia, dicens: Que simplicitas operatur per nos actionem gratiarum Deo, quia de administratione uestra gratias agimus Deo, ecce unum bonum: Et merito gratias, quoniam ministerium huius officii, id est ministratio uestre simplicitatis non  solum supplet ea que desunt sanctis, sed etiam abundat in Domino, id est in gloria Domini actione gratiarum facta per multos. Abundat etiam per probationem ministerii huius, quia omnes approbant et magnificant huiusmodi ministrationem. Per multos, dico, glorificantes Deum in obedientia confessionis uestre, id est in eo quod fidei confessionem fecistis in Euangelio Christi cui creditis, et in obedientia, quia fidem habentes confitemini et statim Christo obedistis. Glorificantes etiam Deum in simplicitate communicationis, id est in eo quod simpliciter que propria sunt communia facitis. Communicationis dico facte in illos sanctos et in omnes. Glorificantes etiam in obsecratione ipsorum quibus ministratis. Obsecratione dico facta pro uobis: Ipsorum  dico desiderantium uidere uos. Non pro eo quod temporalia ipsis datis, sed propter gratiam Dei quam sciunt eminentem esse in uobis. Et quia tot bona de hac administratione consequuntur, ideo gratias ago Deo super, id est de dono eius quod uobis contulit, scilicet gratiam eleemosynarum. Dono, dico, enarrabili, id est ut omnibus enarretur in exemplum. uel dono inenarrabili, enarrari enim nequeunt quot bona de hoc dono proueniant.



CAPUT X.

»Ipse autem ego Paulus obsecro uos per mansuetudinem et modestiam Christi, qui in facie quidem humilis sum inter uos, absens autem  confido in uobis. Rogo autem uos, ne presens audeam, per eam confidentiam qua existimor audere in quosdam, qui arbitrantur 188 nos tanquam secundum carnem ambulemus. In carne enim ambulantes, non tamen secundum carnem militamus. Nam arma militie nostre non carnalia sunt, sed potentia Deo ad destructionem munitionum, consilia destruentes, et omnem altitudinem extollentem se aduersus scientiam Dei, et in captiuitatem redigentes omnem intellectum in obsequium Christi, et in promptu habentes ulcisci omnem inobedientiam, cum impleta fuerit uestra obedientia. Que secundum faciem sunt uidete. Si quis confidit Christi se esse, hoc cogitet iterum apud se, quia, sicut ipse Christi est,  ita et nos. Nam et si amplius aliquid gloriatus fuero de potestate nostra, quam dedit nobis Dominus in edificationem, et non in destructionem uestram, non erubescam. Ut autem non existimer tanquam terrere uos per Epistolas, quoniam quidem Epistole, inquiunt, graues sunt et fortes, presentia autem corporis infirma, et sermo contemptibilis; hoc cogitet qui eiusmodi est, quia quales sumus uerbo per Epistolas absentes, tales et presentes in facto. Non enim audemus inserere aut comparare nos quibusdam, qui se ipsos commendant; sed ipsi nobis nosmetipsos metientes, et comparantes nosmetipsos nobis. Nos autem non in immensum gloriabimur, sed secundum mensuram regule quam mensus est  nobis Deus , mensuram pertingendi usque ad uos. Non enim quasi non pertingentes ad uos, superextendimus nos. Usque ad uos enim peruenimus in Euangelio Christi, non in immensum gloriantes in alienis laboribus, spem autem habentes crescentis fidei uestre, in uobis magnificari secundum regulam nostram; in abundantia etiam in illa que ultra uos sunt, euangelizare, non in aliena regula in his que preparata sunt gloriari. »Qui autem gloriatur, in Domino glorietur .« Non enim qui seipsum commendat, ille probatus est; sed quem Deus commendat.«



EXPOSITIO.

Postquam de gratia eleemosynarum multiplici  commendatione correctos sufficienter admonuit, transit ad increpandum incorrectos, qui adhuc pseudo preferebant sibi; quos pseudo plurimum hic deprimit, auctoritatem suam multipliciter et idonee commendans. Non ut per hoc querat gloriam suam, sed hoc solum intendit ut, uilificatis pseudo, Corinthii non ultra adhereant, sibique tam gloriose commendato exinde gaudeant adherere. Littera sic iungitur: uos bene correctos de gratia eleemosynarum adhortor; uos autem incorrectos hoc non admoneo, quos gratie Dei indignos scio; sed obsecro, id est per quecunque sacra adiuro uos ipse ego Paulus.

Nota quod ait ipse ego. Dicebant enim Corinthii quod, quandiu Paulus presens fuit, illis humiliter  satis, et non ad lesionem alicuius quidquam locutus fuit, timens fortassis; nunc uero absens imperiose minabatur eis, ac si potestatem imperialem haberet in eos. Propterea ait: Ego ipse Paulus nunc imperiose agens, qui olim humiliter, obsecro uos per mansuetudinem et modestiam Christi. Mansuetudinem dicit, ubi gratis sine iudicio omnia dimisit. Modestiam dicit, quia cum ageret iudicio, modeste iudicabat, condiens equitatem misericordia. Per mansuetudinem utique et modestiam Christi obsecro uos ego Paulus, qui humilis quidem, et omnia patiens existimor fuisse inter uos; que humilitas quidem, secundum quod opinamini, in facie fuit, et non in corde: simulabam enim extra humilitatem intus fouendo superbiam. Dum presens fui secundum uos  humilis eram; sed modo absens confido, id est confidenter et imperiose ago in uobis, quod quasi non auderem in aliis Ecclesiis. Non solum quasi postulans obsecro, sed quasi rem debitam exigens rogo, ne presens audeam, id est: sic uos corrigere studeatis, ne, cum presens fuero, audeam, id est secundum uos audacter presumam. Audeam dico in, id est contra, quosdam adhuc incorrectos agere per eam confidentiam, id est tam confidenter et potestatiue, qua confidentia existimor a quibusdam absens per epistolam audere.

189 Contra quosdam dico, qui arbitrantur tanquam nos ambulemus secundum carnem. Ambularet Paulus secundum carnem, si uel amore temporalium, que ab eis acciperet, parceret eisdem. uel si male  sibi conscius timeret pati pro Christo. Bene dixi tanquam; nos enim uere non militamus secundum carnem. Militiam uocat suam predicationem. Diceret aliquis: Tu quidem aliquid singulare donum Dei habes: quo ita possis egredi carnem: quod donum quia non habemus, necesse est carnem sequi. Contra hoc ait: Non militamus secundum carnem. Nos utique ambulantes in carne; similiter enim ut uos onus carnis patimur; et tamen eam superamus. uere non militamus secundum carnem: nam arma militie, id est predicationis, et omnis uite nostre, non sunt carnalia. Arma militie uocat miracula, per que predicationem suam confirmabat. Arma dicit etiam uirtutes, et quecunque bona opera. Arma militie nostre non sunt carnalia: si enim carnem sequeremur,  profecto arma illa statim nos desererent; sed arma nostra sunt potentia Deo, id est per Deum, uel ad gloriam Dei. Potentia sunt ad destructionem munitionum; ut facile per hec arma destruamus quaslibet munitissimas hereses, uel philosophicas rationes. uere arma nostra sunt potentia destruere. Nam etiam in actu sumus destruentes: ubi actus est, potentia abesse nequit. Littera tamen ibi iungitur. Non militamus secundum carnem; nos, dico, destruentes consilia, id est exquisitas rationes. Destruentes etiam omnem altitudinem physicalis scientie, extollentem se aduersus scientiam Dei; ut illos qui per nature legem opponunt non potuisse uirginem parere, mortuum resurgere; nec solum destruentes,  sed etiam redigentes omnem intellectum cuiuscunque infidelitatis in captiuitatem, quia superatis infidelibus deponunt iugum diaboli, et captiuant se sub iugo Christi. Redigentes utique in captiuitatem ducendo eos in obsequium Christi: ut qui prius male obsequebantur diabolo, amodo bene obsequantur Christo. Quod ait omnem intellectum, omnem altitudinem, non quod singulos infideles conuerterit, sed quia de omni genere infidelitatis aliquos ad fidem traxit. Redigentes quidem in obsequium Christi: quod si aliqui sunt nolentes redigi, sumus habentes in promptu ulcisci omnem inobedientiam, id est apostolica auctoritate omnem inobedientem damnare. In promptu hoc habet, quia nec conscientia mala eum reuocat, nec temporali munere  seducitur. Diceret aliquis: Quandoquidem in promptu habes ulcisci, quare ergo non ulcisceris? Ulciscar utique, non tamen modo, sed cum impleta fuerit uestra obedientia, id est, cum separauero de medio malorum per patientiam exspectationis eos qui de uobis obedituri sunt fidei ex uoluntate.

Diligenter intuenda est subtilis modestia Pauli, qui ultionem reproborum differt, uidens in hac sua exspectatione electorum salutem. Si enim inultos pateretur reprobos, atque hac causa reus esset, hos tamen benigne patiendo iudicat, ne cum lolio frumentum eradicet. Quia non secundum carnem militemus, probaui per hoc quod destruimus altitudinem mundane scientie, et rebelles captiuamus in obsequium Christi; que rationes non adeo  uidentur singulis; sed modo uidete et cognoscite idem, scilicet, quod non ambulamus secundum carnem. uidete, inquam, per ea que sunt secundum faciem, id est que sunt secundum corporalem uisionem, et sine omni obstaculo uideri possunt. uel ita: Illos qui secundum faciem sunt, id est qui in facie se bonos simulant: intrinsecus autem lupi sunt, illos modo uidete. Si quis pseudo, confidit non Deo sed sibi: presumptor enim est non electus; si quis, inquam, confidit sibi se esse Christi, id est quod ipse sit apostolus Christi, non hoc solum, sed hoc iterum similiter cogitet; nec inaniter, sed apud se, subtiliter discutiens: quia sicut et ipse Christi est discipulus, ita et nos sumus. uere 190 sicut ipse est Christi, ita et nos. Nam nos sumus ita amplius  eo. Quod sic ait: Si aliquid amplius fuero gloriatus de potestate nostra, qua incorrectos ab Ecclesia separare possum, et de ceteris apostolice potestatis: quam potestatem dedit mihi Dominus, sed uobis pseudo non dedit: utique mihi dedit in edificationem uestram, id est ut uos in fide et uirtutibus edificarem, et non dedit in destructionem uestram, sicut male opinantur quidam, scilicet me destructorem Ecclesie: si, inquam, amplius gloriatus fuero, non erubescam inde; quia gloria mea uere maior est.

Opponeret aliquis: Cum debeas edificare, et non destruere, noli impatienter nos cogere, ne forte potius destruas quam edifices. Contra hoc Paulus:  Licet mihi opponatis quod, cum debeam edificare, destruam; tamen scitote quia quales sumus per epistolas absentes, tales erimus presentes in facto; et hoc ideo ut non existimer tanquam terrere uos absens per epistolas. Tanquam terrere bene dicit: quia si minaretur absens quod implere formidaret presens, hoc utique non esset terrere, sed tanquam terrere. Existimer ideo dico, quoniam quidem ipsi inquiunt. Epistole Pauli graues sunt, id est ponderose et multe seueritatis; et fortes, id est fortitudinem et quoddam imperium minitantes, sed presentia corporis eius infirma est. Contra hoc quod ait, fortes, et sermo presentie eius fuit contemptibilis, id est humilis satis et rudis: nunc autem grauis: ut, inquam, non existimer tanquam terrere uos: hoc cogitet qui huiusmodi  est, id est qui me dicit contemptibilem et infirmum. Cogitet, inquam, quia quales sumus absentes, in uerbo per epistolas misso, tales erimus etiam presentes, non solum in uerbo, sed etiam in facto; quia quod per epistolam minamur, idem uerbo et opere presentes exercebimus. uere quales sumus absentes uerbo, tales presentes erimus in facto. Non enim sumus de uestris pseudo, qui se impudenter inserunt, id est ingerunt, non missi a Deo, nec certe audemus nos inserere, ut  usurpemus illicite. Aut non audemus inserti a Deo nos comparare quibusdam, id est pseudo, qui non a Deo commendati seipsos commendant, commendatitias epistolas hinc inde deferentes: his non audemus nos comparare, ut mensuram  officii nostri inexpletam negligamus. Quidam enim ex electione regulariter inserti, postea peruerse agendo, peruersis se comparant. Non ausi sumus inserere nos; sed ipsi sumus metientes nosmetipsos in nobis, ut mensuram a Deo nobis traditam non excedamus: quod alienum est usurpando, ut illi qui se inserunt. Sumus etiam nosmetipsos comparantes nobis: nichil iniuncti officii linquentes inexpletum. Comparantes nos nobis, non subsistentes intra propositam metam. Et licet metiamur et comparemus nos nobis, tamen nos non gloriabimur in immensum. uel potest hucusque constructio duci, non supplendo sumus ita. Nos metientes et comparantes nos nobis non gloriabimur. Nos autem qui utique digne possemus, non gloriabimur in immensum, sed gloriabimur  secundum mensuram regule, qua me et subditos idonee regulaui. Tunc fortasse diceret aliquis: Hanc mensuram tibi usurpasti. Contra quod Paulus: Quam mensuram mensus est nobis Deus. Iterum ille sed non usque ad nos. Mensuram utique dico pertingendi usque ad uos. Et uere pertingimus usque ad uos. Non enim superextendimus nos quasi qui non sumus pertingentes ad uos secundum mensuram nobis a Deo mensuratam. uere non superextendimus nos. Nam usque ad uos ex mensura Dei peruenimus in Euangelio Christi, predicando. Opponeret iterum: Ingressus es in alienum laborem. Contra hoc ait: Peruenimus ad uos, non gloriantes in alienis laboribus, id est super alienum fundamentum non edificaui, non gloriantes dico; et non  in immensum duplicanda est illa negatio; uere peruenimus usque ad uos. Nam etiam ultra uos, quod sic ait: 191 Non in immensum gloriantes, sed habentes spem crescentis fidei uestre, id est, per crescentem fidem uestram magnificari in uobis: uiso enim fructu fidei uestre dicetur: Magnus est doctor et institutor fidei huius. Magnificari dico in uobis secundum regulam nostram, id est, secundum hoc quod ex omni equitate regulauimus uitam uestram, magnificabimur in uobis. Spem etiam habentes euangelizare in illa loca que ultra non sunt; et hoc in abundantia. In multis enim locis euangelizabo. uel euangelizare in abundantia signorum et sermonis: et non habentes spem gloriari in aliena regula, id est, in alieno regimine: scilicet, in his locis que preparata, id est  euangelizata sunt ab aliis apostolis. Ego nolo gloriari in aliena regula. Similiter autem quicunque gloriatur, uideat ut glorietur in Domino, mensurante sibi: nec temere sibi usurpet, quod Deus alii mensurauit. Omnem utique gloriantem oportet gloriari in mensura Domini. Non enim ille qui seipsum commendat, id est, qui se sine Deo alterius ingerit regimini, ut pseudo, ille utique non est approbatus a Deo, sed ille quem commendat, et cui propriam mensuram distribuit.



CAPUT XI.

»Utinam sustineretis modicum quid insipientie mee, sed et supportate me. Aemulor enim uos Dei emulatione. Despondi enim uos uni uiro uirginem castam exhibere Christo. Timeo autem ne,  sicut serpens Euam seduxit astutia sua , ita corrumpantur sensus uestri, et excidant a simplicitate que est in Christo Iesu. Nam si is qui uenit, alium Christum predicat, quem non predicauimus, aut alium spiritum accipitis, quem non accepistis, aut aliud Euangelium, quod non recepistis, recte pateremini. Existimo enim nichil me minus fecisse a magnis apostolis. Nam etsi imperitus sermone, sed non scientia, in omnibus autem manifestus sum uobis. Aut nunquid peccatum feci, meipsum humilians, ut uos exaltemini? Quoniam gratis Euangelium Dei euangelizaui uobis. Alias Ecclesias exspoliaui, accipiens stipendium ad ministerium uestrum, et cum essem apud uos et egerem, nulli onerosus fui. Nam quod  mihi deerat, suppleuerunt fratres qui uenerunt a Macedonia, et in omnibus sine onere me uobis seruaui, et seruabo. Est ueritas Christi in me, quoniam hec gloria non infringetur in me, in regionibus Achaie. Quare? Quia non diligo uos? Deus scit. Quod autem facio et faciam, ut amputem occasionem eorum qui uolunt occasionem, ut in quo gloriantur, inueniantur sicut et nos. Nam eiusmodi pseudoapostoli sunt operarii subdoli, transfigurantes se in apostolos Christi. Et non mirum. Ipse enim Satanas transfigurat se in angelum lucis. Non est ergo magnum si ministri eius transfigurentur uelut ministri iustitie; quorum finis erit secundum opera ipsorum. Iterum  dico: ne quis putet me insipientem esse. Alioquin uelut insipientem accipite me, ut et ego modicum quid glorier. Quod loquor, non loquor secundum Deum, sed quasi in insipientia, in hac substantia glorie. Quoniam multi gloriantur secundum carnem, et ego gloriabor. Libenter enim suffertis insipientes, cum sitis ipsi sapientes. Sustinetis enim si quis uos in seruitutem redigit, si quis deuorat, si quis accipit, si quis extollitur, si quis in faciem uos cedit. Secundum ignobilitatem dico, quasi nos infirmi fuerimus in hac parte. In quo quis audet , audeo et ego. Hebrei sunt, et ego. Isrelite sunt, et ego. Semen Abrahe sunt, et ego. Ministri Christi sunt, et ego. Ut minus sapiens dico, plus ego. In laboribus  plurimis, in carceribus abundantius, in plagis supra modum, in mortibus frequenter. A Iudeis quinquies quadragenas una minus accepi. Ter uirgis cesus sum. Semel lapidatus sum. Ter naufragium feci. Nocte et die in profundo maris fui in itineribus sepe, periculis fluminum, periculis latronum, periculis ex genere, periculis ex gentibus, periculis in ciuitate, periculis in solitudine, periculis in mari, periculis 192 in falsis fratribus: in labore et erumna, in uigiliis multis, in fame et siti, in ieiuniis multis, in frigore et nuditate: preter illa que extrinsecus sunt, instantia mea quotidiana, sollicitudo omnium ecclesiarum. Quis infirmatur, et ego non infirmor? Quis scandalizatur, et ego non uror? Si gloriari oportet,  que infirmitatis mee sunt, gloriabor. Deus et Pater Domini nostri Iesu Christi scit, qui est benedictus in secula, quod non mentior. Damasci prepositus gentis Arete regis custodiebat ciuitatem Damascenorum, ut me comprehenderet , et per fenestram in sporta dimissus sum per murum, et sic effugi manus eius.«



EXPOSITIO.

Dico qui gloriatur, glorietur in Domino, et sustineretis modicum quod insipientie mee, id est patienter ferretis aliquantulum mee gloriationis, que secundum reprobos insipientia dicitur, quod utique uerum concederem, si per hoc gloriam meam quererem, sed per commendationem mei hoc solum intendo, ut uos ab errore pseudodoctorum retraham.  Quare dicitur quidem insipientia, sed non est insipientia. Dico quasi postulans, utinam sustineretis: non hoc modo; sed etiam precipio, supportate me, non contradicentes imperio meo, ut filii patrem, discipuli doctorem. Me utique supportare debetis, ego enim emulor uos, id est feruenti motu animi diligo: et hoc emulatione, id est dilectione, non mei, ut uos mihi ascribere uelim, sed emulatione Dei; quia Dei solius uos esse uolo. Tractum est a similitudine eius qui sponsam alterius diligit non sibi ipsi, sed ad utilitatem et honorem sponsi: sicut Ioannes, quando sponsus Ecclesie, id est Christus esset putatus dilexit Ecclesiam, id est sponsam non sibi, sed sponso Christo dicens: »Qui sponsam habet,  sponsus est; amicus autem sponsi stat et audit eum .« Aemulatio dicitur motus animi siue ad iram, siue ad amorem. uere emulatione Dei emulor uos: ego enim despondi uos. Hec desponsatio Ecclesie incipiens a baptismo durat usque ad diem resurrectionis omnium: in quo Ecclesia nuptui tradetur sponso suo Christo, recipienti tunc eam in amplexibus: quam a principio fidei subarrhauit annulo Spiritus sancti. Despondi utique uos uni; et si uni, ergo non mihi. Et uni uiro, id est qui uir legitimus; non sicut ille de quo dictum est: Hic »quem nunc habes, non est tuus uir .« Despondi uos uni uiro exhibere, id est ut exhibeam uos illi uni uiro Christo uirginem, id est incorruptos actu peccati. uirginem dico castam id est carentem  estu, quod nec uoluntate consentiat iniquitati. Ego quidem uolo uos exhibere Christo; sed timeo ne, sicut serpens astutia sua seduxit Euam , ita sensus uestri seducti corrumpantur ab istis pseudo, et corrupti excidant a simplicitate fidei, que simplicitas est in Christo Iesu. Fides enim Christi in simplicitate consistit, non in uersuta duplicitate infidelitatis.

ualde Corinthios deprimit, dum eos comparat Eue, doctores uero eorum uenenato serpenti. Timeo ne corrumpantur. Ne autem corrumpamini ab eis, non debetis eos pati. Nam si is, id est pseudo, qui uenit a se, non a Deo. uel qui uenit, id est qui uenditur, uobis ; si is, inquam, predicat alium Christum,  quem nos non predicauimus uobis; aut si ab eo accipitis alium Spiritum, quem non accepistis a nobis; aut si ab eo recipitis aliud Euangelium, quod Euangelium non recepistis a nobis, si hec, inquam, essent, tunc recte pateremini eum; sed quia alium Christum non predicant, Spiritum sanctum non tribuunt quem a nobis accepistis, et aliud Euangelium non predicant; ideo a uobis patiendi non sunt. Eos utique pati non debetis, sed me; quia  existimo me nichil minus fecisse per quod minus separatus sim a magnis apostolis, id est a Petro, et ab illis qui uidebantur esse columne; de quorum magisterio hi pseudo  se mihi preferunt, quia nec illorum discipuli sunt. Hic callide respondet eis qui obiiciebant ei quod,  quia non esset apostolus, non acciperet sumptus de predicatione, ut Petrus et alii. Nihil 193 utique minus illis feci: nam etsi uisus sim uobis imperitus sermone, quia simpliciter locutus sum uobis, tamen scitote quod non sum imperitus scientia. Sed quid hoc dico? uobis autem in omnibus tam scientia quam sermone sum manifestatus in nullo esse imperitus. uere nichil minus magnis apostolis feci, quia etiam plus illis. Et hoc latenter dicit, quasi sub quadam minoritate sui redigens, hoc modo dicens: Aut nunquid peccatum feci, humilians meipsum, subripiendo mihi id quod ius predicationis exigit, ut uos per meam humiliationem exaltemini? Nisi enim me ita humiliarem, nichil accipiendo, maluissetis uerbum Dei respuere, quam mihi ministrare.  An, inquam, peccaui, quoniam gratis, id est nichil accipiendo a uobis, euangelizaui uobis Euangelium Dei?

Quererent illi: Unde ergo uixisti? Ait: Ego quidem exspoliaui alias ecclesias, accipiens ab illis stipendium ad ministerium uestri, id est ad administrandum uobis Euangelium. Iterum illi: Forsitan nullo indigebas. Et ille: Cum essem apud uos, et pro certo omnibus egerem, nulli tamen uestrum fui onerosus. Ubi ait onerosus, plurimum eos de auaritia arguit. Iterum illi: Unde ergo supplebas egestatem? Bene ait Paulus: Nam quod mihi deerat, fratres qui uenerunt a Macedonia suppleuerunt, et ita in omnibus tam uestimento quam uictu seruaui me uobis sine  onere, et similiter seruabo de cetero. Et in hoc quod me reuera sic seruabo, ueritas Christi est in me. Quasi diceret: Per ueritatem Christi sic me seruaturum assero. ueritas, inquam, Christi est in me, de hoc quoniam, id est quod hec gloria, scilicet, quod sic me seruabo, non infringetur in me hec gloria: non tantum in Corintho, sed nec in regionibus Achaie. Iterum sic agis, quia nobis inimicaris. Contra hoc Paulus: Non utique infringetur; sed quare? Dicetis me ideo facere, quia non diligo uos? Deus scit quia uos diligo: sed quod facio et faciam, nichil scilicet accipiendo, hoc ideo facio, ut amputem occasionem eorum pseudo, qui a me uolunt habere occasionem accipiendi; quia, si ego acciperem, tunc et illi. Amputem dico ut illi inueniantur sicut  et nos, nichil accipientes: in quo tamen facere aliquid sicut nos ualde gloriantur, licet nos persequantur. uel ita: Ut amputem occasionem pseudo, qui uolunt occasionem accipiendi in quo gloriantur, id est in accipiendo: non enim querunt aliam gloriam, nisi ut aliqui, qui eliciant in eo inueniantur sicut nos nichil accipientes. Intuenda est subtilitas Pauli. Si enim Paulus acciperet, continuo et illi; postquam autem de bonis eorum uiuerent, auctoritatem uiderentur habere predicandi eis: quod si ex auctoritate predicarent, procul dubio fidem eorum corrumperent: et in hunc modum similitudo Pauli nutrimentum esset corruptionis Corinthiorum. Diceret aliquis: Tu dicis ut inueniantur sicut et nos, possuntne pseudo inueniri similes nobis? Utique ait  Paulus: Nam huiusmodi pseudoapostoli sunt subdoli operarii, in eo quia, transfigurantes se in apostolos Christi, accipiendo si illi accipiant, abstinendo si illi abstineant, et in ceteris. Et non est mirum si in apostolos Christi sese transfigurant, quia ipse Satanas, caput eorum, plerumque transfiguratur in angelum lucis; et quia Satanas transit in angelum lucis, ergo non est magnum admirandum si ministri Satane, id est pseudo, transfigurantur facti uelut ministri iustitie; finis quorum et ministrorum Satane et ministrorum iustitie erit secundum opera ipsorum.

Gloriatus est superius de apostolatu suo, tradito sibi a Deo; gloriatus est etiam de hoc quod plus omnibus laborauit, gratis euangelizando Euangelium  Dei, et de ceteris, in quibus utique iuste poterat gloriari; nunc uero transit ut referat quedam secundum carnem de gloria generis, quod tamen  nullam intelligit gloriam; sed tamen necesse erat ut de carnalitate generis gloriaretur. Cum enim pseudo de huiusmodi se extollerent nisi Paulus idem haberet, gloriarentur sibi esse priuilegium quod Paulo deesset, et 194 sic insipientium Corinthiorum fidem facilius subuerterent, quam gloriam Pauli; dum in se esse ostendit, nichilque sibi conferre, uituperat eos qui de hac re gloriantur in qua fructus non est. Littera sic iungitur: Dixi superius: Utinam sustineretis insipientiam meam; nunc iterum de eodem dico, ne quis me putet  insipientem esse, de premissa gloriatione. Alioquin, id est si propter premissam gloriam insipientie me arguitis, nunc accipite me uelut insipientem, dum de carnalitate glorior, que longe premissa gloria est inferior. Dicit uelut insipientem: non enim iudicandus est uere insipiens, quia gloriando de carnalitate non querit in hoc gloriam suam, sed solam Corinthiorum edificationem, quod palam est in eo dum idem reprobat carnis gloriam. Accipite me uelut insipientem, ut sicut pseudo sic et ego glorier, id est referam de gloria carnis: quod, scilicet, hoc modo gloriari, modicum quid est, nec uere glorie immorandum. Bene dico insipientem; quia quod loquor de gloria carnis, non loquor secundum Deum, apud quem humilitas commendatur: carnis gloria deprimitur,  sed quasi in insipientia hoc loquor. Quasi dicit, quia non uere insipiens, dum non ueram esse credit carnis gloriam. Loquor quidem in insipientia immorando in hac, id est carnali gloria, ubi est substantia, id est in qua subsistere et pedem figere debemus. Et hoc ironice: quia in gloria carnis nullo modo subsistendum esse intelligit. Diceret aliquis: Cum gloria carnis non sit secundum Deum, quare in hac immoraris? Ideo utique quoniam multi, id est pseudo, gloriantur secundum carnem, ideo et ego gloriabor, id est pauca referam de eadem gloria. Gloriabor, tum quia multi sic gloriantur, preterea quia uos suffertis, id est graue onus eorum portatis. Suffertis, dico, insipientes, id est illos pseudo, in insipientia gloriantes. Suffertis, dico, libenter, id est  a nullo coacti, quia sic libet uobis, cum sitis ipsi sapientes, ironice, id est cum uobis arrogetis sapientiam, male consonat hoc quod suffertis eorum insipientiam. In quibus illos sufferant exsequitur, dicens: Utique suffertis, sustinetis enim si quis illorum pseudo redigit uos in seruitutem, id est cogit deseruire sibi ut seruos: Si quis etiam eorum deuorat bona uestra. Illi enim pseudo uoraciter res eorum consumebant. Sustinetis etiam si quis eorum accipit, id est capit uos ad se dolo, id est si quis uos decipit. Si quis etiam eorum extollitur, dicendo se de genere Abrahe, uos autem canes; hec duo, decipere et extolli, opportuna erant ad deuorandum bona eorum et ad redigendum eos in seruitutem.

 Sustinetis si quis extollitur, et si quis se extollendo cedit uos, id est improperat uobis quod incircumcisi estis, et huiusmodi. Cedit, dico, non in absconso, sed in faciem, id est in oculis uestris presumit improperare uobis. Cedit uos, dico, secundum ignobilitatem generis, quam improperat uobis. Illos utique sustinetis; nos autem minime quasi fuerimus infirmi in hac parte, id est impotentes gloriari secundum carnem. Sed non sumus in hoc infirmi; quia in quocunque aliquis eorum audet gloriari, audeo similiter ego. Ubi ait audet et audeo, notat potius presumptionem esse quam ueram gloriam. Et quod dico, ego audeo, hoc dico in insipientia, sapientia enim admonet, neque se preferre, neque  alium deprimere. uere in quo audet quis, audeo et ego. Nam si illi sunt Hebrei, id est Hebraica lingua diserti, et ego similiter. Hebrei dicuntur ab heber, prudentia, cuius hec lingua reseruata est. Si illi iterum gloriantur quod sunt Isrelite, et ego similiter Isrelita sum. Hebrei et Isrelite possent esse, nec tamen de Abraham, ut proseliti, quia gentilitate in circumcisionem transibant. Ideo addidit: Si illi sunt semen Abrahe secundum carnem, similiter et ego.

Postquam in gloria generis se contulit illis, transit ad gloriam ministerii; non enim 195 sufficeret illis pseudo in ueteribus gloriari, nisi etiam gloriarentur in discipulatu Christi. Unde sic ait: Si gloriantur quod sunt ministri Christi, predicantes Christum,  et ego similiter administro Christum. Dico et ego; plus etiam ego sum minister Christi quam illi. Et hoc dico ut minus sapiens, dum me prefero, illos humilio. Quod ait plus ego, exsequitur ita per partes: Ostensus sum plus esse minister Christi, in laboribus pluribus, quos, et manibus laborando, et immensis periculis sustinendo, sepius illis pertuli. Abundantius etiam ostensus minister Christi in carceribus, quam illi, qui, ut uiderentur apostoli Christi, quandoque se patiebantur incarcerari. Ostensus etiam minister Christi in plagis supra modum humane uirtutis toleratis. Et frequenter ostensus minister Christi in mortibus, id est in penis que mortem cuicunque inferre sufficerent, et mihi secundum hominem, nisi quia Spiritus sanctus reseruabat me.  Plâgas enumerat dicens: In plagis bene dico; a Iudeis enim accepi quadragenas, id est quadraginta percussiones minus una . Nec hoc semel, sed quinquies, id est quinque uicibus.

Traditio Iudeorum sic habebat, ut aliquis contra Synagogam agens quadraginta ictibus puniretur, si immisericorditer contra eum agerent; sed si misericordes essent, de quadraginta quot uellent, ictus dimittere possent. Modo quia Paulum a uerbo predicationis composcere nequibant, secundum ritum suum ducebant in Synagogam: et ne penitus immisericordes arguerentur, unum ictum crudeli astutia relaxabant adhuc de plagis. Ter etiam apud gentiles in Macedonia cesus sum uirgis . Semel ab Ephesiis lapidatus sum , quando  puellam a Pythonico spiritu liberaui . Ter etiam feci naufragium, id est ter in mari naufragatus sum. Nocte etiam et die in profundo maris fui. De hoc non legitur, siue, quemadmodum Ionas, in mare demersus sit ibique a Deo reseruatus, siue in profundo, id est in medio alti maris diei et noctis continuum passus sit naufragium. Hec naufragia patiebatur, dum ad predicandum transiret nauigio. Ostensus etiam plus minister Christi in itineribus sepe. Periculis, id est per pericula fluminum, quorum impetus passus sum, et per pericula latronum uerberantium et spoliantium me. Et per pericula ex genere meo, id est que a Iudeis patiebar. Et per pericula ex gentibus, id est que patiebar a gentilibus.  Et per pericula in ciuitate sepe mihi illata; per per pericula latronum uel bestiarum in solitudine tolerata, dum causa predicationis nemora pertransirem; per pericula etiam pretermissa in mari sepe tolerata, per pericula etiam que in falsis fratribus sepe pertuli; per hec omnia premissa ostensus sum plus esse minister Christi quam illi. Ostensus sum etiam minister Christi in labore et erumna, id est in erumnoso labore, quando febres uel aliquos morbos patiebar, et me tamen laborare oportebat. In labore, dico, etiam habito in multis uigiliis; quia, cum tota die predicasset, nocte laborabat unde uiueret. uel orationi plerumque inuigilabat. Ostensus sum etiam minister Christi, in fame et siti, et in ieiuniis multis, modo sponte, modo penuria toleratis.  Ostensus sum etiam minister Christi in frigore et nuditate; quia, si frigus me cogebat, nuditas erat que frigus fouebat. Hec de quibus modo gloriatus sum, in corpore pertuli; sed preter illa que extrinsecus, id est in corpore sunt tolerata, est aliquid quod me uexat interius, scilicet, quotidiana sollicitudo omnium Ecclesiarum, id est quod omni die sollicitus sum de statu totius Ecclesie. Hec sollicitudo est mea instantia, id est assidue mihi instat, et pungit, et grauiter me stimulat. Plus est instantia quam sollicitudo. Instantia enim uexatio dicitur corporis et animi; sollicitudo solius animi.

uere pro omnibus sollicitus sum, quia quis fratrum infirmatur, cadens in peccatum, uel etiam per  196 morbum corporis, et ego statim non infirmor, id est non iudico infirmitatem eius meam esse condolendo. Et quis fratrum scandalizatur uel in cibo, uel in aliquo alio, et ego statim non uror, id est propter scandalizatum fratrem anxietate animi non comburor? Gloriatus sum in premissis de his que sunt mee infirmitatis: et adhuc de eisdem gloriabor, si me gloriari oportet, sicut reuera necesse est ut deprimantur pseudo, et edificetur Ecclesia. Et in his de quibus gloriatus sum et gloriabor, Deus scit quod in nullo horum mentior: qui est Deus et Pater Domini mei Iesu Christi: et per Iesum Christum familiaris mihi: qui Deus est benedictus in secula per Christum Iesum; et per meam predicationem. De hoc, inquam, non mentior, quod Damasci, id est  apud Damascum prepositus illius gentis, prepositus dico Arete regis, id est sub Areta rege, qui ibi imperauit, hic prepositus, conductus prece et pretio Iudeorum, custodiebat ciuitatem Damascenorum, ut me comprehenderet. Paulus enim baptizatus ab Anania, aliquandiu remoratus Damasci, affirmabat ibi in Synagoga, quoniam hic est Christus , etc. Quo zelo commoti Iudei conuenerunt cum iudice urbis, ut Paulus comprehenderetur, qui reus esset. Prepositus uolebat me comprehendere, et ego per fenestram in sporta demissus sum a fratribus per murum , et sic effugi manus eius prepositi . Non effugit ut reformidaret pati pro nomine Christi; sed ut impleretur quod uox diuina  dixerat de eo: »uas electionis est mihi iste, ut portet nomen meum coram regibus et filiis Isrel .« Ego enim ostendam illi quanta oporteat eum pro nomine meo pati.



CAPUT XII.

»Si gloriari oportet , ueniam autem ad uisiones et reuelationes Domini. Scio hominem in Christo ante annos quatuordecim, siue in corpore, siue extra corpus, nescio, Deus scit, raptum huiusmodi usque ad tertium celum. Et scio huiusmodi hominem, siue in corpore, siue extra corpus, nescio, Deus scit, quoniam raptus est in paradisum, et audiuit arcana uerba que non licet homini loqui. Pro huiusmodi gloriabor: pro me autem nichil, nisi in infirmitatibus  meis. Nam et si uoluero gloriari, non ero insipiens. ueritatem enim dicam. Parco autem, ne quis me existimet supra id quod uidet in me, aut audit aliquid ex me. Et ne magnitudo reuelationum extollat me, datus est mihi stimulus carnis mee, angelus Satane, qui me colaphizet. Propter quod ter Dominum rogaui ut discederet a me, et dixit mihi: Sufficit tibi gratia mea; nam uirtus in infirmitate perficitur. Libenter igitur gloriabor in infirmitatibus meis, ut inhabitet in me uirtus Christi. Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis pro Christo. Cum enim infirmor, tunc potens sum. Factus  sum insipiens; uos me cegistis. Ego enim a uobis debui commendari. Nihil enim minus feci ab his qui sunt supra modum apostoli. Tametsi nichil sum, signa tamen apostolatus mei facta sunt super uos in omni patientia, in signis et prodigiis, et uirtutibus. Quid est enim quod minus habuistis pre ceteris Ecclesiis, nisi quod ego ipse non grauaui uos? Donate mihi hanc iniuriam. Ecce tertio hoc paratus sum uenire ad uos: et non ero grauis uobis. Non enim quero que uestra sunt, sed uos. Nec enim debent filii parentibus thesaurizare, sed parentes filiis. Ego autem libentissime impendam, et superimpendar ego ipse pro animabus uestris; licet, plus uos diligens, minus diligar. Sed esto. Ego uos non grauaui, sed cum essem  197 astutus, dolo uos cepi Nunquid, per aliquem eorum quos misi ad uos, curcumueni uos? Rogaui Titum, et misi cum illo fratrem. Nunquid Titus uos circumuenit? Nonne eodem spiritu ambulauimus, nonne eisdem uestigiis? Olim putatis quod excusemus nos apud uos? Coram Deo in Christo loquimur. Omnia autem, karissimi, propter edificationem uestram. Timeo enim ne forte, cum uenero, non quales uolo inueniam uos, et ego inueniar a uobis, qualem non uultis, ne forte contentiones, emulationes, animositates, dissensiones, detractiones, susurrationes, inflationes, seditiones, sint inter uos, ne iterum, cum uenero, humiliet me Deus apud uos, et lugeam multos ex his qui ante peccauerunt, et non egerunt penitentiam  super immunditia et fornicatione, et impudicitia quam gesserunt.«



EXPOSITIO.

Gloriatus sum superius de meis infirmitatibus. Si iterum gloriari oportet , si oportet, non expedit quidem, id est me in nullo facit expeditum hec gloria. Si, inquam, oportet, ueniam ad uisiones, etc.; aut iungitur ibi: Licet quantum ad me non expediat, tamen ueniam ad uisiones et reuelationes Domini, et in illis gloriabor. uisiones dicit et reuelationes, quia quod uidit reuelatum est eius cognitioni; sed quidam habuerunt uisiones, ut Pharao et Nabuchodonosor, nec tamen uisionum reuelationes. Nunc de se loquendo per tertiam personam,  uisiones enarrat, dicens: Scio hominem  positum in Christo, raptum, etc.; et hoc factum est ante annos quatuordecim, nunc transactos. Quod tot annis reticuit, nondum aperiret, nisi contemptus sui ministerii eum uehementer urgeret. Raptum, siue in corpore nescio, siue extra corpus raptum, nescio, Deus scit. Si Paulus in corpore raptus est ad hanc uisionem, corpus quidem localiter motum non est; sed anima, que in carne premitur, incarcerata mole carnis, ita ut nichil sentiat, nisi prius aliquo sensu corporeo excitata, anima quidem huius ita expedita fuit in tempore eius reuelationis ut nichil sentiret carnee molis; ipsum autem corpus ita creditur temperatum ut nullo pondere sui agilitatem anime perturbaret. Si uero extra corpus anima  quidem, libera pondere carnis, quo Deus uoluit, potuit duci, sed siue alio ducta sit, siue ibidem subsisterit, nichil impedit, quia postquam non sensit molem carnis ex uoluntate Dei, uidere potuit eum quem in futuro uidebit sicuti est. Hominem huiusmodi scio raptum usque ad tertium celum, id est usque ad tertii ordinis uisionem. uisio celum dicitur, quia pluribus celatur, paucis aperitur. Primum celum, id est prima uisio dicitur, qua Deus corporaliter ostendit aliqua secreta; ut Gedeoni in sicco uellere et madida area , et Machabeis qui uiderunt ignitas acies in ere, prefigurantes bellum . Secundum celum, id est secunda uisio est quando, non per rem corpoream,  sed per imaginem aliquid ostenditur, ut beato Petro imagines omnium reptilium ostense sunt, quando dictum est ei: »Macta et manduca ;« quarum imaginum res ibi non erant. Tertium celum, id est tertia uisio dicitur illa, a duabus predictis diuersa, quando neque per rem, neque per imaginem rei ostenditur; sed sicuti proprietas rei est, simplici ueritate aperitur. Et hoc tertio modo manifesta sunt Paulo arcana Dei, non per rem, neque per imaginem.

uel aliter: Sicut Dionysius Areopagita nouem ordines angelorum in tres redigit, angelos, archangelos, uirtutes dicens primum esse ordinem; principatus, potestates, dominationes secundum; thronos, Cherubim et Seraphim, dicens ordinem certium. Et  in quanta perfectione hic tertius ordo intuetur Deum, tam perfecte Paulus uidit et cognouit arcana Dei. uel aliter: Ut dicamus primum 198 celum corporeas celi creaturas, solem, lunam, etc.; secundum celum, incorporeas, ut angelos; tertium celum, diuinam essentiam, ad cuius cognitionem raptus est Paulus. Scio etiam hominem huiusmodi, siue in corpore siue extra corpus, nescio, Deus scit; hoc scio quoniam, id est quod, raptus est in paradisum, id est in tam deliciosam quietem mentis ut nichil sentiret carnee molis. Paradisus enim dicitur hortus deliciarum. Et hic homo, ita raptus, audiuit arcana uerba que non licet homini loqui, id est que, iuxta quod homo est, nemo intelligere sufficit. Dicit beatus Augustinus hec arcana esse quod uidit quomodo  Trinitas in Unitate, Unitas esset in Trinitate. Et pro eiusmodi homine qui sic raptus audire meruit gloriabor, sed pro me, id est secundum uires meas nichil unquam gloriabor, nisi in meis infirmitatibus. Ideo dico gloriabor. Nam et si uoluero gloriari, siue in reuelationibus illis, siue in infirmitatibus meis, non ero insipiens. Ideo quia ueritatem in omnibus dicam; sed neque hoc adhuc sufficit, ut de omni ueritate liceat gloriari, addendum est quia et ueritatem dicam, et ad edificationem Ecclesie per hoc proficiam. Quod idem in sequentibus ponit: Et licet ita possim gloriari, tamen parco, id est parce de gloria refero, ne forte quis existimet me esse supra id quod uidet in me. uidet enim me hominem  miseriis pressum; sed quia ex altera parte uidet per me fieri miracula, putat de me supra humanitatem quam uidet in me, ut illi qui uoluerunt illi construere aras . uel existimet de me supra id quod audit ex me, quem audit sitire, algere, ceteris miseriis subiacentem. Parco quidem gloriari, et bene facio, quia ne magnitudo reuelationum extollat me in superbiam, datus est mihi stimulus carnis mee, scilicet angelus, id est legatus Satane, principis demoniorum; quem immisit ut me colaphizet, id est ut, si ex magnitudine reuelationum erigere ceruicem uolo, colaphum incutiat tentatio; et sic quod Satanas intelligit ad penam, disponit mihi Deus ad perfectionem.

Quidam dicunt per stimulum carnis, quascunque  tentationes intelligi; alii solum tentationem libidinis. Propter quod, id est quia Satanas colaphizat me, rogaui Dominum ter  id est multipliciter, ut hic angelus discederet a me; et Dominus dixit mihi roganti: Quia ita tentaris, Paule, hoc est gratia mea; et hec gratia sufficit tibi, id est est tibi sufficiens ad salutem; si enim hec gratia, scilicet custodia humilitatis, tibi deesset, omnis gratia tibi collata irrita foret. Hec, inquam, gratia sufficit. Nam omnis uirtus perficitur in infirmitate, bene tolerata. uirtus enim que habet infirmitatem contrariam, cum qua legitime certet ut postea coronetur, perfecta est. Hucusque uerba Domini, nunc Pauli: Quia uirtus perficitur in infirmitate, igitur libenter amodo gloriabor in infirmitatibus meis, ut  merito bene tolerate infirmitatis, inhabitet in me uirtus Christi, quam oportet in infirmitate perfici. Propter quod, quia per hoc inhabitabit in me uirtus Christi, amodo bene placeo mihi in infirmitatibus meis, scilicet, in contumeliis, quas uerbo et opere pro Christo gaudeo pati, et in necessitatibus uictus et uestimenti, et in persecutionibus de loco ad locum fugatus, et in angustiis animi, his omnibus pro Christo toleratis. Ideo in infirmitatibus placeo mihi, quia, cum infirmor in corpore, tunc merito, infirmitate carnis, potens sum spiritu. Nunc multis modis gloriatus sum; et ita me commendando factus sum insipiens, sicut sepe dictum est, me extollens, alium deprimens; sed uos cegistis me ad hanc insipientiam. uos utique me cegistis ut me commendarem.  Nam ego debui commendari a uobis quod, quia non fecistis, oportuit me facere. Utique commendari debuissem 199 a uobis, quia nichil minus fecit per quod separatus sim ab his qui secundum uos sunt apostoli supra modum meum. Illi secundum uos supra me sunt; sed licet nichil sim reputatione uestra, tamen signa apostolatus mei facta sunt super uos, per que reuera apostolus esse comprobor.

Facta dico in omni patientia apud uos habita, et in signis, curando claudos, illuminando cecos; et in prodigiis, suscitando mortuos; et in uirtutibus ut in curationibus febrium et huiusmodi. uel, in uirtutibus, humilitate, sobrietate et ceteris. uere nichil minus illis feci, quia quid est hoc quod habuistis  minus ceteris Ecclesiis, per quod ille sint pre uobis, nisi hoc quod ego ipse qui debuissem, non grauaui uos, aliquid a uobis accipiendo? Ironice: Donate mihi hanc iniuriam, quia iniurius fui dum uobis indulsi, in quo nemo alius suis indulsit Ecclesiis. Et sicut in preterito non grauaui uos; ita de cetero non ero grauis uobis, ego qui paratus sum uenire ad uos. Ecce hoc tertio apparatu; ideo non ero grauis uobis, quia non quero que uestra sunt, sed uos ipsos. Et iuste uestra non requiro, quia filii carnales non debent thesaurizare parentibus carnalibus, sed parentes filiis. Licet filii spirituales hoc debeant parentibus spiritualibus, sed ego non solum que spiritualis pater debet filiis; sed etiam omnem dulcedinem  carnalis patris exhibeo uobis. Non quero que uestra sunt, sed ego libentissime impendam uobis et spiritualia: et si qua habuero carnalia que uelitis; et super hoc etiam quod impendum, ipse ego impendar pro animabus uestris, id est paratus sum mori pro uobis saluandis, licet ego plus diligens uos, quia et spirituali et carnali lege minus diligar a uobis. Licet plus diligens uos, minus diligar a uobis, tamen esto, id est concedatur istud; non enim curo propter hoc insequi uos modo.

Obiicietis iterum mihi, quod callide ne quid in propria persona a uobis acciperem me continui, ut per legatos meos callidius et amplius acciperem. Quod sic ait Ego quidem non grauaui uos  accipiendo quidquam a uobis in propria  persona; sed dicetis hoc quod, cum essem astutus et ex astutia ipse nollem accipere, dolo uos cepi, id est dolose decepi uos, quod per me nolui, per alios a uobis extorquendo.

uel aliter ut tota littera dicat hoc solum ita: Ego quidem  non grauaui uos; sed esto, id est istud concedetis quod negare nequitis, scilicet quod ego non grauaui uos in propria persona. Sed tamen obiicietis istud quod, cum essem astutus, dolo uos cepi. Sic dictum est: Non utique decepi uos, quia, si hoc facerem, per aliquem eorum quos misi, uos deciperem, sed per neminem eorum decepi uos. Quod sic ait: Nunquid per aliquem eorum quos misi ad uos, circumueni uos? Minime. Circumueniret, si discipulis suis iniungeret  ut commendando se, quecunque possent sibi callide congregarent. uere per neminem eorum quos misi, circumueni uos. Nam neque per Titum, neque per alium. Quia sic ait: Ego quidem rogaui Titum, ut iret ad uos, et cum illo misi fratrem. Hic frater creditur fuisse Barnabas, qui frater et coadiutor erat predicationis. Paulo enim et Barnabe leguntur apostoli dedisse dextras societatis . Titum utique misi: sed, nunquid Titus circumuenit uos? Minime. Nonne ego et Titus ambulauimus in uerbo Domini eodem spiritu, id est eadem uoluntate, uel eodem Spiritu sancto repleti? Et nonne ambulauimus iisdem uestigiis, id est iisdem operibus; quod id et non aliud quam ego Titus operatus est? Sicut  enim uestigia indicia sunt ambulationis, sic opera uoluntatis. Quod dico me nichil accepisse a uobis et cetera premissa olim, id est ex quo incepi me commendare, putatis quod per hanc commendationem quasi rei in aliquo excusem nos inde apud uos, id est quod hec non loquamur secundum ueritatem, uel ad instructionem uestri; sed ut sic tegamus culpam nostram. 200 Scitote autem quod quidquid loquimur, coram Deo, id est quasi in presentia Dei loquimur; si enim ipse Deus adesset, nichil eorum que dico timore falsitatis mutare oporteret. Loquimur coram Deo nos positi in Christo; loquimur hec non solum quia uera sunt; sed etiam propter uestram edificationem, ut uos per hec edificati a pseudo non seducamini. O karissimi, ideo  hec omnia loquimur. Hic bene suppleuit dicendo propter uestram edificationem, quod supra deerat, ubi ait: Licet gloriari, ueritatem enim dicam. Ideo autem edificationi uestre tam studiose incumbo, quia timeo ne forte  inueniam uos non quales uolo, id est incorrectos, cum uenero; et tunc ego inueniar a uobis qualem me inuenire non uultis, id est ex districtione iustitie culpas uestras punientem. Hec duo scilicet, ne inueniam uos non quales uolo, primum exsequitur; deinde illud, ne inueniar a uobis qualem non uultis, dicens: uidete ne inueniam uos quales non uolo, scilicet ne forte  sint inter uos contentiones, quod de benignitate baptizantium litigabant uicissim. Ne etiam sint emulationes,  id est inuidie , de merito baptizatoris; neue sint inter uos animositates, quod alter alterum cogebat agere causam coram infidelibus iudicibus; neue ideo sint dissensiones; propterea enim discordia erat inter eos et odium; neue sint detractiones, quod bona proximi que sunt detrahendo, mala que non sunt imponatis; neue sint susurrationes, id est occulte proximorum deprauationes; neue sint inflationes, id est ne hic qui oculus est in Ecclesia, spernat eum qui pes est, ne forte pro hac inflatione sint inter uos seditiones, ut alter alterum uerberibus presumat affligere. Cauete hec non sint inter uos; ne iterum cum uenero, iterum humiliet, id est affligat me Deus apud uos, si incorrectos inuenero. Quando prima  uice uenit: omnesque infideles reperit; humiliatus quidem est apud eos, et afflictus diuersis uexationibus; sed nunc deterius humiliabitur, si quos fideles fecit, apostatantes adhuc repererit. Humiliet me Deus, et lugeam multos: si enim tres sunt, multi uidentur. Multos dico, ex his qui ante prius missam Epistolam peccauerunt; et admoniti per Epistolam, non egerunt penitentiam de predictis malis. Etiam super, id est de immunditia, cum omne carnis peccatum immunditia dici possit; illud libidinis, quod est contra naturam, antonomastice uocat immunditiam. Nec de fornicatione, nec impudicitia, quam gesserunt, id est quam in gestu, et assiduo usu habuerunt, penitentiam egerunt. Fornicationem  uocat non lege coniugali tangere mulierem. Impudicitiam uocat impudicum habitum. Cum uxore enim qui se intemperanter habet, impudicus est.



CAPUT XIII.

»Ecce tertio hoc uenio ad uos, et »in ore duorum uel trium testium stabit omne uerbum .« Predixi enim et predico, ut presens uobis, et nunc absens, his qui ante peccauerunt et ceteris omnibus, quoniam si uenero iterum, non parcam. An experimentum queritis eius, qui in me loquitur Christus? Qui in uobis non infirmatur, sed potens est in uobis. Nam etsi crucifixus est ex infirmitate, sed uiuit ex uirtute Dei. Nam et nos infirmi sumus in illo, sed uiuemus  cum eo ex uirtute Dei in uobis. uosmetipsos tentate si estis in fide; ipsi uos probate. An non cognoscitis uosmetipsos quia Christus iehsu in uobis est? Nisi forte reprobi estis. Spero autem quod cognoscitis quia nos non sumus reprobi. Oramus autem Deum ut nichil mali faciatis; non ut nos probati parcamus, sed ut uos quod bonum est, faciatis. Nos autem ut reprobi simus. Non enim possumus aliquid aduersus ueritatem, sed pro ueritate. Gaudemus enim quoniam nos infirmi sumus, uos autem potentes estis. Hoc et oramus uestram consummationem. Ideo enim hec absens scribo ut non presens durius 201 agam secundum potestatem, quam Dominus dedit mihi in edificationem, et non in destructionem. De cetero,  fratres, gaudete. Perfecti estote. Exhortamini, idipsum sapite. Pacem habete, et Deus pacis et dilectionis erit uobiscum. Salutate inuicem in osculo sancto. Salutant uos omnes sancti Gratia Domini nostri Iesu Christi, et caritas Dei, et communicatio sancti Spiritus sit cum omnibus uobis Amen.«



EXPOSITIO.

Ostendit quid intelligeret, dicens: non quales uolo. Nunc ostendit quod dicebat: Inueniar a uobis qualem non uultis. Littera tamen ibi iungitur. Ne cum uenero, etc. Dicerent illi: Tu ne uenturus es? Ecce, ait Paulus, tertio, hoc apparatu non dico ueniam; sed iam uenio ad uos. Nec cum uenero, patiar uos; sed stabit, id est stare oportebit, omne uerbum, seu  eorum qui accusant, seu qui defendunt. Stare uerbum dicitur, cum uerum esse probatur. Stabit dico, in ore duorum uel trium, nec quarumlibet personarum, sed testium, id est eorum qui idonei sunt ad testificandum. Dicerent illi: Minitaris te uenturum, sed cum ueneris, quid facies? Contra hoc Paulus: ueniam utique et non parcam, quia predixi uobis, cum essem presens, me non parciturum ulterius, et idem nunc absens predico per Epistolam, ut presens, id est tanta uirtute quanta presens uobiscum agebam. Predico, inquam, his qui ante prius missam Epistolam peccauerunt, nec adhuc correcti sunt, et ceteris omnibus quicunque in peccatum labuntur, hoc utique predico quoniam, id est quod  si uenero iterum  non parcam iterum, sicut prius peperci, cum ex ignorantia peccauissetis. Dicerent iterum illi: Quidquid modo minetur, tamen, cum uenerit, leuiter poterit placari. Ad hoc Paulus: Quod non parcam, satis non creditis; sed an queritis uos experimentum eius Christi, id est ut ideo maneatis incorrecti, ut potentiam ultionis Christi experiamini, qui Christus loquitur in me? Non enim hec que loquor a me sunt, sed a Christo. Salubrius est, ut uos corrigatis quam, dedignantes corrigi, ualidam manum Domini experiamini. Qui Christus non infirmatur inter uos, id est non infirmus apparuit uobis, non operando miracula; sed potens est in uobis, id est potentia eius manifestata est uobis per miracula que Christus operatus est  per nos in medio uestri. uere Christus potens est. Nam et si obiicitis mihi eum in cruce damnatum, impotentem apparuisse, fateor quidem crucifixus est, sed ex infirmitate, id est secundum infirmitatem mortalitatis et passibilitatis quam in carne nostra assumpsit; sed licet ita crucifixus sit, tamen uiuit, id est potentialiter agit ex uirtute Dei, id est secundum deitatem, cuius uirtus ab eo non recessit, et in quo omnis diuinitas corporaliter habitauit.

uere Christus uiuit ex uirtute Dei; nam nos longe inferiores illo uiuemus ex uirtute Dei. Quod sic ait. Nos quidem infirmi sumus in illo, id est in similitudine illius, ut quemadmodum ille pro nobis, sic et nos pro eo patiamur. Sic quidem infirmi sumus; sed uiuemus, id est potentialiter agemus in uobis ex  uirtute, id est per uirtutem Dei, quam habemus familiarem in eo, scilicet Christo. Ne autem nos uiuentes ex uirtute Dei districtius agamus in uobis tentate uosmetipsos, id est subtili consideratione inuestigate uos. Tentate dico, si adhuc estis in fide quam accepistis per me. Si enim in meritis baptizantium confidunt, si uetera reducunt, in fide non sunt, quia gratie Dei detrahunt. Tentate si estis in fide; et uos in fide inuenti ipsi probate uos, id est bonis operibus probabiles facti, fidem uestram decorate. Quod si in fide non estis, uos soli damnamini. Nihil a me requiritur, quia an non cognoscitis uosmet ipsos in eo quod Christus iehsu, id est fides Christi Iesu, in uobis posita est per ministerium meum, nisi forte, quod leuiter esse potest, uos esti reprobi, id est a Deo reprobati,  dum uos indignos exhibuistis sacramentorum fidei. Dicerent illi: Nec mirum si uos reprobi, cum ipse reprobus sis. Ad hoc 202 Paulus. Quidquid uos opponatis; tamen spero quod bene cognoscitis hoc de nobis quod nos in nullo sumus reprobi; et licet in nullo reprobi, sed in omnibus inueniamur probati, tamen nolumus uos esse malos, ut quidam prelati, qui ut uideatur probitas eorum exercendo prelationem suam, gaudent culpis subditorum. Nos autem non sic, sed oramus Deum ut uos nichil mali faciatis; et non oramus hoc ut nos appareamus probati. Si ex auctoritate prelationis uindicaret culpam subditi, tunc probatus appareret. Hoc non oramus, sed ut uos faciatis quod bonum est; nos uero nichil dignum ultione inuenientes in uobis  ut simus, id est appareamus, reprobi. Tunc prelatus non est quidem, sed apparet reprobus, quando non inuenit in quo exerceat potestatem commissi iudicii. Iterum sunt quidam prelati, qui licet subditi eorum boni sint, uexant tamen eos ex imperio suscepte potestatis. Contra hos Paulus: Ideo oramus ut non simus reprobi, uobis facientibus quod bonum est, quia nos non possumus aliquid aduersus ueritatem, id est, ubi uera iustitia est, eam impugnare non licet; sed possumus pro ueritate tuenda, si quis eam male uel agendo uel dicendo impugnat. Ideo oramus ut uos faciatis quod bonum est, quia gaudemus quando nos infirmi sumus, et potestas nostra locum non habet perfectis omnibus. uos autem estis potentes,  puram habentes conscientiam, et ideo iudicium nostrum non formidantes. Non solum gaudemus, sed etiam oramus hoc, ut uos potentes sitis, scilicet uestram consummationem, id est iustitie uestre perfectionem. Et ideo quia gaudemus et oramus hoc, ego absens scribo hec uobis; propterea ut cum fuero presens non agam durius, secundum potestatem apostolatus mei. Nec utique si ex potestate agerem, graue uobis esse deberet, quia hanc potestatem dedit mihi Dominus in edificationem uestram, et non in destructionem.

Postquam de his que fecerant satis eos corripuit, transit ut in his que de futuro restabant corripiat illos, dicens: In his premissis sic uos habete ut doceo et de cetero, id est in futuro, fratres, gaudete, id  est sic agite ut de opere uestro gaudium semper exspectetis, et ut uere gaudeatis; perfecti estote, et uos perfecti exhortamini imperfectos ad perfectionem. uos uero imperfecti idem sapite cum perfectis exhortantibus uos, et habete pacem cum illis, id est ne abutamini correctione eorum; sed cum omni modestia amplectimini iussa eorum, quia si idem sapitis et pacem habetis, sic erit uobiscum Deus pacis, qui discordes abiicit, concordes eligit Et idem Deus dilectionis erit uobiscum, quia non sufficit pacem habere, nisi secundum Deum sequatur diligere. Et ut pax et dilectio Dei sit uobiscum, salutate uos inuicem in osculo, id est alter osculetur alterum, mortificata omni contentione inter uos. In osculo dico  non quod ore tantum fiat, et non corde, sed in osculo sancto, quod nulla ire scintilla in occulto cordis lateat. Et sic debetis uos inuicem salutare, quia salutant uos omnes sancti, commendantes uobis dilectionem exemplo sui. Salutatio propria Pauli sequitur. Gratia Domini nostri Iesu Christi, id est Dominus noster iehsu Christus dans gratiam, qua peccata dimittit. Et caritas Dei, id est Deus Pater cuius caritas pro salute hominum, Filium uoluit incarnari. Et communicatio sancti Spiritus. id est Spiritus communiter procedens a Patre et Filio. uel communicatio sancti Spiritus, id est Spiritus sanctus communicans uobis gratias suas, sit cum omnibus uobis, amen, et ut ita fiat uos laborate, et Deus concedat.



[IN EPISTOLAM AD GALATAS.]





203 ARGUMENTUM IN EPISTOLAM AD GALATAS.

Galate sunt Greci. Hi uerbum ueritatis primum ab apostolo acceperunt; sed post discessum eius tentati sunt a falsis apostolis, ut in legem et circumcisionem uerterentur. Hos Apostolus reuocat ad fidem ueritatis, scribens eis ab Epheso.



PROLOGUS BEATI BRUNONIS IN EAMDEM.

 Galatia locus quidem est in Grecia, et in ea Paulus per aliquod tempus conuersatus fuerat, predicans Galatis uerbum Dei, quos etiam in fide fundauerat. Et quandiu Paulus apud eos remoratus est, satis honeste se habuerunt in fide; sed Paulo inde  reuerso, pseudodoctores  introierunt ad eos impie destruendo quod Paulus religiose edificauerat, dicentes Paulo non esse credendum, neque doctrinam eius tenendam, quia nec cum Christo conuersatu  fuerat in terris, nec ab eo edoctus uel electus, nec saltem a Petro, uel ab his qui cum Christo conuersati fuerant erat instructus. Hi etiam pseudo gratie Dei plurimum derogabant, dicentes eam non sufficere ad salutem nisi circumcisio, et cetera ueteris legis tenerentur. In quo Paulum male docuisse arguebant, cum legem destrueret quam  Deus per Moysen dederat; quam ipse Christus, dum inter homines conuersabatur, obseruauerat, et hoc dicentes apud eos qui simplices erant, uidebantur inducere congruas rationes. Quibus fallaciis iam adeo fuerant seducti quod, nisi sollicitudo Pauli cito per hanc Epistolam occurreret, iam se disponebant ad circumcidendum et ad cetera legalia. In hac autem Epistola Paulus agit de commendatione  persone sue, quam pseudo deprimebant. Agit etiam de destructione ueteris legis, non quod improbet eam, eo quod tenenda fuit. Agit etiam de commendatione gratie Christi. Hec tria sunt hic materia: Se in hunc modum commendat quod, cum illi obiiciant ei se non uidisse Christum, nec ab eo electum uel instructum probat quod longe dignius aliis apostolis electus sit a Christo et edoctus; illos enim, dum mortalis inter mortales conuersaretur, elegit et  docuit secundum infirmitatem carnalis intellectus; adhuc enim carnales erant, nec mysteria diuinitatis capere poterant, quia licet accepissent Spiritum, nondum tamen datus erat, nisi tantum ad remissionem. Quod idem iehsu plane innuit, ubi ait. »Multa habeo uobis dicere, sed non potestis portare modo. Cum autem uenerit Spiritus ,« etc., illos, inquam, adhuc mortalis quasi carnales docuit, sed Paulus iam factus immortalis, iam sedens in dextera Patris, iam dato Spiritu sancto elegit, uocauit et docuit, et sic apparet quod, in quo Paulus uidebatur inferior, longe ceteris est gloriosior. ueterem legem sic improbat, ostendens eam datam ut esset in tempore, et ueniente gratia statim finem haberet, uelut umbra, ueniente corpore; que lex, quandiu  durauit, nichil aliud quam graue iugum et onus importabile et inutile fuit, quia neminem iustificare potuit. Destructa lege gratiam Christi commendat, ut eam que sola sufficit ad salutem, et sine qua nec ante datam gratiam nec post, aliquis potuit saluari. De his omnibus sic agit, ea intentione ut Galatas uolentes iudaizare retrahat ne faciant, nec ultra pseudomagistros audiant.



EPISTOLA AD GALATAS.



204 CAPUT PRIMUM.


»Paulus apostolus non ab hominibus, neque per hominem, sed per Iesum Christum, et Deum Patrem, qui suscitauit eum a mortuis, et qui mecum sunt omnes fratres, Ecclesiis Galatie, gratia uobis et pax a Deo Patre nostro, et Domino Iesu Christo, qui dedit semetipsum pro peccatis nostris, ut eriperet nos de presenti seculo nequam, secundum uoluntatem Dei et Patris nostri, cui est gloria in secula seculorum. Amen. Miror quod sic tam cito transferimini ab eo qui uos uocauit in gratiam Christi in aliud Euangelium, quod non est aliud, nisi sunt aliqui qui uos conturbant, et uolunt conuertere Euangelium Christi. Sed licet nos, aut angelus de celo euangelizet uobis preterquam  quam quod euangelizauimus uobis, anathema sit. Sicut prediximus, et nunc iterum dico: Si quis uobis euangelizauerit preter id quod accepistis, anathema sit. Modo enim hominibus suadeo, an Deo? an quero hominibus placere? Si adhuc hominibus placerem, Christi seruus non essem. Notum enim uobis facio, fratres, Euangelium, quod euangelizatum est a me, quia non est secundum hominem. Neque enim ego ab homine accepi illud, neque didici, sed per reuelationem Iesu Christi. Audistis enim conuersationem meam aliquando in Iudaismo: quoniam supra modum persequebar Ecclesiam Dei, et expugnabam illam, et proficiebam in Iudaismo supra multos cetaneos meos in genere meo, abundantius emulator existens paternarum  mearum traditionum. Cum autem placuit ei qui me segregauit ex utero matris mee, et uocauit per gratiam suam, ut reuelaret Filium suum in me, ut euangelizarem illum in gentibus, continuo non acquieui carni et sanguini. Neque ueni Hierosolymam ad antecessores meos apostolos, sed abii in Arabiam, et iterum reuersus sum Damascum. Deinde post annos tres ueni Hierosolymam uidere Petrum, et mansi apud eum diebus quindecim. Alium autem apostolorum uidi neminem, nisi Iacobum fratrem Domini. Que autem scribo uobis, ecce coram Deo, quia non mentior. Deinde ueni in partes Syrie et Cilicie. Eram autem ignotus facie Ecclesiis Iudee, que erant in Christo. Tantum autem auditum habebant, quoniam  qui persequebatur nos aliquando, nunc euangelizat fidem, quam aliquando expugnabat; et in me clarificabant [glorificabant] Deum.«



EXPOSITIO.

Paulus, etc. In hoc principio hec tria, circa que maxime uersatur, scilicet commendationem sui, improbationem legis, approbationem gratie breuiter colligit, dicens: Paulus apostolus nomen suum  ad auctoritatem ponit. Paulus, inquam, apostolus, non ab hominibus, eligentibus eum, neque per hominem, consecrantem eum, ut illi obiiciunt per Ananiam. Ideo ait, non ab hominibus neque per hominem. Quidam enim non ab hominibus, sed a Deo electi; per hominem tamen sunt consecrati, et e conuerso. uel ita: Paulus apostolus  non ab hominibus eligentibus, uel consecrantibus eum, neque per hominem, id est non per Christum mortalem, et in humanitate uiuentem, sed per Iesum Christum suscitatum. De eo quod sequitur, suscitauit, conuenienter accipimus suscitatum. Dicerent illi: Etiam si Christus legem destruat, non credimus, quia dissentit a Deo, qui legem dedit. Ideo subdit Apostolus per Christum suscitatum, et per Deum Patrem, qui suscitauit eum a mortuis; quem frustra mori uellet, si alio modo per legem iustificare posset hominem; sed quia legem irritam uidit, legem exclusit, ut per gratiam Christi perficeret in quo lex deficiebat. Paulus, inquam, et omnes fratres qui mecum sunt, scribimus Ecclesiis Galatie. Ideo fratres sibi in salutatione iungit, quia obiiciebant  pseudo Paulum 205 solum esse in destructione legis, quam Petrus et alii in suis paterentur Ecclesiis. Ubi ait se non ab homine, sed a Christo suscitato, et a Deo Patre factum apostolum, satis in hoc se commendauit. uobis, o Galate, sit gratia, id est his qui peccauerunt, sit secunda remissio. His qui in iustitia permanserunt, sit perseuerantia gratie. Sit etiam uobis pax, id est tranquillitas animi, a Deo Patre nostro et Domino Iesu Christo, qui uterque et potest et uult.

Modo commendabit gratiam Christi per oppositum improbando legem dicens: Qui Christus dedit semetipsum non aliud sacrificium, quia nichil preter eum sufficeret. Semetipsum dico, qui tantus erat. Semet, ad discretionem, ipsum ait ad magnitudinem.  Dedit semetipsum pro peccatis nostris delendis; que si lex destruere posset, monstrum putaretur, quia iam Pater superflue in mortem traderet Filium. Nec ut peccata precedentia solummodo tolleret, mori uoluit, sed ut, destructis peccatis, eriperet nos de presenti seculo, in quo uidit neminem posse morari sine peccato. In quo notatur maxima uirtus Christi, qui in fornace peccatorum nos liberat ab incendio peccati [eriperet de presenti seculo nequam, id est de conformitate presentis mundi, qui non allicit, et tanto plus capit, quanto eterna minus uidentur]. Eriperet, dico, quasi ui conuersationis bone de seculo, sed nequam, id est secundum nequitiam peccati, Christus a seculo suos eripit. Quod Christus in mortem se dedit, hoc factum est secundum uoluntatem  Dei et Patris nostri, qui quia legem inutilem uidit, ut nos saluaret, ex pietate Filium in mortem tradidit. Et quia Christus dederit se pro peccatis nostris in mortem per uoluntatem Dei, scitote ex eo, quia cui Christo cum Deo est gloria de remissione peccatorum, non legi in hec presentia secula: et permanebit in secula horum seculorum consecutiua. Amen, id est uere ita est, quod Christo gloria, non legi. Amen quandoque affirmatiuum, quandoque optatiuum est. Et quia Christus dedit se pro peccatis nostris secundum uoluntatem Dei, et legem euacuauit, miror ergo quod sic, id est tam uehementer omnibus mandatis meis derelictis; et tam cito: parum enim est temporis ex quo discessi  a uobis. Miror, inquam, de hoc quod transferimini. Ut grauius eos deprimat, sic ait. Transferuntur enim insensibilia, ut lapides, ducuntur irrationalia. Aguntur ratione homines; sed istos iudicat insensibiles. Unde in sequenti uocat eos insensatos. Miror quod transferimini ab eo, scilicet Deo, qui Deus uocauit uos non merito legis, sed per gratiam. uocauit dico et interius aspirando, et predicatores adhibendo in gratiam Christi, id est ad hoc ut essetis participes gratie Christi. Transferimini dico in aliua Euangelium. Secundum illos, ueterem legem uocat Euangelium; quod tamen Euangelium non est aliua a nostro, nisi sunt illi aliqui qui uos conturbant, id est pseudo, qui ueterem legem carnaliter docentes, dissentire faciunt ab Euangelio Christi; cum quo  idem est intellectum spiritualiter. Conturbant, dictum est a similitudine turbate aque, in qua nichil clare discerni potest. Ita isti intellectum Galatarum turbauerant, quod iam malum a bono non discernebant. Conturbant uos, et uolunt conuertere Euangelium Christi.

Conuertere dictum est, a similitudine alicuius iter agentis, qui ab obstante sibi retro, conuertitur; sic et isti Galate, accepta fide Christi per Euangelium Pauli, iam bene directi fuerant in semita boni operis, a quo uolebant eos conuertere illi pseudo. Ubi ait uolunt, innuit Galatas nondum opere consensisse illis, licet assensu. Illi uolunt conuertere, sed licet nos, id est ego uel ipse Petrus, aut angelus malignus  ueniens de celo, id est in splendida figura ut facilius suadere possit. Si enim emergens de tenebris inferni toruum et informem sese ingereret ad decipiendum, non tam idoneus esset. uel, angelus bonus ueniens de celo, si euangelizet preterquam, id est preter hoc quod euangelizauimus uobis, siue sit apostolus seu angelus, illum non solum audeo separare a corpore Christi, sed etiam sit anathema ut ipse separatus sit separatio illorum. Hic callide respondet illis, qui obiiciebant illi, 206 quod Iudaicos ritus non pateretur in Ecclesiis suis, non intelligentes Petrum ideo pati, non quod illud approbaret, sed ne ruditatem fidei eorum potius his concessionibus nutriendam, quam nimia asperitate destruendam terreret. Hoc autem solis patiebatur  Iudeis: sed Paulus qui gentibus predicabat, non habebat eis indulgere in his in quibus nunquam fuerant. Quod etiam postmodum, ut fides Christi solida esset, difficiliori labore destruere oporteret. Et quia nec angelum, nec apostolum pateremur aliud uobis predicantem, igitur si quis pseudo euangelizauerit uobis preter id quod accepistis a me, anathema sit. Et hoc nunc iterum dico de pseudo, sicut modo predixi de nobis et de angelo. uel ita: Predixi uobis cum apud uos essem, me omnes pseudo excommunicaturum; sic etiam nunc iterum dico. Si quis uobis euangelizauerit, preter id quod accepistis, anathema sit. Dico anathema sit, et hoc et cetera premissa, zelum Christi habens dico, quia an modo suadeo hominibus, id est an secundum uoluntatem  hominum suasibiliter loquor: an suadeo Deo, id est ad gloriam Dei? Quasi diceret: Ideo dico, anathema sit, etc., quia olim quidem ante fidem suadebam hominibus, predicans legem; sed modo in fide suadeo gloriam Dei; ideo non iam suadeo hominibus, quia non quero placere illis. An enim quero amplius placere hominibus? Si legem predicaret, quam homo uirtute sua poterat operari, tunc placeret hominibus: sed nolo placere, quia si adhuc placerem hominibus, predicando legem, iam non essem seruus Christi. dum quod attribuerem legi, detraherem gratie Christi. uel ita: An modo suadeo hominibus, an Deo? Si legem predicaret, hominibus suaderet; que enim lex precipit, homo satis potest operari, ut abscindere pelliculam, immolare pecudem et huiusmodi.  Quod si per hec saluum diceret hominem, Deo detraheret salutem hominis, et ascriberet homini. Cetera non mutantur.

Ad illud quod superius dixit, non ab hominibus, neque per hominem, hic respondere incipit. Littera tamen prope iungitur: ideo hominibus placere non quero, sed Christo, quia Euangelium meum non est secundum hominem, sed a Deo. Et ideo facio uobis notum, fratres, Euangelium: non illud uetus, sed quod euangelizatum est a me; hoc de eo facio uobis notum, quod non est mihi traditum secundum hominem. Et hoc probat: uere non secundum hominem, qui neque accepi illud Euangelium ab homine, consecrante me in hoc ministerium, neque didici  illud ab homine. Posset consecrari a Deo, et tamen postea discere precepta illa ab homine. Non accepi ab homine, nec didici, sed per reuelationem Iesu Christi, id est per Iesum Christum aperte reuelantem mihi, non per parabolas loquentem, sicut alios apostolos docuit, dum in carne esset adhuc mortalis, et illi intellectu infirmiores: uere non didici illud ab homine, quia nec ante conuersionem, nec post conuersionem. Ante conuersionem prius ostendit, dicens: Audistis conuersationem meam aliquando, id est tempore infidelitatis habitam in Iudaismo; hoc audistis quoniam, id est quod persequebar Ecclesiam Dei supra modum persecutorum: nemo enim tam uiolens erat in seruos Dei. Persequebar dico et expugnabam illam secundum quosdam multos enim  uolentes conuerti, adhuc spirans minarum et cedis, retroduxi. Plures etiam iam fideles fidem negare cegi; expugnabam, dico, et proficiebam in Iudaismo. Lex enim mea magis ac magis per me in incrementum proficiebat. Proficiebam dico agendo supra multos cetaneos, qui iuuenes et laboriosi erant, ut ego. Cetaneos dico, non proselytos, sed in genere meo, ita filios Abrahe ut ego et in lege nutritos. Et dico existens emulator, id est imitator et amator; non tantum legis, sed etiam paternarum traditionum. Prophete enim, preter legem, quasdam traditiones dederunt, ut Zacarias ieiunium primi, et ieiunium quarti , etc. Traditionum, 207 dico, mearum, quia tam bene operabar illas, quod quasi mee proprie esse uidebantur, et cum ego  ita persequerer Ecclesiam Christi, apparet quod ante conuersionem Euangelium non didici.

Subdit quod post subditionem non didicerit. Ego ita persequebar Ecclesiam Christi; sed cum placuit ei, ex gratia, non ex merito, ei dico qui quam potentialiter me segregauit de utero matris mee, de quo nunquam exirem, nisi misericordia eius extraheret me, tam misericorditer uocauit me per gratiam suam ad fidem. uel ita: Qui me segregauit de matre mea, id est a Synagoga, in qua puer nutritus et doctus fueram, nec de sinu uel gremio, sed de ipso utero Synagoge. Phariseus enim eram inter principes legis, et me inde segregatum uocauit ad fidem per gratiam suam, non quia zelum legis habueram. uocauit, inquam, ut reuelaret in me Filium suum.  Si quis enim uocationem mei considerat, intelliget omnem salutem ex Christo, nullam ex lege, que mihi non profuit. Nec ideo solum uocauit ut in similitudine mei reuelaret gratiam suam, sed ad hoc etiam ut euangelizarem illum in gentibus, et notam facerem misericordiam Dei. Cum ita Deo de me placuit, continuo non acquieui carni et sanguini, id est Iudeis male suadentibus mihi, qui nichil aliud sunt quam caro uoluptuosa. Et sanguis, id est anima non secundum rationem, sed secundum quod per motum sanguinis turpia cupit. Neque continuo ueni Hierosolymam ad apostolos antecessores meos, quia me in fide antecesserant, ut docerer ab illis, sed continuo abii in Arabiam. Hec Arabia est in qua est mons Sina, prope Aegyptum in deserto. Et iterum  ab Arabia reuersus sum Damascum. Deinde post annos tres ueni Hierosolymam, non ut quasi minus sapiens interrogarem, sed solummodo uidere Petrum. Et mansi apud eum diebus quindecim, et tam breui spatio, si indigere, non satis possem doceri. Petrum ibi uidi; sed alium apostolorum neminem illo tempore uidi, nisi Iacobum fratrem Domini, qui episcopus erat Hierosolymis. Et sic apparet quod post conuersionem nichil didici; que autem scribo uobis, scilicet quod nec ante, nec post didicerim, credite quia in his non mentior. Ecce enim loquor hec coram Deo. Quod si Deus presens adesset, nichil in sermone meo falsitatis argueret. Deinde uisis Petro et Iacobo, ueni in partes Syrie et Cilicie. Ego uero eram ignotus  facie Ecclesiis Iudee, que erant in Christo; quod si me non uiderint, apparet me nichil ab eis didicisse. Facie quidem eram ignotus, sed auditum tantummodo habebant de me. Hoc, inquam, audierant quoniam, id est quod Paulus qui persequebatur nos aliquando, id est tempore infidelitatis, nunc euangelizat fidem Christi, quam fidem expugnabat aliquando. Et hoc audientes in me conuerso, et sic predicante clarificabant Deum, et magnificabant misericordiam Dei.



CAPUT II.

»Deinde post annos quatuordecim, iterum ascendi Hierosolymam cum Barnaba, assumpto et Tito. Ascendi autem secundum reuelationem, et contuli cum illis Euangelium, quod predico in  gentibus. Seorsum autem his qui uidebantur aliquid esse, ne forte in uacuum currerem, aut cucurrissem. Sed neque Titus qui mecum erat cum esset gentilis, compulsus est circumcidi, sed propter subintroductos falsos fratres, qui subintroierunt explorare libertatem nostram, quam habemus in Christo Iesu, ut nos in seruitutem redigerent. Quibus neque ad horam cessimus subiectioni, ut ueritas Euangelii permaneat apud uos. Ab his autem qui uidebantur esse aliquid (quales aliquando fuerint, nichil mea interest; Deus enim personam hominis non accipit [Deut. X, 17; Rom. II, 19]. Mihi autem qui uidebantur esse aliquid, nichil contulerunt. Sed econtra cum uidissent quod creditum est mihi Euangelium  preputii, sicut et Petro circumcisionis; qui enim operatus est Petro in apostolatu circumcisionis, operatus 208 est et mihi inter gentes. Et cum cognouissent gratiam, que data est mihi, Iacobus, et Cephas et Ioannes, qui uidebantur columne esse, dextras dederunt mihi et Barnabe societatis, ut nos in gentes, ipsi autem in circumcisionem, tantum ut pauperum memores essemus. Quod etiam sollicitus fui hoc ipsum facere. Cum autem uenisset Cephas Antiochiam, in faciem ei restiti, quia reprehensibilis erat. Prius enim quam uenirent quidam ab Iacobo, cum gentibus edebat. Cum autem uenissent, subtrahebat et segregabat se, timens eos qui ex circumcisione erant. Et  simulationi eius consenserunt ceteri Iudei, ita ut Barnabas duceretur ab eis in illam simulationem. Sed cum uidissem quod non recte ambularent ad ueritatem Euangelii, dixi Cephe coram omnibus: Si tu, cum Iudeus sis gentiliter uiuis, et non Iudaice, quomodo gentes cogis iudaizare? Nos natura Iudei, et non ex gentibus peccatores. Scientes autem quod non iustificatur homo ex operibus legis, nisi per fidem Iesu Christi; et nos in Christo Iesu credimus, ut iustificemur ex fide Christi, et non ex operibus legis. Propter quod ex operibus legis non iustificabitur omnis caro .« Quod si querentes iustificari »in Christo, inuenti sumus et ipsi peccatores, nunquid Christus peccati minister est? Absit! Si  enim que destruxi, iterum hec reedifico, preuaricatorem me constituo. Ego enim per legem legi mortuus sum, ut Deo uiuam. Christo confixus sum cruci. uiuo autem iam non ego, uiuit uero in me Christus. Quod autem nunc uiuo in carne, in fide uiuo Filii Dei, qui dilexit me, et tradidit seipsum pro me. Non abiicio gratiam Dei. Si enim per legem iustitia, ergo Christus gratis mortuus est.«



EXPOSITIO.

Deinde post annos quatuordecim a primo aduentu transactos, iterum ascendi Hierosolymam cum Barnaba, assumpto etiam et Tito. Ascendi dicit secundum situm loci. Paulus ideo secundo uenit Hierosolymam, adducens secum idoneos testes, Barnabam  de Iudeis, Titum de gentilibus, quia Ecclesie quibus predicabat, opponebant ei, quod dissentiret in predicatione a Petro et ab aliis. Quam dubietatem remouere uolens, cum testibus ascendit Hierusalem, non quod dubius esset in aliquo, sed ut certum fieret his qui dubitabant quod non dissentiret a Petro. Ascendi non tantum quia sic uolui, sed etiam ascendi secundum reuelationem, id est quia reuelauit mihi Deus sic oportere fieri; et tunc non didici ab illis, sed contuli cum illis Euangelium, dicens: Sic et sic predico. Nonne et uos eodem modo? Diceret aliquis: Reticuisti quedam, que gentibus predicas. Non utique ait Paulus, sed Euangelium quod predico in gentibus. Nec inde uerbum subticui, contuli publice cum tota Ecclesia. Seorsum autem, id est  separatim contuli cum his qui uidebantur esse aliquid, id est cum apostolis, non tamen seorsum cum his ut alios excluderem, et priuate cum his agerem; sed prius sermo meus publice fuit ad omnes, nunc ad istos. uel ita: Contuli cum illis seorsum factis his, id est apostolis, ne uiderer impotens esse defendere Euangelium meum sine auxilio eorum. Ideo sic contuli ne forte  currerem, id est currere putarer, aut cucurrisse, in uacuum, nisi per hanc collationem approbarem meum Euangelium. Nec tantum conferendo illud comprobaui, sed neque etiam Titus qui mecum erat, cum esset natione gentilis, compulsus est circumcidi. Per hoc quod ait compulsus, innuit illos pseudo multum  laborasse contra Paulum, ut circumcideretur Titus. Nec tantum Titus non est compulsus ad hoc; sed neque etiam ad horam cessimus subiectioni. Quia sic ait: Non est compulsus circumcidi; nec propter subintroductos falsos fratres. Infideles enim Iudei, quibus Paulus quia infidelibus, non responderet, premio conducebant falsos fratres, per quos Paulum impugnarent. Propter illos, inquam, qui dolose subintroierunt explorare libertatem nostram, id est fidem que nos liberos facit a iugo legis; quam libertatem habemus in Christo Iesu. Explorare 209 ideo, ut nos, si possent, redigerent in seruitutem, id est in ueterem legem que grauis seruitus est. Per hoc fidem Christi multum commendat, quia uocat libertatem, legem deprimit quam uocat seruitutem.  Propter illos, inquam, neque saltem ad horam cessimus subiectioni, id est legi que cedentes sibi subiicit seruituti. Ideo non cessimus, ut ueritas Euangelii nostri permaneat apud uos, id est ut sicut predicauimus legem esse inutilem, gratiam esse sufficientem, ita semper crederetis.

Paulus alio tempore Hierosolymam ueniens, ut omnem de se suspicionem tolleret, Timotheum iam circumcisum iterum fecit circumcidi, non quod crederet aliquid iam conferre circumcisionem, sed quia imposuerant ei quidam ipsum dixisse legem omni tempore fuisse inutilem. Quod ut nichil esse probaret, Timotheum exhibuit ad circumcidendum; sed modo Titum circumcidi nulla ratione uoluit, quia, si modo cum uenisset Hierusalem, ut probaret  nichil esse circumcisionem, eum circumcideret, dicerent Ecclesie gentium: Ecce falsitas Pauli quem, uellet nollet, Titum, in Hierusalem circumcidere oportuit. Ostendit per illam collationem Euangelii quod post conuersionem non sit inuentus inferior Petro et aliis. Adiungit etiam quod ante conuersionem longe dignior illis fuerit sub lege; callide tamen quasi pro nichilo sibi sit dignitas quam ante fidem habuit. Littera sic iungitur: Contuli cum illis, et apparui secundum post acceptam fidem irreprehensibilis, sicut illi; sed quales fuerint aliquando, id est ante fidem Petrus et alii, qui uidebantur ab his secundum carnem sapientibus esse aliquid, hoc memorare quales illi fuerint qualis ego sub lege nichil mea interest, id est nichil confert in mea re. uerum  quidem est quod ego tunc dignior illis eram, sed tamen non curo huiusmodi gloriam. uidebantur dicit, quantum ad illos qui Petrum et alios ita iudicabant magnos. Paulum nichil. Ideo quales tunc fuerint, dicere pretereo. Scio enim quod Deus non accipit personam hominis, id est Deus non habet acceptum hominem propter personam generis diuitiarum uel scientie. Dicere quales prius fuerint; ideo nichil interesse dico in mea re, quia hoc solum mihi sufficit ad commendationem quod Petrus et alii qui dicebantur esse aliquid, nichil mihi contulerunt, id est in nullo me correxerunt. In nullo mihi profuerunt, dum contuli cum eis Euangelium. uel per, autem, copuletur dicere, quales fuerint ante fidem nichil mihi confert; sed hoc dicere quod illi qui uidebantur  esse aliquid, nichil mihi contulerunt; satis est ad commendationem. Nihil quidem contulerunt mihi, sed etiam affectantes societatem nostram, mihi et Barnabe discipulo meo dederunt dextras societatis. Quod sic ait: Nihil contulerunt, sed econtrario cum illi uidissent quod creditum est mihi a Deo Euangelium preputii, id est gentilitatis eadem dignitate sicut Petro creditum est Euangelium circumcisionis, id est in Iudeos. Econtrario dicit secundum opinionem eorum qui Paulum indigniorem iudicabant Petro.

Bene dico cum uidissent, uiderunt enim, quia idem Deus qui operatus est Petro, id est ad gloriam et commendationem Petri, miracula per eum fecit in apostolatu circumcisionis, similiter operatus est et mihi, id est ad mei commendationem inter gentes;  gentium enim Apostolus erat. Cum uidissent creditum esse mihi Euangelium, et cum idem per effectum cognouissent, uidentes gratiam que data est mihi . Cognouissent dico Iacobus, et Cephas, et Ioannes, qui uidebantur esse columne, id est sustentatores Ecclesie. Ii enim honoratiores ceteris erant, quia Christus eos in secretioribus suis semper admittebat, coram quibus transfiguratus fuit in monte . Ii, inquam, hoc cognoscentes, dederunt mihi et Barnabe dextras societatis, intelligentes nos non inferiores illis, sed pares, non discipulos sed socios. Coniungere dextras, signum erat concordie, quo se inuicem confederabant antiqui.  Societatem nobiscum pacti sunt, ita ut nos 210 predicaremus in gentes, ipsi autem in circumcisionem. Hoc tantum singulare nobis imponentes, ut essemus memores pauperum, qui erant Hierosolymis, quod illi nisi per nos non poterant. Quod, scilicet, benefacere pauperibus non solum uolui, sed etiam sollicitus fui facere, ita quod hoc ipsum, id est non minus feci quam illi precati sunt

Postquam otendit illos nichil contulisse sibi, et se potius necessarium illis, secundum memoriam pauperum, addit quoddam maius, scilicet quod, cum ipse esset irreprehensibilis, reprehensibilem etiam ostendit Petrum dicens: Conferens cum Petro et aliis nichil mihi contulit, sed ego contuli Petro. Quia  cum uenisset Cephas Antiochiam ego restiti ei; nec in occulto, sed in faciem, id est in conspectu Ecclesie. Ideo restiti, quia erat reprehensibilis; et si non per intellectum, tamen per exemplum. Ideo Paulus restitit Petro in faciem, quia Petrus non peccabat in se, de quo quidem secreto esset corrigendus, sed peccabat in cauta simulatione, corrumpendo Ecclesiam, et qui in publico peccabat, publice arguendus erat; qui enim uiderant offensionem, necesse erat ut iidem uiderent offense emendationem. Petrus utique erat reprehensibilis, quia priusquam uenirent quidam conuersi de Iudeis ab Iacobo, qui cathedram habebat Hierosolymis, priusquam hi uenirent, Petrus edebat cum gentibus, sine discretione ciborum. Prius sic faciebat; sed cum illi uenissent, subtrahebat  se a mensa gentilium, nec latenter subtrahebat; sed segregabat se, id est seorsum faciebat Iudeorum mensam a grege gentilium uel in alia domo, uel in alia mensa, timens offendere eos qui erant ex circumcisione, id est Iudeos, si participaret gentilibus, et huic simulationi eius  simulationi, inquam, eius consenserunt ceteri Iudei, ita ut etiam Barnabas, discipulus meus, duceretur ab eis Iudeis in eamdem simulationem, et nollet communicare gentilibus. Petrus simpliciter non considerans per hoc corrumpi fidem Ecclesie, declinabat a scandalo Iudei fratris, per hanc simulationem. Sed ego, cum uidissem, quod non recte ambularent Petrus et qui cum eo  erant, non recte dico ad comprobandum ueritatem Euangelii, qui predicauerant ritus Iudaicos iam inutiles, nec esse tenendos. Cum hoc uidissem, dixi Cephe coram omnibus : Hoc, inquam dixi, si tu, Petre, cum sis natione Iudeus uiuis, id est uiuere soles gentiliter, nichil iudicans immundum, et non uiuis ultra iudaice, ut secundum ritus illos cibos de immunditia damnes; si, inquam, tu naturalis Iudeus non iudaizas: quomodo, id est qua ratione gentes que nunquam iudaizauerunt, cogis iudaizare, exemplo tuo, licet non ita predices? Nisi enim in hoc publice correctus esset a Paulo, seque ideo reprehensibilem confiteretur, putarent  non solum Iudei, sed etiam gentiles inutilem esse fidem sine lege.

Hucusque satis probauit se non esse inferiorem Petro, et aliis, imo necessarium et correctorem eorum. Modo transit ad improbandam legem, quod nullo modo tenenda sit, dicens: Gentes utique non debent iudaizare: quia nos per naturam Iudei; si amodo iudaizamus, inutiliter agimus. Quod sic ait: Nos quidem sumus Iudei per naturam in Iudaismo nati, et semper insistentes operi legis. Iudei sumus, et non sumus peccatores ex gentibus, id est non peccauimus ad similitudinem gentium, adorantes idola et huiusmodi: quod non fecerant Iudei. Et cum simus per naturam Iudei, tamen non iustificamur ex operibus legis. Et nos hoc scientes quod nullus  homo iustificatur ex operibus legis, nisi per fidem Iesu Christi, ut gentiles, sic et nos Iudei credimus in Christo Iesu, ut sic iustificemur ex fide Christi tantum, et non ex operibus legis. Propter quod, id est quia nos Iudei ex fide sola iustificamur non ex lege. Ergo omnis caro, id est omnis gentilis carni obediens, Deum nesciens, non iustificabitur ex operibus 211 legis, si ea fecerit. Si enim Iudeo non prosunt opera, multo minus gentili. Carnem uocat gentilem, quia nunquam in cultu legis Dei, sed semper fuit in opere carnis. uel ita, quia si Iudeus non est iustus ex lege, multo minus caro, id est peccator ex gentibus. Probat iterum idem per impossibile et inconueniens. Dico quod ex fide Christi iustificabimur; quod si ita non est, hoc est quod ait: Si nos  querentes iustificari in Christo, id est per fidem Christi, non dico putati existimationem stultorum non curo, sed si per fidem Christi querentes iustificationem inuenti sumus ut gentiles etiam nos ipsi peccatores, quia legem deseruimus, ad fidem Christi transeuntes; si hoc, inquam, est, tunc Christus minister est peccati; ipse enim docuit legem non esse tenendam, sed ex fide esse omnem iustificationem. Sed quia exhorrebat Christum dicere ministrum peccati, dicit hoc sub admiratione sic: Nunquid aliquis insensatus audet dicere quod Christus minister est peccati? Absit hoc ut Christus minister sit peccati!

uere Christus non est minister peccati. Nam ego  destruxi legem, quam non reedifico, ne me constituam preuaricatorem. Si enim destructam legem reedificans, ideo preuaricationis reus sum. Tunc bene sequitur quod Christus, quia legem exclusit, non est minister peccati. Quia sic ait: Si legalia que destruxi hec iterum reedificabo, docens ea esse tenenda, tunc profecto constituo me preuaricatorem legis, quam reduco. Ipsa enim lex precipit se contemni, postquam uenerit gratia, ut ibi per Moysen: »Prophetam suscitabit uobis Deus de fratribus uestris; ipsum audietis tanquam me .« Quasi diceret: Interim donec ueniat, audite me. Cum uenerit  confugite ad eum. Reedifico ideo dicit: Imponebant enim ipsi quidam quod prius stulte docuisset legem non esse tenendam; sed modo  correctus, reducebat legem. uere si legem reedifico, preuaricatorem legis me constituo. Nam ego deserui legem, per ipsam legem ita precipientem, ne ueniente gratia teneretur. Et non dicit deserui, sed mortuus sum legi, id est ita legem destruxi sicut nunquam amplius ad illam reuersurus, quomodo a morte non fit reuersio ad uitam. Legi ideo mortuus sum, ut uiuam Deo, id est per gratiam Dei. uere deserens legem, uiuit Deo per fidem; nam cessat a malo, et operatur bonum. Quod sic ait: Confixus sum cruci Christi, id est affixos habeo sensus meos per uirtutem crucis Christi, ne quandiu in fide Christi sum, liceat porrigere manum uel pedem ad opus malum. Confixus sum cruci Christi, id est ad gloriam Christi, qui me sic confixit, et per hec habemus cessare  a malo. Christus si uoluisset, aliud genus mortis elegisset, sed uoluit ut nec ipsum genus mortis mysterio careret, presignans hoc in affixione suorum membrorum, que secundum ueterem hominem passibilis et mortalis usque ad diem crucis sustinuerat, ut sicut membra sua confixa, secundum uirtutem hominis ad aliquos actus extendere non potuit, quod in illa cruce sic configebat hominem iustitie, ut quandiu fidem Christi non uiolaret ad actum iniustitie declinare non posset. Confixus sum cruci, cessans a malo. uiuo autem iam non ego, qui eram secundum legem; sed uiuit in me Christus, id est uiuo ego ipse factus Christus per conformitatem, et per hanc partem habemus operari bonum. uiuo utique Deo per fidem, per dilectionem, per traditionem.  Hoc ita ait. Ego uiuo; quod autem nunc uiuo, positus in carne, quia licet caro impugnet spiritum, tamen spiritus in me uiuit, et iugulat desideria carnis, quod miraculum est ita uiuere in carne. Quia uero sic uiuo in fide, id est per fidem Filii Dei uiuo, et non per opera legis, sed per dilectionem Christi, qui dilexit me, hominem personaliter uniens sibi. uiuo etiam et per traditionem, quia Christus tradidit semetipsum in mortem pro me, redimendo a morte, quod non poterat effici per legem. Et quia per fidem uiuo, et non per legem, igitur non reduco legem. Quod tamen sic ponit: Non abiicio gratiam Dei, quia reducere legem, 212 esset abiicere gratiam. Ideo non reduco legem, quia non per legem iustitia.  Si enim per legem esset iustitia, ergo Christus gratis, id est superflue mortuus est, ut iustificaret, cum per legem habeatur iustitia; sed Christum superflue, mortuum nolletis concedere.



CAPUT III.

»O insensati Galate, quis uos fascinauit non obedire ueritati ante quorum oculos iehsu Christus proscriptus est, et in uobis crucifixus? Hoc solum a uobis uolo discere. An ex operibus legis spiritum accepistis, an ex auditu fidei? Sic stulti estis ut, cum spiritu ceperitis, nunc carne consummemini? Tanta passi estis sine causa? si tamen sine causa. Qui ergo tribuit uobis Spiritum, et operatur uirtutes in uobis, ex operibus legis, an ex auditu fidei? Sicut scriptum est: Credidit Abraham  Deo, et reputatum est ei ad iustitiam .« Cognoscite ergo, quia qui ex fide sunt, hi sunt filii Abrahe. Prouidens autem Scriptura, quia ex fide iustificat gentes Deus, prenuntiauit Abrahe, quia »benedicentur in te omnes gentes .« Igitur qui ex fide sunt benedicentur cum fideli Abraham. Quicunque enim ex operibus legis sunt, sub maledicto sunt. Scriptum est enim: »Maledictus omnis [homo] qui non permanserit in omnibus que scripta sunt in libro legis, ut faciat ea .« Quoniam autem in lege nemo iustificatur apud Deum, manifestum est, quia »iustus ex fide uiuit .« Lex autem non est ex fide: sed »qui fecerit ea, uiuet in illis  .« Christus autem nos redemit de maledicto legis: factus pro nobis maledictum, quia scriptum est: »Maledictus omnis [homo] qui pendet in ligno ,« ut in gentibus benedictio Abrahe fieret in Christo Iesu, ut pollicitationem spiritus accipiamus per fidem. Fratres  tamen hominis confirmatum testamentum nemo spernit, aut superordinat . Abrahe dicte sunt promissiones, et semini eius. Non dicit et seminibus, quasi in multis, sed quasi in uno, et semini tuo qui est Christus. Hoc autem dico, testamentum confirmatum a Deo. Que post quadringentos et triginta annos facta est lex, non irritum facit ad euacuandam promissionem. Nam si ex lege  hereditas, iam non ex promissione. Abrahe autem per repromissionem donauit Deus. Quid igitur lex? Propter transgressionem posita est, donec ueniret semen, cui promiserat, ordinata per angelos in manu Mediatoris. Mediator autem unius non est; Deus autem unus est. Lex ergo aduersus promissa Dei? Absit! Si enim data esset lex, que posset uiuificare; uere ex lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus. Prius autem quam ueniret fides, sub lege custodiebamur; conclusi in eam fidem que reuelanda erat. Itaque lex pedagogus noster fuit in Christo, ut ex fide iustificemur. At ubi uenit fides,  iam non sumus sub pedagogo. Omnes enim filii Dei estis per fidem, in Christo Iesu. Quicumque enim in Christo baptizati estis, Christum induistis. Non est Iudeus, neque Grecus; non est seruus, neque liber; non est masculus, neque femina. Omnes enim uos unum estis in Christo Iesu. Si autem uos Christi, ergo semen Abrahe estis, secundum promissionem heredes.«



EXPOSITIO.

Et quandoquidem per fidem iustitia, et non per legem, o insensati Galate, quis uos fascinauit ut non crederetis ueritati? ueritatem habetis in uobis, scilicet fidem Christi, que uere iustificat, et non creditis ei. Fascinatos dicit, accusans insipientiam eorum; non enim differunt  a uetulis, que credunt quosdam fascinatores solo uisu posse corrumpere quos uolunt. uos dico fascinatos ante oculos quorum  et in oculis uestris Christus iehsu proscriptus est. Proscriptus dicitur, qui a regno et hereditate sua depellitur. Ii autem Christum a regno et hereditate sua depellebant, dum seipsos in quibus regnare debebat, et qui eius erant hereditas, Christo subducebant. Non solum proscriptus; sed etiam Christus est in uobis crucifixus. Non enim magis uiluit 213 Christus in oculis Iudeorum et Pilati, quam in uobis, qui sic eum contemnitis. uel ita: Ante oculos quorum Christus proscriptus est in aliis, quos malo exemplo deprauastis, et etiam in uobis ipsis, qui Christum repellitis a uobis. Et licet ita sit proscriptus,  tamen ipse pro uobis est crucifixus, nec ita esset proscribendus. Hoc euidenter inseruit. Modo reuertitur ad illud. O uos insensati, licet modo satis probauerim fidem ualere, legem irritam esse, et licet uos insensati sitis, tamen uos ipsos faciam confiteri et probare quod ex fide sit iustitia, et non ex lege. Quod sic ait: Multa alia occurrunt per que hoc probare possem, sed hoc solum sufficit, et hoc uolo discere a uobis an accepistis Spiritum sanctum ex lege, an ex fide. Ex lege non, quia uos, gentiles, legem non habuistis. Et non ita simpliciter ponit, sed addit. Ex operibus legis, an ex auditu fidei, deprimens legem, cuius opera erant importabilia, commendans fidem, que facillime ex solo auditu habetur. Et cum ex fide Spiritum accepistis, sic  modo stulti estis ut cum per Spiritum ceperitis saluari, nunc carne, id est per carnalem legem consummemini, id est perficiamini. Plurimum desipitis cum illud quod minus est  Spiritui datis, et illud quod maius  attribuitis carni. Et quia per carnem consummationem queritis, sine causa estis passi tanta. uos quidem multa passi estis ab infidelibus, sed frustra. Sine causa dico uos tanta passos; tamen hac conditione, si sine causa, id est si incorrigibiles estis. Si enim peniteatis, presto est indulgentia. Et sic dicens reuelat spem eorum. Per illos quos ex fide sola probauit habere Spiritum, quia nunquam legem habuerant. uult modo probare de se  quod, cum utrumque habuerit, legem et fidem; per fidem tamen Spiritum accepit, non per legem. Quod nisi probaret, dubietatem relinqueret.

Unde sic ait: Quandoquidem uos ex fide Spiritum accepistis, et non ex lege, ergo Paulus qui tribuit uobis Spiritum, id est per manus cuius accepistis Spiritum sanctum, et qui operatur uirtutes et miracula in uobis, dicite modo an ex operibus legis habuit Spiritum, an ex auditu fidei? Ex uobis per simile iudicare potestis, quia ex fide non ex lege, licet utrumque habuerit. Ex fide habetur Spiritus. Ex fide habetur iustitia, et ex fide promissio. Littera sic iungitur: Ex fide habetur Spiritus, sicut ex eadem fide habetur iustitia. Iustitia utique ex fide. Nam Abraham credidit Deo, id est fidem habuit, et  hoc credere, reputatum est ei sufficiens ad habendam iustitiam. Et quia Abraham per fidem habuit iustitiam, ergo cognoscite quia, quicunque sunt ex fide, et non ex lege  ii per fidem sunt filii Abrahe, id est iusti, quia imitatores fidei sunt Abrahe. Non solum per fidem habetur Spiritus et iustitia, sed etiam in fide habetur benedictio, sicut ibi legitur. O Abraham in te, id est in similitudine fidei tue, benedicentur non solum Iudei, sed etiam omnes gentes. Sed antequam ponat hanc auctoritatem, predicit quomodo intelligendum sit illud, in te, dicens: Scriptura in Genesi prouidens, id est ostendens Deum prouidisse; sic enim ab eterno Deus deliberauit, prouidens, inquam, hoc quia, id est quod Deus iustificat non solum  filios carnis Abrahe, sed etiam gentes, iustificat, dico, non ex lege, sed ex fide. Illa Scriptura longe ante tempus gratie prenuntiauit, id est ostendit Deum prenuntiasse Abrahe, quia in te per imitatam fidem benedicentur omnes gentes .

Notandum est quod, cum debeat probare de benedictione, ait: Iustificat ex fide, intelligens quod ubi precedit iustitia, ibi ex necessitate sequitur benedictio. Quod hic uocat benedictionem, idem intelligit promissionem, testamentum, hereditatem. Preterea uidendum est quod non incongruo ordine ex fide prius habetur Spiritus, dehinc iustitia. Ad ultimum benedictio. Post fidem enim statim datur  Spiritus, sine quo nemo potest bene operari. Dehinc per adiuuantem Spiritum, sequuntur opera iustitie. Post iustitiam sequitur benedictio, 214 id est iustorum operum retributio. Et quia Scriptura sic ait per fidem mediante, iustitia benedictionem consequi, igitur ii qui sunt ex fide, id est qui esse suum collocant in fide, quod utique Dauid et multi alii cum essent sub lege, subsistere tamen habebant ex fide. Ii utique qui sunt ex fide benedicentur cum Abraham, non circumciso, sed fideli, id est non per legem, sed per fidem. Nec hoc pretereundum est quod Abraham ex fide iustificatus sit priusquam circumcisus fuerit. uere ex fide solum habetur benedictio; nam ex lege non habetur, sed potius maledictio.  Quicunque enim sunt, id est subsistere se credunt ex operibus legis, ii sunt sub maledicto. Et hoc probat: uere sunt sub maledicto; nam ita scriptum est in Deuteronomio, id est in abbreuiatione legis, quando Moyses datam legem breuiter recapitulauit, et omnibus preceptis collectis postea ait: Omnis ille qui non permanserit in omnibus que scripta sunt in libro legis huius  »maledictus sit .« Et hoc dicens Moyses idem erat ac si diceret: Hanc legem non trado uobis, ad habendam in ea iustificationem; sed ad deprimendam duritiam uestram. Et scitote fugiendum uobis esse ad gratiam, ut maledictum legis euacuet gratia Christi. Ipse etiam Petrus dicit tantum esse  onus legis, quantum nec ipsi patres eorum portare potuerunt.

Probauit modo, per Abraham et Moysen, iustitiam haberi ex fide, et benedictionem , hoc utrumque esse ex fide iterum probat per Habacuc. Et considerandum est quomodo fidem semper preferat legi, et per Abraham qui fuit ante legem, et per Moysen eiusdem legis datorem, et per Habacuc, sub ipsa lege uiuentem. Ex fide habetur iustificatio. Quia autem in lege nemo iustificatur  sed apud Deum, manifestum est in Habacuc, quia ait quod ex fide fit homo iustus, et qui iustus est, uiuit, id est promissam benedictionem apprehendit, et si ex fide sola iustus uiuit, tunc non ex lege. Opponeret ille: uerum quidem,  quod per fidem oportet iustificari hominem; sed tamen lex adiuuat fidem, et quodammodo necessaria est fidei. Quod ita infert. Ex fide uiuit iustus, non ex lege. Lex autem non est, id est non pendet ex fide, nec ullum adiumentum est fidei. Sed uultis scire quid melius faciat? Hoc, scilicet, qui fecerit ea, que lex precipit, uiuet in illis, id est quod habet dimittetur ei; sed nichil merito legis augmentabitur ei. Quia dixerat superius: Maledictus omnis qui non fecerit precepta legis, diceret ille: Quandoquidem Moyses sic ait Licet simus in fide, necesse tamen est ut faciamus legem, ne maledictum Moysi incurramus. Contra hoc Paulus: Licet Moyses maledixerit omni non facienti legem, non tamen ideo adhereatis legi; Christus enim redemit nos de illo  maledicto legis. Quod et Moyses cum malediceret, intellexit. Redemit nos Christus factus pro nobis redimendis, non solum maledictus, sed etiam maledictum. Si quis enim crucifigentium Christum uoluit maledicere alicui, maledicebat, dicens: Sic tibi contingat, quomodo illi crucifixo. uere pro nobis factus est maledictum, quia scriptum est in Deuteronomio: »Omnis qui pendet in ligno sit maledictus .« Christus autem in ligno pendens, non utique ex culpa proprii criminis, sed in eo solo maledictus, quod penam maledicti sustinuit. Moyses enim preceperat, ut si quis reus damnaretur, in ipsa damnatione ipsi malediceretur. uel ita omnis qui pendet in ligno sit maledictus. Deus enim primo  homine creato, benedixit ei, si in obedientia perstitisset; sed quia peccauit, maledixit ei; Quod maledicere nichil aliud fuit nisi spoliare eum de concessa impassibilitate et immortalitate. Christus uero, carnem ueteris Ade assumens, fuit maledictus, quia passibilis et mortalis. Quod in eo palam fuit, dum in ligno pependit; pati enim non posset, si impassibilis esset. Obiiceret ille gentilis: Et si Christus soluit maledictum legis, nobis non habentibus legem nichil profuit. Contra hoc Paulus: Christus redemit nos, ut sicut in Iudeis, sic in gentibus 215 fieret benedictio, id est repromissio Abrahe habenda in Christo Iesu, non per legem. Fieret dico promissio, ita ut accipiamus pollicitationem, id est rem frequenter pollicitam.

 Pollicitationem dico Spiritus, id est factam nobis per Spiritum; uel Spiritus, quia iam Spiritum sanctum per quem iam partim deificamur arrham habende beatitudinis accepimus. Accipiamus dico, non per legem, sed per fidem. Quod modo probauit per auctoritatem legis et prophete, scilicet per fidem accipere benedictionem, idem probat per legem humane consuetudinis, dicens: Quia sicut testamentum cuiuslibet hominis legaliter factum destrui non potest, ita lex testamentum Dei irritum facere non potest. Quod si obiiciunt legem esse antiquiorem hoc testamento, et uetus non debere destrui per nouum, nichil dicunt, cum hec promissio facta sit Abrahe longe ante legem. Littera sic iungitur: Quod per auctoritates modo probaui, idem fratres  nunc dico secundum hominem, id est per humanas consuetudines affirmo sic: Testamentum hominis, licet sit cuiuslibet uilis hominis, tamen testamentum hoc confirmatum, id est legaliter factum, ut sint ibi testes: Moriturus testator, etc. Hoc testamentum nemo spernit, ut inexpletum deserat. Aut nemo super hoc, aliud testamentum ordinat. Et sicut testamentum hominis nemo destruit, ita lex testamentum Dei non facit irritum. Antequam hoc ponat, premittit quod uere testamentum Dei factum sit, et postea quod testamentum antiquius lege fuerit. Testamentum hominis nemo spernit, testamentum autem a Deo factum est, quia Abrahe dicte sunt promissiones. Non dicit quod de diuersis fuerint promissiones, sed idem multis repetitionibus et diuersis  temporibus est pollicitum. Abrahe dicte sunt promissiones, et per Abraham dicte sunt semini eius, id est Christo. Sicut quando promittitur patri fecunditas filiorum, augmentum hereditatis, licet filius eius nondum sit, tamen in patre promissio fit filio. Promissio facta est semini, hoc dicit, et non dicit, facta est seminibus. uel ita: Semini dicit, non dicit, in seminibus quasi in multis debeant hereditare gentes, sed quasi in uno, id est semine tuo hereditabunt gentes; qui semen est Christus. Bona est relatio, qua proprium sequitur. Hic ostendit testamentum Dei factum esse ad Abraham, nunc ostendit testamentum esse antiquius lege. Dico promissiones factas Abrahe, de eodem autem dico quod  hoc testamentum confirmatum est a Deo, iurauit enim Deus illud se impleturum. Hoc, inquam, testamentum lex non facit irritum; que post quadringentos et triginta annos facta est. Si enim testamentum cuiuslibet hominis non fit irritum, quanto magis testamentum Dei, quod cum iuramento pollicitus fuit, et Abrahe tanto uiro, et tanta antiquitate temporis irritum non erit! Lex non facit irritum ad euacuandam promissionem, id est ut euacuetur promissio.

Quod ait lex non facit irritum, sic debemus intelligere facit irritum, ut ipsa lex iustificet, benedictionem tribuat, sicut per fidem fieri promissum est Abrahe. uere euacuetur promissio, si testamentum sit irritum per legem. Nam si hereditas habetur ex  lege, quod tamen esse nequit, si ex lege, iam non habetur ex repromissione. Quia si non ex repromissione, falsus est Deus qui promisit. Quod si ita est, ergo nec ullo modo habetur. Sed uerus est Deus qui promisit. Ergo ex repromissione eius et non ex lege. Si ex lege, non ex repromissione; sed ex repromissione habetur. uere ex repromissione, quia Abrahe donauit Deus hereditatem per repromissionem. Ergo non per legem. Et quia probo per legem, nec iustitiam, nec haberi benedictionem. Igitur oppones mihi quid profuit lex? Frustra uidetur esse data, cum neque iustificet neque saluet. uerum quidem ait Paulus, quod neque iustificat, neque saluat, nec tamen ideo inutilis, quia posita est propter transgressiones multiplicandas, addidit enim  peccatum preuaricationis quod non erat. Et necesse erat ut abundarent transgressiones. »Ubi enim abundauit delictum, superabundauit gratia .« uel ita: Posita est lex propter uitandas 216 transgressiones; lex enim puniens reum, timere facit peccatum. Iterum ille: Si propter transgressiones; ergo lex utilis tenenda. Minime ait Paulus, quia lex ad tempus posita est, donec ueniret semen, id est Christus, de quo ait: In semine tuo, etc., cui semini promiserat, id est promissio facta fuerat. Lex dico ordinata, id est non permansura; sed secundum ordinem suum in tempore disposita. Prius enim lex naturalis; dehinc ista lex scripta. Ad ultimum gratia, ordinata, dico, per angelos, id  est per Moysen et Aaron, qui fuerunt nuntii Dei ad populum; uel, per celestes angelos, quorum ministerio tradita fuit lex Moysi. Iterum ille: Quod per angelos factum est, destruere malum est. Contra hoc Paulus: Ita dico per angelos ordinata ut esset in manu, id est in potestate Mediatoris Christi. Angeli enim quicunque fuissent, hoc uoluerunt, ut, ueniente fide, euacuaretur lex. Et quia modo dixerat mediatoris; qui enim medius est duas extremitates coniungens, uidetur diuersus esse ab iis que coniungit, ne putaretur Christus, dum mediator esset inter Deum et hominem, uel non esse Deus, sed aliud a Deo, qui coniungebat hominem. uel si Deus esset, putarentur duo, unus qui coniungeret medius duo extrema; alter Deus, cui coniungeretur  homo.

Et ad remouendum hoc subdit: Dico mediatoris; Mediator autem concedo quod non est unius rei tantum mediator, sed duarum extremitatum, quia propter unum non diceretur medius. Et, licet non sit unius mediator, sed duorum, tamen propterea non sequitur quod sint duo dii, sed unus tantum est Deus. uel aliter: Lex est posita in manu mediatoris; hic autem mediator non est unius, id est Iudaici populi tantum; sed est unus, id est eque gentilis sicut iudei. Hoc inde constat, quia est Deus tam bene gentilis sicut Iudei. Infert a superiori: quia testamentum hominis nemo spernit, aut superordinat. Testamentum autem ante legem factum est. Ergo lex non destruit promissa Dei. Sed hoc sub interrogatione  sic ponit. An fatendum est quod lex sit aduersus promissa Dei, ut per legem habeatur quod per fidem promittitur? Absit hoc ut lex sic aduersetur promissis Dei, ut efficiat benedictionem, que per fidem promittitur! uere lex non est aduersus promissa Dei, ut possit benedictionem dare. Nam si lex data esset que possit uiuificare, id est promissam benedictionem dare, tunc uere iustitia esset ex lege, nisi enim iustitia precesserit, benedictio nequit apprehendi; sed ex lege non est iustitia. Scriptura enim conclusit, id est ostendit conclusa. uel Scriptura, id est eadem lex, et, per additum, peccatum quasi uiolenter conclusit, et conclusa esse ostendit omnia sub peccato. Ideo omnia conclusa sunt sub peccato, ut sic conclusi crederent, et illis  tandem credentibus, daretur promissio, id est promissa benedictio, non ex lege, sed ex fide Iesu Christi; posset enim putari quod, licet crederent, non tamen merito fidei acciperent benedictionem.

Nota: ideo conclusit omnia sub peccato, ut crederent; nisi enim homines ita ligarentur sub uinculo peccati, quod nec uiribus suis respirare possent, nunquam ad misericordiam que in fide constat, confugerent. Sed quamuis lex uiuificare non possit, tamen opportuna fuit; quia, priusquam ueniret fides, nos Iudei positi sub lege custodiebamur, id est sub custodia legis nutriebamur ad uenturam gratiam. Sub lege dico conclusi, id est constricti in carcere uelut serui. Minabatur enim penam, non promittebat  requiem. Custodiebamur dico, ex hac custodia transituri in eam fidem que tunc figuris legis uelata, erat reuelanda per Christum. Et quia sub lege custodiebamur in fidem, itaque lex fuit pedagogus noster, nutriens nos ponendos in Christo, ideo in Christo, ut nos Iudei iustificemur ex fide Christi, non ex lege. Pedagogus dicitur nutritor pueri, qui semper sequitur pedes eius. Similiter lex pedagogus noster fuit, nutriens pueritiam et simplicitatem nostram, sicut solet puer nutriri uerberibus et minis. Nos pueri eramus sub pedagogo. At ubi, id est postquam, 217 uenit fides, id est maturitas morum, et iam adulti sumus; nos Iudei, iam non sumus sub pedagogo, id est sub lege. Ideo nos Iudei amplius non sumus sub lege, quia uos omnes, Galate,  gentiles estis filii Dei per fidem, habitam in Christo Iesu non minus quam nos. Et si uobis nichil minus est apud Deum per fidem quam nobis, frustra teneremus legem, que per nos probatur nichil conferre nobis. Quia si nos Iudei legem, quia inutilem dimittimus, utique uos qui non habuistis, insania esset apprehendere.

Bene dico uos filios Dei in Christo Iesu. Quicunque enim baptizati estis in Christo, id est in institutione Christi Iesu, induistis Christum. Induere dicit. Homo enim per peccatum nudus et penuriam patitur et ignominiam; sed in baptismo ueniens ad Christum induit eum, et ad tegendam nuditatem suam et ad gloriam. Bene dico quicunque non est enim Iudeus  neque Grecus, non est seruus neque liber; non est masculus neque femina, id est non natio, non conditio, non sexus differens est in fide Christi. Omnes enim uos unum corpus estis per fidem in Christo Iesu. Si autem uos estis Christi, cum Christus sit Abrahe supra enim dictum est et semini tuo qui est Christus, ergo per Christum uos, gentiles, estis semen Abrahe. Et si semen, ergo heredes benedictionis eius, non per legem, sed secundum promissionem. In eodem quod superius probauit adhuc immoratur; sicut enim probauit non amplius reuertendum esse ad legem, quia pedagogus fuit: fide autem perfectis, pedagogo non est opus; idem adhuc aliis rationibus probat, scilicet Iudeos non amplius debere operari sub lege, propterea quia lex loco tutoris et actoris  fuit: quo tutore et actore non indiget maturitas fidei. Et hoc probat per similitudinem pupilli quem pater moriens sub tutore et actore esse disponit, donec maturitas etatis faciat eum dignum libertate. Tutor pueri dicitur, qui contra impugnantem tuetur eum, ne exheredari possit. Actor pueri dicitur, uel idem, uel alius; sed pro diuersa causa, scilicet quia agit et dispensat bona pupilli, soluit census, respondet pro eo in causis. Lex similiter tutor et actor dicitur. Homines enim parum habentes diuine cognitionis, et in eodem satis miseri et pupilli, indigebant prius lege que constringeret eos ut seruos, ut, sub hac districtione nutriti, migrarent ad perfectionem fidei; et tunc lex erat eis tutor per precepta que dabat, dicens: Ne facias hoc et illud. Quod si feceris,  morte morieris. Sic per data precepta tutabatur eos lex, et defendebat contra irruentia uitia, a quibus timore cessabant, nondum dilectione. Lex etiam erat eiusdem populi actor, per sacrificia quibus agebatur apud Deum ut expiarentur a peccatis. Littera sic iungitur. Non solum per id quod premissum est, scilicet quia lex pedagogus fuit probo non ultra manendum esse sub lege, sed etiam per hoc quod lex loco tutoris et actoris fuit. Quibus quia ultra non indigemus, legem tenere iniustum est. uel aliter iungitur, ut sit aduersa sententia, ita: Quia unum sumus in Christo et per fidem semen Abrahe sumus, uerum quidem est quia propter hec non iam debemus tenere legem; sed tamen necessaria fuit, dum tutore et actore adhuc pupilli indigebamus. Et  secundum hanc continuationem causa que prius non erat reddita modo supplebitur.



CAPUT Iu.

»Dico autem: Quanto tempore heres paruulus est, nichil differt a seruo, cum sit dominus omnium; sed sub tutoribus et actoribus est usque ad prefinitum tempus a patre. Ita et nos cum essemus paruuli, sub elementis mundi eramus seruientes. At ubi uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus. Quoniam autem estis Filii Dei, misit Deus Spiritum Filii sui in corda uestra [nostra] clamantem: Abba, Pater. 218 Itaque  iam non est seruus, sed filius. Quia si filius, et heres per Deum. Sed tunc quidem ignorantes Deum, his qui natura non sunt dii seruiebatis. Nunc autem cum cognoueritis Deum , quomodo conuertimini iterum ad infirma et egena elementa, quibus denuo seruire uultis? Dies obseruatis, et menses, et tempora et annos. Timeo [uos] ne forte sine causa laborauerim in uobis. Estote sicut ego, quia et ego sicut uos, fratres, obsecro uos, nichil me lesistis. Scitis autem quia per infirmitatem carnis euangelizaui uobis iampridem et tentationem uestram in carne mea non spreuistis, neque respuistis; sed sicut angelum Dei accepistis me, sicut Christum Iesum. Ubi est ergo beatitudo uestra?  Testimonium enim perhibeo uobis, quia si fieri potuisset [posset], oculos uestros eruissetis et dedissetis mihi. Ergo inimicus uobis factus sum, uerum dicens uobis? Aemulantur uos non bene, sed excludere uos uolunt, ut illos emulemini. Bonum autem emulamini in bono semper, et non tantum cum presens sum apud uos. Filioli mei, quos iterum parturio, donec formetur Christus in uobis. uellem autem esse apud uos modo, et mutare uocem meam, quoniam confundor in uobis. Dicite mihi, qui sub lege uultis esse, legem non legistis? Scriptum est enim quoniam Abraham duos filios habuit, unum de ancilla , et unum de libera . Sed qui de ancilla secundum carnem natus est: qui autem de  libera, per repromissionem; que sunt per allegoriam dicta. Hec enim sunt duo testamenta. Unum quidem in monte Sina, in seruitutem generans, que est Agar. Sina enim mons est in Arabia: qui coniunctus est ei, que nunc est Hierusalem, et seruit cum filiis suis. Illa autem que sursum est Hierusalem, libera est, que est mater nostra. Scriptum est enim: »Letare sterilis que non paris. Erumpe et clama, que non parturis: quia multi filii deserte, magis quam eius, que habet uirum .« Nos autem, fratres, secundum Isaac promissionis filii sumus. Sed quomodo tunc is qui secundum carnem natus fuerat, persequebatur eum qui secundum spiritum, ita et  nunc. Sed quid dicit Scriptura? Eiice ancillam et filium eius. Non enim heres erit filius ancille, cum filio libere. Itaque, fratres, non sumus ancille filii, sed libere, qua libertate Christus nos liberauit.«



EXPOSITIO.

Dixerat quidem non amplius opus esse pedagogo, sed causam non posuerat quare. Quam hic subdit, dicens: Licet uos modo unum in Christo pedagogo non egeatis, tamen dico quod uos iam indiguistis, sicut uidetis quod, quantocunque tempore secundum dispositionem patris paruulus est, hic qui est heres futurus quanto tempore, siue XX, siue Xu, paruulus est. Licet sit destinatus heres, tamen nichil differta seruo, quia sepe constringitur, et uerberatur a tutore suo: Cum, id est quamuis, futurus sit dominus  omnium, nichil differt, sed pupillus ille est sub tutoribus, qui tuentur hereditatem eius, ne uiolenter auferatur, et sub actoribus qui causas pro eo agunt, et de hereditate eius disponunt. Est utique sub illis usque ad tempus quod prefinitum est a patre suo, id est, quandiu pater suus constituit eum esse alieni iuris. Consuetudo enim erat usque ad XXII annos puerum esse sub patrono, ne dissiparet illicite substantiam suam. Quia Paulus non adaptat omnem similitudinem, bonum est ut adaptemus singula. Quanto tempore  hic qui est futurus heres, scilicet Iudaicus populus: cui erat repromissa salus, quandiu hic heres est paruulus omni tempore usque ad Christum, in cognitione Dei paruulus fuit, et  cum paruulus est, nichil differt populus ille a seruo. Si enim precepta sibi faceret, uitabat penam; sin autem, torquebatur ut seruus asperrime; nichil interim differt a seruo, licet sit futurus dominus omnium bonorum hereditatis; sic populus ille pressus seruitute legis, si de lege transiret ad fidem, constituendus erat dominus celestis hereditatis. Paruulus nichil differt a seruo, sed est sub tutoribus et actoribus, id est sub lege que tutatur eum per precepta: et agit pro eo per sacrificia. Est utique sub illis usque ad tempus quod 219 prefinitum a Deo Patre in quo tempore de seruitute legis transferretur ad libertatem fidei. Et quemadmodum paruulus heres sub tutoribus et actoribus est, ita et nos cum essemus paruuli in cognitione Dei, eramus non liberi,  sed seruientes sub elementis, id est sub legalibus. Quia sicut puer per elementa alphabeti transit ad cognitionem litterarum, sic per legem transeundum erat ad cognitionem Dei, in fide habendam. Elementum dicitur uel quasi eleuamentum; per hoc enim ad scientiam quis eleuatur. uel quasi elimentum, ab elimo, elimas, etc. uel quasi hylementum; hyle enim materia. Eramus sub elementis mundi, id est, que lex et mundana promittebat, et carnalia docebat.

Prius sic paruuli eramus. At ubi, id est postquam, uenit plenitudo temporis, siue tempus plenitudinis: plenitudo ideo, quia quecunque exspectata fuerant in anteactis seculis, tunc fuere completa; tunc  enim perfecta iustificatio, que antea non fuerat; tunc presens et plena saluatio, quam ante diem illum exspectabat Abraham cum ceteris sanctis. uel aliter: Postquam uenit plenitudo, id est finis et consummatio temporis, quod constituerat primum preterire Deus, tunc misit Deus Filium suum. Cum Filius Dei ubique totus et presens esset, hoc mittere nichil aliud fuit, quam quod eum qui inuisibilis erat, in forma serui uisibilem exhibuit. Filium dico, quem adeo humiliauit, ut factum ex muliere, id est ut eum qui infactus et sempiternus erat, facturam nouam ex muliere uellet suscipere. Factum etiam sub lege, quia sub lege uixit, et legem impleuit, dum hostia pro illo data fuit. Ideo sub lege, ut pretio sanguinis dato redimeret eos qui erant sub lege. Nisi enim sub  lege fieret, legemque teneret, a lege liberare, et legem destruere non posset, sicut oportuit ut mortem gustando, mortem destrueret. Ut redimeret, et ut redempti reciperemus adoptionem filiorum, id est essemus filii suscipientes adoptionem, id est hereditatem eternam, quam nobis gratia Dei adoptauit. Ubi ait factum ex muliere, queritur, cum ubique Deus totus esset, quomodo magis fuerit in utero uirginis. Cuius rei ponunt sancti similitudinem huiusmodi, quod, sicut anima, dum est in corpore, corpus ipsum sensificat, regit et uiuere facit; segregata a corpore, alibi quidem tota similiter est, nec tamen ibidem officium facit: ita diuinitas, licet alibi tota sit, ut in utero uirginis, non tamen sequitur quod idem operetur alibi quod in utero uirginis. Superius  notasse debuimus quod, quemadmodum paruulus ille, si prius quam ueniat ad maturos annos moritur, hereditatem amittit; sic qui de lege ad maturitatem fidei transire noluerit, expers fit hereditatis.

Dicerent Galate: uos quidem, Iudei, recipietis adoptionem filiorum: sed quid proderit nobis? Ad hoc Paulus: Non solum nos sumus filii, sed quod uos gentiles similiter estis filii. Probat hoc quod Deus misit Spiritum Filii sui, id est eumdem quem Filius habuit, uel quem Filius dedit. Misit, dico in corda nostra, id est meum et uestra, Spiritum dico clamantem, id est clamare nos facientem: Abba, Iudeos; Pater, gentiles. Et quandoquidem utrique filii sumus et clamamus. Itaque iam non est aliquis  seruus, sed filius. Quia si Filius, erit etiam heres beate hereditatis. Et quod ita futurum sit, testor uobis per Deum. uel ita: Heres erit per Deum, id est per misericordiam Dei, non per legem. Nunc reducit eis ad memoriam priorem statum, quem habuerunt in cultura idolorum, probans pro nichilo idola dimisisse, si legem accipiunt. Lex enim iam est idololatria ex quo uenit gratia. Quia qui legem putat esse ad iustificandum necessariam, derogando Deo, quod Dei est, legi attribuit, quemadmodum idololatre attribuebant quod Dei erat, idolo. Nunc etiam si legem accipiunt, deterius erit quam prius; tunc enim per ignorantiam, nunc uero scientes et prudentes manum mittent in ignem. Littera sic iungitur: Nunc estis filii, sed tunc quidem ante  conuersionem seruiebatis his qui non erant dii. Et si per opinionem, 220 non tamen per naturam. Tunc sic seruiebatis, sed nunc, cum cognoueritis Deum, contra hoc quod ait ignorantes; et dicens cum cognoueritis Paulum dixisse eos et corrigo, imo cum uos cogniti, id est approbati estis a Deo, quomodo, id est qua ratione conuertimini iterum, quia olim in eodem eratis, ad elementa, id est ad illa legalia infirma, id est etiam tempore suo impotentia iustificare quemlibet; et etiam in illa infirmitate egena, id est alieno auxilio egentia. Hoc enim tantulum quod faciebat [fiebat] nisi per auxilium future fidei non poterat, quibus elementis modo seruire uultis et denuo. Lex enim amodo uobis erit  idem, quod idolum fuit olim. uere conuertimini ad legem; nam uos iam obseruatis dies, id est Sabbata; obseruatis etiam menses, id est innouationes lune; et tempora, id est ieiunia Hebreorum, in temporibus statuta; obseruatis etiam annos, id est septimum annum, et iubileum more Hebreorum.

Et quia sic agitis, timeo uos, id est nichil adeo in uobis timeo sicuti uos. Timeo, inquam, ne forte  laborauerim in uobis sine causa, id est sine fructu utilitatis. Sed ne me frustra laborasse contingat, estote sicut ego, non curantes legalia, quia et ego fui olim legalis sicut uos esse uultis, et deserui. Modo uidete, quam insipienter hoc uelitis. uel ita: Estote sicut ego, quia ego sum sicut uos, gentiliter uiuens. Imponebatur Paulo  ab illis pseudo, quod odio haberet Galatas, et ideo non aperuisset illis omnem ueritatem. De quo modo excusat se, et laudat eos de priori conuersatione, in qua se multum benignos exhibuere Paulo. Ideo etiam sic blanditur, quia post pauca uerba asperius est eos aggressurus. Littera sic iungitur: Estote sicut ego, et obsecro uos ut sitis fratres mei, piam affectionem habentes erga me; nichil enim lesistis me in aliquo. Quare ego odiens uos debuerim subticuisse ueritatem. Nihil me lesistis; sed scio  quia euangelizaui uobis per infirmitatem carnis; non tamen spiritus, quia si infirmabar et contemptibilis eram secundum carnem, in uirtute Spiritus per miracula fortis apparebam. Predicaui per infirmitatem: nec pauco tempore, sed iam pridie,  quod tedio uobis esse posset mea infirmitas. Et cum tanta me premeret infirmitas, uos tamen non spreuistis cum predicabam, neque respuistis, cum primum ad predicandum ueneram, tentationem uestram factam in carne mea. In infirmitate enim mea tentabat uos Deus, quasi diceret: Si infirmitatem Pauli abiiciunt, rei sunt. Si benigne suscipiunt, digni sunt. Respuere plus est quam spernere, sicut penitus abiicere magis est quam patiendo contemnere. Non me spreuistis, sed excepistis me sicut angelum Dei, et sicut Christum Iesum. Et cum per hoc appareat nullam odii, sed multam esse causam dilectionis, male sentit qui suspicatur inimicari uobis. Et quia in exceptione mei adeo benigni fuistis, ergo ubi est beatitudo uestra, qua sic prius Euangelio obediatis?  Et uere beatitudo, quia ipse testimonium perhibeo uobis, quod si fieri posset eruissetis oculos uestros, et dedissetis mihi. Posse fieri intelligit quod opportunum est fieri.

Et quia tanta ui dilectionis mihi deuincti eratis, ergo nec credendum est quod ego factus sum inimicus uobis. Quod ideo putatis quia sum dicens uerum uobis. Si ueritatem reticerem, et uos blandimentis palparem, sic me iudicaretis amicum. Ego non sum inimicus uobis; sed illi emulantur, id est diligunt uos non bene; sed ideo quia uolunt uos a fide Christi excludere, ita ut, postquam uos plenius in errorem suum duxerint, uos emulemini illos, et exigant a uobis imperiose quod uoluerint. Sed nolite emulari  illos; sed emulamini et me et quemlibet bonum, nec aliquando in malo, si forte suadeam, sed semper in bono; et non tantum cum presens sum apud uos emulamini me, sed etiam cum absens fuero. Idem quod superius probauit, scilicet legem nos esse tenendam, adhuc probat per uerba ipsius eiusdem legis. Sicut enim postea ostendit ueniente 221 libertate fidei repudianda est seruitus legis. Littera sic iungitur: Aemulamini me, et quemlibet bonum. Illos uero ne emulemini; quod si eos emulari uultis, o filioli mei, dicite mihi. Illuc usque pendet constructio: Eos qui prius erant filii secundum integritatem fidei, diminutiue filiolos appellat, quia uolentes adherere peruersis, plurimum diminuti erant in bono filiationis. Filioli mei, quos  ego parturio, id est de quorum instructione, maximo conatu laboro. Parturire enim dicitur labor ille, quem in emisione pueri mater patitur, priusquam puer extra mittatur. Quos parturio iterum; olim enim cum infideles eratis, multum laborem habui in uobis. Parturio et laboro in uobis, donec in Christo reformemini in fide cuius reformati estis, quia illis pseudo saltem consensistis. Nec ait donec reformemini, sed donec Christus formetur in uobis. Christus enim deformatus est, et formam suam perdidit in uobis seductis. uel, deformatus est in uobis, id est in similitudine uestri. Audientes enim alii quomodo fidei Christi detrahitis, dicunt exemplo uestro insufficientem esse ad salutem fidem Christi.

Ut magis eos deterreret, aggrauauit dictum dum  ait donec formetur Christus, quem, quasi diceret, deformastis. Filiolos uos appello; sed, licet absens, dicam filiolos. Tamen modo uellem esse presens apud uos, et sic mutare uocem meam, quia si modo uos appello filiolos, presens dicerem uos alienos detrahentes Deo, et multa alia opprobria. Que Paulus licet diceret, si presens esset, noluit tamen in Epistola scribere, sciens Epistolam permansuram, et de correctione eorum confidens, quorum improperium durare noluit; et merito, cum essent corrigendi. Si apud uos essem, mutarem uocem, ideo quoniam nunc confundor, id est uerecundor in uobis. Laudaueram enim fidem uestram apud alias Ecclesias, que, audientes corruptionem uestre fidei, estimant  me reum mendacii, et super hoc erubesco. uos filioli mei, dicite mihi. uel, si placet, non oportet illuc usque protendere sic continuando: Aemulamini me, quod utique debetis, quia uos estis filioli mei quos iterum parturio, etc. Sententia uerborum non mutatur. Et quia confundor in uobis seductis, modo dicite et respondete mihi: uos qui sub lege uultis esse, non legistis uos legem? Complexionem facit illis utrinque; ferientem, quia si legem non legerunt, stultum est transire ad illud quod nesciunt. Si autem legerunt, cum eadem lex ueniente fide prohibeat se teneri, plurimum desipiunt qui eam tenere uolunt. Alterum tamen membrum complexionis exsequitur, hoc est, si legem legerunt.

Dicerent illi: Quid inde si legem legimus? Ideo  quero an legistis quoniam ipsa lex se non esse tenendam aperte innuit. Scriptum est enim in lege quoniam Abraham habuit duos filios. Multos quidem filios habuit Abraham, sed de his duobus conueniens figura fuit ad fidem et legem. Hec autem uerba non eadem inueniuntur in Genesi; sed eque ualentia. De quibus duobus filiis Moyses totum ad finem usque descripsit, quod non fecit de ceteris. Quia Paulus non secundum singula allegoriam sequitur, bonum est ut eisdem uerbis eam aperiamus. Abraham qui interpretatur pater multarum gentium, habens duos filios, id est duos populos, significat Deum habentem duos filios, Gentilem scilicet et Iudeum. Non tamen quod singuli eorum sint filii Dei, nisi qui in utroque populo, digni fuerint inuenti. Duos filios habuit Abraham,  unum de ancilla, id est Ismel de Agar, et unum de Libera, id est Isaac de Sara. Filius de ancilla significat Iudaicum populum, filium ancille, id est legis, qui bene dicuntur filii ancille, qui uelut serui seruiebant timore pene et amore carnalium in carnalibus. Filius autem libere significat populum fidelem, qui in libertate fidei Deo ex dilectione seruit, non ex timore nec propter temporalia, sed propter eterna. Et licet uterque esset filius Abrahe, tamen diuerso 222 modo nati. Qui enim fuit de ancilla, scilicet Ismel de Agar, hic natus est secundum carnem, quia et Agar iuuencula erat et fecunda. Similiter legalis populus natus est de ancilla, id est de lege secundum carnem, quia et in carnalibus et amore carnalium seruiebat; si peccaret, statim in carne puniri timebat.  Filius autem qui fuit de libera, scilicet Isaac, de Sara natus est non secundum carnem. Sara enim uetula erat et sterilis, sed per repromissionem Dei. Deus enim, sicut pie promiserat, uirtute sua nasci facit filium de sterili et decrepita. Similiter populus fidelis, qui fuit de libera, id est natus ex fide, que libera est per dilectionem, non sicut ex ancilla per timorem. Hic populus natus est per repromissionem, quia Deus misericorditer promiserat se per fidem facere saluationem. Ideo erat per repromissionem, quia non seruit Deo desiderio carnalium, que uidet, sed amore spiritualium que nemo uidit, sed per solam repromissionem Dei habiturum se confidit.

Que omnia, scilicet Abraham habuisse duos filios,  hunc de ancilla secundum carnem, hunc de libera per repromissionem, hec omnia dicta sunt per allegoriam, id est per alium intellectum quam sit litteralis hic habendum. Ipse tamen non singulorum allegoriam exsequitur, nisi solum de ancilla et libera. uere sunt dicta per allegoriam. Hec enim, id est ancilla et libera, sunt, id est significant, duo Testamenta, uetus et Nouum. Unum quidem Testamentum, id est legem generans filios in seruitutem, quia et timore pene et pro carnalibus seruiebant. Illud unum dico datum in monte Sina; ibi enim lex data fuit in deserto. Sina interpretatur mandatum, et per montem altitudinem superbie accipimus, ut dicamus generans in seruitutem in monte Sina, id est in superbia mandati. Iudei enim, qui soli legem  habebant, superbiebant, dicentes se populum Dei, alios non populum, sed canes. Unum Testamentum datum est in monte Sina, que est Agar, id est quod Testamentum significat Agar. Relatio bona est per que, quia sequitur proprium feminini generis. Agar interpretatur alienatio, ex ipso nomine innuens uetus Testamentum alienandum esse et destruendum. Idem significauit hoc quod non in terra repromissionis, sed in deserto datum fuit, quod nunquam per opera huius legis uenturi essent in ueram terram repromissionis. uere in seruitutem, nam Sina est mons in Arabia. Per hoc enim quod, dum essent in captiuitate, accipiebant hanc legem, significabatur quod lex in captiuitate data generabat eos in seruitutem; nunquam per opera legis uenturos in libertatem.  Idem allegoricus innuit intellectus. Arabia enim humilitas uel afflictio interpretatur. Unde sic dicimus: Sina mons est in Arabia, id est mandatum, et superbia est in afflictis seu, quod idem est, humiliatis. Per hoc enim quod superbiebant de mandato, et sepissime uelut mali serui affligebantur per legem, apparet quod lex illa generasset eos in seruitutem. Sina mons est in Arabia, qui mons coniunctus est, id est assimilatus ei Hierusalem, id est Iudaico populo uidenti Deum, quia alie gentes tunc temporis nesciebant Deum. Hierusalem dico, que nunc est, id est que in presentibus uidet, et colit Deum non in spiritalibus, et ideo non uisura in futuro.

Mons ille coniunctus est, non quod radices eius  porrigantur usque Hierusalem, sed assimilatus Iudeis, quia per montem Sina significatur superbia eorum, qua de mandato superbierunt. Per Arabiam significatur afflictio eorum, qua peccantes per legem affligebantur more seruorum. Ei, Hierusalem, que nunc est, et que seruit timore pene, non amore. Seruit dico cum filiis suis, id est cum proselytis, qui de gentilitate in circumcisionem transeunt. uel seruit tota insimul Synagoga cum filiis suis propriis. Hic illo genere seruitutis, hic alio. Hierusalem que nunc est seruit, sed illa Hierusalem que est sursum, id est non carnalia, sed spiritalia appetens, hec est libera, quia non ex timore, sed seruit ex dilectione: 223 nec temporalia querit, sed eterna. Hec est  Ecclesia fidei, que superior Hierusalem est mater nostra. Ecclesia enim nos genuit in libertatem fidei. uere libera; nam letatur, erumpit et clamat: uere mater; nam filii eius multi. Quod sic ait: Libera est mater nostra. Nam sic de ea scriptum est in Isaia: Letare tu. Sara sterilis, que modo non paris; erumpe et clama, que non parturis , id est que nec de pariendo laboras. Ideo letare, quia magis multi filii tui deserte Sare quam sint filii eius Agar, que nunc habet uirum. Habebat Agar Abraham cohabitatione, non tamen dilectione. Carebat Sara Abraham cohabitatione, quem tamen habebat dilectione, quia colebat et diligebat eam ut legitimam uxorem. Isaias, qui post longa secula fuit ab Abraham, frustra sic loqueretur de Sara et Agar.  Ad litteram, quare sic intelligendum est? uere libera est, nam sic ait Isaias: O tu sterilis Ecclesia! Quia quedam steriles, que postea pariunt per gratiam, ut eadem Sara et Elizabeth, ideo addit: Tu sterilis, que non paris, letare animo. Erumpe etiam exteriori gaudio et clama, id est inuita alios ad congaudendum tibi. Tu dico que non solum non paris, sed nec etiam parturis, id est spe carens in tempore legis de pariendo, non conaris. Probauit quod sit libera; probat etiam quod sit mater. Littera tamen respondet ad proximum. Ideo letare, etc., quia filii deserte, id est Ecclesie, que in tempore legis cohabitatione a Deo derelicta fuit non dilectione. In tempore etiam legis magis dilexit Deus libertatem fidei quam seruitutem legis.

 Filii, inquam, deserte magis multi sunt quam sint filii eius legis, que nunc habet uirum. Tunc enim lex multos generabat, sed qui fideles erant, ut Moyses et prophete, uidentes duritiam eorum, nec saltem cogitabant eos de spiritualibus docere, quos quotidie in carnalibus mandatis uidebant transgressores esse. Lex quidem tunc habebat uirum, id est Deum cohabitatione, non tamen dilectione. Due matres sunt: altera libera, altera ancilla. Sed nos fratres, ego et quicunque fideles, sumus filii, non seruitutis, sed promissionis, id est per promissam gratiam Dei, secundum, id est in similitudinem Isaac, qui non lege carnis, sed uirtute diuini promissi natus fuit. Ostendit nos esse natos in similitudine  Isaac, quia eadem signa quorum figura precessit in illo, uidentur hodie in filiis Ecclesie. Et tamen aduersatur coniunctio littere, hoc modo: Licet simus filii promissionis, tamen quomodo tunc in tempore Abraham, hic qui secundum carnem natus fuerat, id est Ismel, persequebatur eum qui secundum spiritum natus est, scilicet Isaac. Ismel enim natu maior uerberabat Isaac adhuc tenerum; quem uidebat dominum sibi et heredem futurum. Ita etiam fit nunc, quod qui carnales sunt persequuntur, spiritales et affligunt, et quia sicut Isaac affligebatur ab Ismel, ita et nos spirituales affligimur a carnalibus. Itaque, fratres, per hoc apparet quod non sumus filii ancille; fuimus quidem serui olim sub lege, sed iam sumus filii libere, id est gratie. Sed  interserit quedam dicens: Qui secundum carnem sunt, persequuntur nos, sed non est curandum; ipsi enim eiicientur, et nos in hereditatem introibimus.

Quod sic ait: Quid dicit Scriptura? In eodem Moyse inuenitur quia, cum Sara uidisset Agar et puerum eius superbientes contra se et Isaac, ait ad Abraham: Eiice ancillam et filium eius . Similiter filii gratie dicunt: Domine, eiice ancillam, id est legem, et filium eius, id est Iudaicum populum. Non enim filius ancille, id est legis, heres erit in promissa beatitudine cum filio libere, id est fidei, quemadmodum filius Agar ancille non fuit heres cum filio Sare libere. Itaque, fratres, iam non sumus filii ancille , sed libere,  qua libertate, id est per hanc libertatem quam habemus, Christus habens eamdem liberauit nos per eam.



224 CAPUT u.

»State et nolite iterum iugo seruitutis contineri. Ecce ego Paulus dico uobis quoniam, si circumcidamini, Christus nichil uobis proderit. Testificor autem rursum omni homini circumcidenti se quoniam debitor est uniuerse legis faciende. Euacuati estis a Christo, qui in lege iustificamini; a gratia excidistis. Nos enim spiritu ex fide spem iustitie exspectamus. Nam in Christo Iesu, neque circumcisio aliquid ualet, neque preputium, sed fides, que per caritatem [dilectionem] operatur. Currebatis bene: quis uos fascinauit [impediuit] ueritati  non obedire? Nemini consenseritis. Persuasio hec non est ex eo qui uocauit uos. Modicum fermentum totam massam corrumpit . Ego confido in uobis in Domino quod nichil aliud sapietis. Qui autem conturbat uos, portabit iudicium, quicunque est ille. Ego autem, fratres, si circumcisionem adhuc predico, quid adhuc persecutionem patior? Ergo euacuatum est scandalum crucis. Utinam et abscindantur qui uos conturbant! uos enim in libertatem uocati estis, fratres, tantum ne libertatem in occasionem detis carnis, sed per caritatem spiritus seruite inuicem. Omnis enim lex in uno sermone impletur: Diliges proximum tuum sicut teipsum . Quia si inuicem mordetis et comeditis, uidete ne ab inuicem  consumamini. Dico autem in Christo. Spiritu ambulate et desideria carnis non perficietis. Caro enim concupiscit aduersus spiritum, spiritus autem aduersus carnem. Hec enim sibi inuicem aduersantur, ut non quecunque illa faciatis. Quia si spiritu ducemini, non estis sub lege. Manifesta autem sunt opera carnis, que sunt fornicatio, immunditia, impudicitia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia, que predico uobis, sicut predixi, quoniam qui talia agunt, regnum Dei non consequentur. Fructus autem spiritus est caritas, gaudium, pax, patientia, benignitas,  bonitas, longanimitas, mansuetudo, fides, modestia, continentia, castitas. Aduersus huiusmodi non est lex. Qui autem sunt Christi, carnem suam crucifixerunt cum uitiis et concupiscentiis . Si uiuimus spiritu, spiritu et ambulemus. Non efficiamur inanis glorie cupidi, inuicem prouocantes, inuicem inuidentes.«



EXPOSITIO.

Licet enim Christus sub lege fuerit, lex tamen non est dominata ei qui peccatum non habuit; sed ex sola libertate fecit, quidquid fecit. Et quia filii libere sumus; et per Christum libertatem apprehendimus, sicut ex eadem lege aperte colligitur, insania est ut, qui per fidem liber est, seruum se faciat per legem. Et ideo quia liberi estis state, id est  perseuerate in hac libertate fidei, et nolite contineri iugo seruitutis, id est atteri onere legis iterum. Et bene iterum, quia si uos fideles iam circumcidimini, idem est quod ad idola conuerti, quibus antea seruiebatis. Dicerent illi: Nolumus omnem legem suscipere nisi solam circumcisionem quam habuit Abraham, qui fuit sine lege. Contra hoc Paulus: Nolite contineri iugo legis, quoniam Christus, id est fides Christi, nichil proderit uobis, si circumcidamini, et ecce ego Paulus, cuius auctoritas ubique uulgata est, hoc dico et affirmo uobis quod si circumcidamini, fides Christi non proderit uobis. Non solum quia Christus non proderit uobis, sed etiam propter importabile onus legis non debetis circumcidi. Quia sic ait: Testificor rursum, id est uel sicut olim dum  eram in lege testificabar. uel rursum, id est iterum, hoc adduco ad idem dissuadendum quod per premissa dissuadebam. Testificor omni homini circumcidenti se quoniam, id est quod, ipse est debitor uniuerse legis faciende. Circumcisio enim exigit ut sequantur cetera opera legis, quemadmodum fides post baptismum exigit ut sequantur opera fidei. Et ne putetis uos posse circumcidi, nisi onus legis per omnia portetis. uere Christus nichil proderit 225 uobis; nam si circumcidamini, euacuati estis a Christo, id est inanis facta est uobis fides Christi. Dicerent illi: Malumus a Christo euacuari quam non circumcidi, sicut Deus mandauit. Ad hoc Paulus: Non solum a Christo, sed etiam excidistis a gratia Dei uos, quicunque in lege iustificamini, id est per  legem iustificationem queritis. Hic bene determinat quomodo prohibeat circumcisionem, scilicet ut per eam non querant iustificationem, cum tamen passus sit circumcidi Timotheum, ut tolleret a se suspicionem, uterque tamen Paulus et Timotheus intelligens nichil conferre iustitie circumcisionem. uere nemo iustificatur in lege; nam nos solum qui sumus ex fide, exspectamus spem iustitie, id est beatitudinem que ex iustitia speratur. Et quod exspectatio nostra certa sit, constat ex eo quia exspectamus per Spiritum, sic nos sperare insinuantem. Ideo ex fide tantum spem habemus; nam in Christo Iesu, id est in fide Christi Iesu, neque circumcisio aliquid ualet, neque preputium, sed sola fides, que  tamen non sit otiosa, sed operetur; nec contumeliose, sed per dilectionem Dei et proximi.

Fides sola ualet in Christo, et in hac fide uos bene, id est per dilectionem currebatis, id est operabimini. Sed quis impediuit uos male suadendo non obedire ueritati, quam a me didicistis? Ut autem obediatis ueritati, ne consenseritis alicui carnalium, quia hec persuasio eorum non est ex eo, id est secundum Deum, qui per gratiam suam uocat uos ad regnum. Ideo ne consenseritis, quia modicum fermentum, id est uel saltem consensus, uel sola persuasio, uel illi pauci male suadentes, hoc, inquam, modicum corrumpit totam massam, et facit acidam, id est uel totam Ecclesiam, uel omnia bona eorum. Modicum quidem fermentum corrumpit totam massam;  sed uos non corrumpemini. Ego enim confido in uobis, et hoc in Domino, id est per cooperantem uobis gratiam Dei, quod nichil aliud sapietis quam quod sanum est, et ego uos docui. uos non aliud sapietis; sed ille qui conturbat uos, id est qui puritatem fidei uestre admistione infidelitatis turbidam facit, ille portabit iudicium, id est sustinebit damnationem; etiamsi sit Petrus, aut angelus de celo. Modo respondet ad illud quod imponebant ipsi pseudo, scilicet quod prius quidem destruebat circumcisionem; sed, modo Hierosolymis correctus a Petro et ab aliis, predicabat circumcisionem. Quod falsum esse comprobat dicens: Illi uos conturbant, sed ego non conturbo uos. Si autem, fratres, sicuti illi imponunt, adhuc predico circumcisionem, adhuc  ideo, quia, dum erat Iudeus, predicabat eam: si, inquam, sic predico adhuc, sicut a principio predicationis patior persecutionem a Iudeis. Quia sicut imponunt si predico circumcisionem, ergo euacuatum est scandalum crucis. Iudei enim scandalizabantur in hoc quod per solam crucem predicabam iustificari hominem. Quod si cruci admisceam circumcisionem, et ex utroque dicam iustificari, placati sunt mihi Iudei. Ego non uos conturbo, sed illi conturbant uos. Et utinam non solum pellicula preputii, sed penitus abscindantur illi qui uos conturbant. Non intelligit Paulus membrorum abscisionem, sed sicut abscisi testiculi non generant, sic isti abscindantur, ne quemlibet generare possint in errore suo. Conturbant utique uos, dum in seruitutem  legis redigere uolunt. Nam uos, fratres, uocati estis in libertatem Dei. Hoc tantummodo uidete, ne libertatem uestram detis in occasionem carnis, id est ne propter libertatem licentius uos posse peccare credatis. Nec hoc faciatis, sed seruitute inuicem per caritatem spiritus, id est, per spiritalem dilectionem agentes.

Accepta occasione uult ostendere, eis facilitatem noue legis que in uno sermone impletur, et hac iterum occasione corripit eos a detractione, dicens: Seruite inuicem per caritatem. Nam omnis lex impletur 226 in uno sermone, in hoc scilicet: Diliges proximum tuum sicut teipsum, sicut in epistola ad Romanos exposuimus . Lex precipit dilectionem,  quod si spernentes legem inuicem mordetis, detrahendo alter alteri, nec solum mordetis, sed etiam comeditis, id est bona proximi per inuidiam penitus deuoratis. uidete ne consumamini, id est ne deuoremini inuicem, id est tu, quia detrahis proximo; ille, quia detrahit tibi. Posteaquam satis probauit legem non esse tenendam, incipit nunc approbare fidem et gratiam. Littera sic iungitur: uidete ne consumamini secundum suasionem carnis, mordendo et comedendo uos inuicem; sed dico uobis: Ambulate spiritu, id est perficite bene operando secundum quod hortatur uos spiritus, id est ratio. Ambulate dico spiritu, et hoc in Christo, id est quod tantum licet facere per Christum; et non aliud, ut quis secundum rationem operetur. Si in Christo  estis, secundum spiritum ambulabitis. Etiam aliud bonum inde prouenit, quia desideria carnis, et si per impugnationem sentiatis, non tamen actu perficietis. Sed licet non perficiatis, tamen caro concupiscit aduersus spiritum; et sic impugnationem sentitis. uel dicamus iterum: Bene dico desideria carnis, nam caro concupiscit aduersus spiritum, et spiritus, id est ratio concupiscit ea que sunt aduersus carnem. uere caro et spiritus alter aduersus alterum concupiscit. Hec enim, id est caro et spiritus, aduersantur sibi, non caro carni, nec spiritus spiritui, sed inuicem, id est caro in spiritum, spiritus in carnem. Aduersantur, ita ut non faciatis omnia illa quecunque uultis, seu carnales, seu spiritales. Nemo enim adeo iustus, qui non ad uicem cadat. Nemo  adeo malus qui nos ab aliquo quod caro suadet, se aliquando cohibeat. Dixit quod si uiuimus, spiritu ambulare possumus. Quia si spiritum sequimur, desideria carnis non perficimus, quia caro pugnat aduersus spiritum. De qua pugna carnis et spiritus modo uult diiudicare, dicens: Caro contra spiritum; spiritus pugnat contra carnem. Quia si uos ducimini spiritu, id est ratione, iam non estis sub lege. Lex enim posita est ut peccatores cohibeat, sed si secundum spiritum agitis, iam non peccatis, et qui non peccat, liber est a lege. Qui spiritu ducitur, non est sub lege; qui autem carne, is captiuatur sub lege. Quod equipollenter ait: Opera spiritus neminem redigunt sub lege; sed opera carnis illa sunt manifesta, non oportet improperare ea. Turpitudo  enim eorum omnibus est nota et captiuitas. Ideo non curat detestari carnis opera, quia sola eorum nomina satis assignant feditatem. Opera carnis dico que sunt hec, silicet fornicatio, immunditia, impudicitia, luxuria. Fornicationem uocat cum meretri cibus, uel coniugatis pollui; immunditiam, turpitudinem illam que fit preter naturam. Et etiam in incestis osculis, et in tractatione polluta. Impudicitiam uocat etiam, si non sit fornicator, uel immundus, sed in uerbis et habitu, et motatione membrorum non sit pudice temperatus. Luxuriam uocat superfluitatem carnis, siue in gula, siue in coitu. Que luxuria etiam haberi potest in uxore si superflue ea utatur.

 Opera carnis etiam sunt seruitus idolorum, ueneficia, inimicitie, id est longa odia, contentiones in uerbis, emulationes, quod quilibet inuidens laborat usurpare sibi bonum alterius. Sunt etiam ire, id est subite commotiones animi. Et de ira rixe, quando res agitur pugnis. Sunt iterum dissensiones, que sepe fiunt in Ecclesia. Sunt etiam secte, pro quo in Greco habetur hereses. Sunt etiam inuidie, id est malus liuor animi; qui licet se non consecuturum sciat rem proximi, inuidet tamen ei, eumque eam habere nollet. Iterum homicidia, ebrietates, id est consuete supra modum potationes, et comessationes et similia his que modo predico uobis, sicut olim predixi, cum uobis primum predicaui, ut caueatis ab illis, quoniam qui talia agunt, hi  non consequentur regnum Dei, si in hoc actu 227 comprehensi sunt. Hec predicta sunt opera carnis; sed opera spiritus sunt hec. Et non ait opera, sed ad commendationem, ait fructus Spiritus. His enim operibus frui prodest et oportet. Fructus, inquam, Spiritus est caritas, id est dilectio Dei et proximi, de qua caritate sequitur gaudium et pax. Gaudium uocat letam conscientiam; pacem ad omnes ex dilectione concordiam. Est etiam Fructus Spiritus longanimitas, id est spes. Si enim tardat retributio; non tamen minus sperat, uel impatienter exspectat. Et est opus Spiritus patientia, qua quecunque toleramus aduersa; et bonitas, id est pia affectio animi; etiam si non habet quid tribuat; benignitas, id est largitas communicandi  que habet: mansuetudo, quod ita attractabilis et affabilis est omnibus; et fides que recte credit in Deum; modestia, id est temperantia uerborum et actus; continentia, qua etiam a licitis continet se aliquis; castitas, quod caste utitur licitis, ut uir uxore. Hec sunt opera Spiritus, et aduersus opera huiusmodi non est lex; sicut supra diximus, non estis sub lege. Hec sunt opera carnis. Hec sunt opera Spiritus; qui autem sunt Christi, faciunt opera Spiritus. Quod sic ait: Crucifixerunt hi qui sunt Christi, carnem suam, quod nullos sensus quandiu in Christo sunt, inclinare queunt ad uitia. Illi dico certantes cum uitiis et cum concupiscentiis. uitia accipit in actu; concupiscentias, in uoluntate. Non solum carnem crucifigamus, ne malum operemur;  sed etiam ambulemus Spiritu, id est proficiamus bene operando secundum quod admonet ratio; iustum est ut ambulemus Spiritu, quia uiuimus Spiritu; et si iustificati uiuimus Spiritu, sequitur ut etiam ambulemus Spiritu. uiuit homo per iustificationem fidei. Ambulat cum operatur ea que fides exigit. Et si uiuimus et ambulamus, in hac ambulatione non efficiamur cupidi inanis, id est mundane glorie. Non est peccatum si bene agentes laudamur, sed si laudari cupimus; non simus cupidi inanis glorie. Nos dico qui hoc cupimus inuicem prouocantes; quia superbia que non patitur parem, nisi preferatur omnibus, indignatur, prouocans ad litem. Et si non aperte prouocare audentes,  saltem animo inuidentes inuicem, id est alter alteri.



CAPUT uI.

»Fratres, et si preoccupatus fuerit homo in aliquo delicto, uos qui spirituales estis, huiusmodi instruite in spiritu lenitatis, considerans teipsum, ne et ut tenteris. Alter alterius onera portate, et sic adimplebitis legem Christi. Nam si quis existimat se aliquid esse cum nichil sit, ipse se seducit. Opus autem suum probet unusquisque, et sic in semetipso tantum gloriam habebit, et non in altero. Unusquisque enim onus suum portabit. Communicet autem is qui catechizatur uerbo, qui se catechizat in omnibus bonis. Nolite errare. Deus non irridetur. Que  enim seminauerit homo, hec et metet. Quoniam qui seminat in carne sua, de carne et metet corruptionem; qui autem seminat in Spiritu, de Spiritu metet uitam eternam. Bonum autem facientes non deficiamus; tempore enim suo metemus, non deficientes. Ergo dum tempus habemus, operemur bonum ad omnes, maxime autem ad domesticos fidei. uidete qualibus litteris scripsi uobis mea manu. Quicunque enim uolunt placere in carne, hi cogunt uos circumcidi; tantum, ut crucis Christi persecutionem non patiantur. Neque enim qui circumciduntur, legem custodiunt, sed uolunt uos circumcidi, ut in carne uestra glorientur. Mihi autem absit gloriari nisi in cruce Domini nostri  Iesu Christi, per quem mihi mundus crucifixus est, et ego mundo! In Christo enim Iesu, neque circumcisio aliquid ualet, neque preputium, sed noua creatura. Et quicunque hanc regulam secuti fuerint, pax super illos et misericordia et super Isrel Dei. De cetero nemo mihi molestus sit. Ego enim stigmata Domini Iesu in corpore meo porto. Gratia Domini Iesu Christi cum spiritu uestro, fratres. Amen.«



EXPOSITIO.

228 Postquam in communitate omnem Ecclesiam correxit et instruxit, nunc diuisim admonet prelatos, ut in lenitate instruant peccantes subditos, et econuerso admonet subditos ut equo animo in omni  obedientia audiant prelatos, dicens: Quia uiuitis Spiritu, ambulate Spiritu; uos autem qui spiritales estis, id est prelati: omnis enim perfectus etiam si officio careat, imperfecto tamen prelatus est; uos, inquam, spiritales licet in aliquo delicto preoccupatus fuerit aliquis; nec mirum si peccat quia homo: preoccupatus dicit non quod ex industria peccauerit, sed quia prouidere sibi nesciuit, uos, inquam, prelati instruite hominem huiusmodi in spiritu, non furoris, sed in spiritu leuitatis. Nunc de plurali transit ad singularem loquens similiter cuilibet prelato. Cum lenitate corrige delinquentem tu, quicunque prelate, considerans teipsum, ne tu etiam tenteris similiter.  Sepe enim Deus sic pie disponit ut, qui indignando obhorret casum proximi, in idem precipitetur, uel in peius. Nec solum instruatis delinquentem, sed etiam portate onera alter alterius, prelatus onus subditi. Portate dico compatiendo, orando, et ieiunando ut fiat ei remissio. Et sic uicissim supportando uos adimplebitis legem Christi. Christus enim nescius peccati, dum peccata nostra in cruce portauit, hanc in se legem attulit, ut alter sic portaret peccatum proximi. Considera teipsum, ne similiter tenteris. Nam si quis inconsiderate agens, existimat se esse aliquid, cum ex se nichil sit, et si gratia in eo aliquid sit, ipse sic opinans seducit seipsum, id est seductor sui ipsius est. Nolite seduci, sed unusquisque probet, id est uideat, an probabile  sit opus suum, et sic probatus habebit gloriam tantummodo in semetipso, id est apud se in conscientia, et non in altero, id est non in consideratione et contemptu alterius. In se debet gloriari non in altero. Nam unusquisque seu iustus, seu peccator, portabit in die illo onus suum, id est manipulum suum, quem opera sua colligere digna sunt, seu bonum, seu malum. uel ita de peccatore tantum sermo sit. Tu, ut iuste, ne glorieris in contemptu peccatoris. Nam unusquisque peccator portabit onus suum, id est pondus peccati sui.

Admonitis prelatis, quales se debeant exhibere subditis, admonet subditos ut reuerenter obediant prelatis, dicens: Prelatus cum lenitate instruat subditum.  Is autem qui cathechizatur, id est qui instruitur, licet non exemplo boni operis: sed saltem uerbo: is, inquam, communicet et obediat et in omnibus bonis que facit et hortatur. Ei dico qui se catechizat, id est qui instruit illum. Dico communicate his qui uos instruunt, et nolite errare, id est nolite uos excusare, dicentes non esse obediendum eis qui uerbo bene docent, et non sic agunt, ideo nolite sic errare, quia Deus non irridetur, id est non calua occasione decipietur. Quod si deciperetur, irrisibilis esset. uere non irridetur, quia que seminauerit homo, hec utique metet. Et uere seminata metet, quoniam qui seminat in carne sua, id est qui operatur corruptibilia carnis desideria, hic utique metet de carne corruptionem, quia seminauit corruptionem.  Qui uero seminat in Spiritu, id est secundum rationem, hic metet de Spiritu spiritalia, scilicet, uitam eternam. Postquam diuisim prelatos, deinde subditos instruxit, iterum omnem Ecclesiam mistim admonet, dicens: uos prelati in lenitate subditos instruite. uos subditi in omni bono his qui uos instruunt, communicate. Omnes autem, tam prelati quam subditi, eque bonum facientes non deficiamus bene operando. Nec deficere debemus in operando, quia metemus mercedem operis tempore suo, id est opportuno, non deficientes in metendo. Et quia metemus non deficientes, ergo, dum tempus operandi habemus, id est in hoc mundo: operemur bonum ad omnes, maxime tamen ad domesticos fidei. Prius enim fidelibus necessaria ministrare debemus, dehinc  si superabundat etiam infidelibus.

Ab hoc loco Apostolus propria manu prescripsit Epistolam, ne Galate ambigerent hanc Epistolam 229 esse Pauli, quia destruebat hic circumcisionem, de quo illi pseudo dixerant Galatis quod modo Paulus doceret circumcisionem. Unde sic ait: Ut hec precepta credatis esse mea, uidete qualibus litteris scripsi uobis, ab hinc mea propria manu, ut cognitione  scripture mee certi essetis hanc Epistolam esse meam. Et his que scripsi obedire debetis, non illis. Quicunque enim uolunt placere illis Iudeis in carne, id est in carnalibus persuasis, hi cogunt uos circumcidi. Cogunt utique, quia importuno sermone uos compellunt ad id quod rationibus comprobare nesciunt. Cogunt uos circumcidi, hoc tantummodo intendentes, ut non patiantur a Iudeis persecutionem crucis Christi, quam predicant. Iudei enim crucem Christi cum circumcisione bene concedebant predicari. uere ideo tantum ne patiantur, quia amore legis nichil faciunt. Quod sic ait: Hi pseudo qui circumciduntur non custodiunt legem, sed pro eo solo uolunt uos circumcidi, ut glorientur apud alios in carne uestra circumcisa. Aiunt enim illis: uidete quantum  incrementum per nos lex uestra habeat, illi gloriantur in carne. Sed mihi absit gloriari, nisi in cruce Domini nostri Iesu Christi! Ego enim nec quero, nec predico gloriam, nisi crucis. Per quem crucem. Crux enim secundum Priscianum, de dubiis generibus est; et secundum Haimonem, in Greco, masculini, et ideo translator noluit mutare relationem. Per quem crucem, uel per quem Christum crucifixum, quod idem ualet. Mundus est mihi crucifixus, ita quod nichil amplius de suis oblectamenti offerat mihi mundus. Ego etiam crucifixus sum mundo; quod si mihi mundus aliqua offert, ita crux Christi me confirmatum astrinxit quod non possim declinare ab illa. Ideo in cruce tantum glorior, quia in Christo Iesu neque circumcisio ualet aliquid, neque preputium,  sed solummodo noua creatura, id est fides que innouat mentem, et etiam carnem quam facit a peccatis liberam. Non ideo addidit preputium, quod aliquid putaret illud ualere ad fidem, sed ut ostenderet circumcisionem non plus conferre in Christo quam preputium. Ego tantum glorior in cruce, et quicunque hanc regulam crucis secuti fuerint, ut in ea tantum glorientur, pax fit super illos Galatas qui non peccauerunt, et misericordia, id est secunda remissio his qui lapsi sunt. Et non tantum super illos, sed etiam super omnem Isrel, non qui fuerit carnis, sed Dei. In Christo tantum querite gloriam. De cetero, id est de circumcisione  nemo mihi molestus sit. uel ita in preterito me molestati  estis, sed de cetero, id est amodo, uidete ne quis mihi molestus sit. Nec debetis me molestare. Ego enim porto in corpore meo stigmata Domini Iesu Christi. Stigma dicitur signum, quod fit calido ferro. Hic autem Paulus catenas et cetera tormenta sustinens, pro Christo stigmata, id est signa, quod miles Christi esset, in corpore portabat. Gratia Domini nostri Iesu Christi sit cum spiritu uestro, fratres. Amen.



IN EPISTOLAM AD EPHESIOS.





ARGUMENTUM IN EPISTOLAM PAULI AD EPHESIOS.

Ephesii sunt Asiani. Hi accepto uerbo ueritatis, perstiterunt in fide. Hos collaudat Apostolus, scribens eis ab urbe Roma de carcere, per Tichicum diaconum.



PROLOGUS B. BRUNONIS IN EAMDEM.


 Ephesus ciuitas est in Asia. Non hec est Asia que diuidit orbem, sed est prouincia quedam in Grecia, habens septem ciuitates, quarum Ephesus metropolis est, quibus Ioannes, relegatus in Pathmos insulam, scripsit Apocalypsim. Hi Ephesii audito uerbo fidei a Paulo, crediderunt, et opera fidei laudabiliter 230 operati sunt. Quibus Apostolus, dum Rome esset in carcere, scripsit hanc Epistolam, sollicite prouidens eis ne forte de eo quod in fide bene perstiterant superbirent, et hoc uirtuti sue ascriberent. Quod, sicut inceperat in eis misericordia Dei, pie consummabat. In hac autem Epistola materiam habet beneficia Dei. De quibus in hunc modum agit, ostendens ea esse non ex merito hominis, sed ex beneplacito Dei. Ostendit etiam beneficia  Dei esse huiusmodi, quod nemo tanta perfectione ascendit in illis, quin adhuc relinquatur ei quo ascendere possit. Sicut enim homo semper habet quo  recidat, ita semper habet quo crescat. Agit etiam hic, quomodo patres debeant preesse filiis, filii parentibus subiici. Similiter de dominis et seruis; de uxoribus et maritis, quanta confederatione sibi uicissim pro modo conditionis et sexus debeant subseruire. De beneficiis Dei in hunc modum ideo agit, ne Ephesii de bono quod agunt occasionem habeant superbiendi, dum nichil ex se, sed totum se habere audiunt ex misericordia Dei. Iterum ideo ne torpeant in bene agendo, dum audiunt se posse inuenire quo crescant in obsequio Dei. Hos Ephesios Paulus discedens ab eis in unum conuocauit, dicens eis: Ecce sanam fidem tradidi uobis, uidete ne hanc irritam faciatis. Ego enim amodo liber sum, sed si male egeritis, Deus hoc requiret a uobis . Pro his uerbis et huiusmodi solertiores fuerunt prouidere sibi.



EPISTOLA AD EPHESIOS.



CAPUT PRIMUM.


»Paulus apostolus Iesu Christi per uoluntatem Dei, sanctis omnibus qui sunt Ephesi, et fidelibus in Christo Iesu, gratia uobis et pax a Deo  patre nostro, et Domino Iesu Christo. Benedictus Deus et Pater Domini nostri Iesu Christi, qui benedixit nos in omni benedictione spirituali in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate. Qui predestinauit uos in adoptionem filiorum per Iesum Christum in ipsum, secundum propositum uoluntatis sue, in laudem glorie gratie sue, in qua gratificauit nos in dilecto Filio suo, in quo habemus redemptionem per sanguinem eius in remissionem peccatorum, secundum diuitias gratie eius, que superabundauit in nobis in omni sapientia et prudentia, ut notum faceret nobis sacramentum uoluntatis sue, secundum beneplacitum eius quod  proposuit in eo, in dispensatione plenitudinis temporum instaurare omnia in Christo, que in celis et in terra sunt in ipso. In quo etiam nos sorte uocati sumus, predestinati secundum propositum eius, qui operatur omnia secundum consilia uoluntatis sue, ut simus in laudem glorie eius nos qui ante sperauimus in Christo. In quo et uos cum audissetis uerbum ueritatis, Euangelium salutis uestre recepistis. In quo et credentes signati estis Spiritu promissionis sancto, qui est pignus  hereditatis nostre in redemptionem acquisitionis in laudem glorie ipsius. Propterea et ego audiens fidem uestram que est in Christo Iesu, et dilectionem in omnes sanctos, non cesso gratias  agens pro uobis, memoriam uestri faciens in orationibus meis, ut Deus, Domini nostri Iesu Christi Pater glorie, det uobis Spiritum sapientie et reuelationis in agnitione eius; illuminatos oculos  cordis uestri, ut sciatis que sit spes uocationis eius, et que diuitie glorie hereditatis eius in sanctis, et que sit supereminens magnitudo uirtutis eius in nos, qui credimus secundum operationem potentie uirtutis eius, quam operatus est in Christo Iesu, suscitans illum a mortuis. Et constituens ad dexteram suam in celestibus super omnem principatum, et potestatem, et uirtutem, et dominationem. Et omne nomen quod nominatur non solum in hoc seculo, sed etiam in futuro; et omnia subiecit sub pedibus eius. Et ipsum dedit caput supra omnem Ecclesiam, que est corpus ipsius 231 et plenitudo eius qui omnia in omnibus adimpletur.«



EXPOSITIO.


Paulus, etc. Paulus apostolus Christi Iesu, quem Christus iehsu Apostolum gentibus consecrauit. Unde apparet quod uobis Apostolus sit. Paulus, inquam, apostolus Christi, non per meritum suum, sed per solam uoluntatem et bonum placitum Dei. Sic et uos quod boni estis non merito uestro, sed gratie Dei referatis. Paulus, inquam, apostolus, per uoluntatem Dei scribit omnibus sanctis, id est perfectioribus qui in uirtutibus sanciti sunt; scribit etiam fidelibus, id est minus perfectis, qui tamen bene seruauerunt integritatem fidei. Fidelibus dico in Christo Iesu, id est qui fidem Christi Iesu custodiunt. Sanctis dico et fidelibus qui sunt Ephesi. Optat hoc Paulus. Gratia sit uobis perseuerans, qui non peccauistis; his qui  saltem in uenialibus lapsi sunt, sit gratia secunde remissionis. Sit etiam uobis pax a Deo Patre nostro, et Domino Iesu Christo, sicut sepe expositum est. Ut ostendat omne beneficium esse ex misericordia Dei, in primis de beneficiis suis Deo gratias agit, dicens: Benedictus sit Deus et Pater Domini nostri Iesu Christi, qui si Pater est Christi, nos autem fide filii Christi; sic per Christum Pater nobis est. Benedictio nostra in Deo, nichil aliud est quam laudare et magnificare gloriam eius. Benedictio autem Dei in nobis, exaltatio nostri est et prouectus nostre salutis. Hic nunc exsequitur duas electiones Dei in nobis. Primam, qua nos ab eterno tales futuros elegit; alteram in tempore, quando nobis Spiritum cooperantem nobis misericorditer infudit, et utriusque  electionis completiones adiungit. Primum ponens eam que tempore ultima fit, in qua immortalitatem et impassibilitatem recuperaturi sumus. Hanc autem quia dignior est, proponit ei que completur, ubi anima per misericordiam Dei ab onere peccatorum liberatur, dicens: Benedictus sit Deus qui benedixit, id est exaltauit nos. Ideo per preteritum quod futurum est designauit, ut ostenderet se adeo certum de hac futura benedictione, quomodo aliquis certus est de eo quod uidet preterisse. Ideo etiam sic ait, quia intellexit sanctos iam secundum animas conregnare Christo. Benedixit nos Deus in omni benedictione. Omni, ideo quia sufficiens: Benedictione dico spiritualis, licet enim secundum corpus fiat hec benedictio, tamen est spiritualis, quia sicut spiritus hominis  solo intuitu glorie Dei sustentabitur, sic corpus pabulo uisionis Dei saturabitur. Benedictione dico habita iam quibusdam secundum animas, et plene sanctis omnibus honoranda, non in hac terra, sed in celestibus, ut etiam dignitate loci benedictio hec commendabilior sit. Benedixit dico, sic in Christo Iesu, id est in operatione Christi Iesu, in quo Pater omnia operatur.

Ostensa impletione alterius electionis, subdit electionem que secundum iustificationem anime impletur hoc tempore, determinans predictam impletionem esse ex misericordia Dei per electionem, de qua subdit, dicens: Sic nos Deus ex gratia benedixit, sicut ex sola gratia elegit nos ante constitutionem  mundi. Ubi planum est non precessisse meritum hominis. Elegit nos dico in ipso Christo in quo omnia fecit, uel in ipso permansuros. Ad hoc elegit ut essemus sancti et immaculati: sancti positione bonorum, immaculati emundatione malorum. Essemus utique tales in conspectu eius, id est ut conspiceremus eum solum et in nullo mundum attenderemus. uel, in conspectu eius, id est qui ab eo conspicere mur. Elegit nos, dico, in caritate, id est in sola dilectione. Dicta electione que hic completur secundum iustitiam anime, subdit illam electionem cuius iam preposuit completionem, dicens: Elegit nos ut essemus sancti; quia etiam predestinauit, id est preordinauit ab eterno; uel preparauit in tempore nos in adoptionem filiorum habendam. Noluit dicere immortalitatem,  sed ut totum referret gratie Dei in adoptionem, id est in incorruptionem filiorum ex sola adoptione Dei nobis concessam. Adoptionem dico habendam per Iesum Christum. Nos dico uenturos in ipsum, ut sicut ipse, sic et nos immortales 232 et impassibiles. Predestinauit dico secundum propositum uoluntatis sue, id est secundum uoluntatem suam propositam. Propositam, id est sic ab eterno preordinatam; uel propositam, id est oblatam omnibus saluandis, nisi culpa eorum impedierit. Predestinauit, inquam, ex sola uoluntate in laudem glorie, gratie sue; id est ad hoc ut laudetur gratia sua, in qua gratia multiplex est gloria. Sunt enim quedam gratie Dei, ut ista temporalia que pie ministrat; in quibus non est gloriandum, sed in incorruptione  multiplex est gloria. Et hoc dixisse debueramus, quia primum incipit communiter a benedictionibus, que fiunt publice omnibus iustis. Dehinc descendit ad illas que fiunt apostolis. Tertio subdit de illis, quas Deus dedit Ephesiis.

Posita duplici electione et dignioris completione premissa, subdit completionem alterius, dicens: In qua gratia gratificauit nos, id est gratos nos fecit in dilecto Filio suo, id est in fide dilecti Filii sui, quem quia diligit et nos filios Filii sui diligit. In quo Filio habemus redemptionem. Nec per uile pretium, sed per sanguinem Filii effusum. In quo etiam habemus remissionem peccatorum. Omnes habent redemptionem, quia pretium sufficiens redemptioni omnium si uellent, datum est. Sed hi soli habent remissionem, qui  se dignos redemptione Christi exhibuerunt. Habemus remissionem secundum diuitias eius, id est secundum gratiam eius in hoc diuitem, quia et originalia et actualia, et siue pauca fuerint, siue multa, omnia sine differentia remisit. Enumeratis beneficiis que sanctis fiunt in publico, ab hac communitate, descendit ad apostolos, dicens: Que gratia abundauit in nobis apostolis, super, id est magis quam in ceteris. Et dignum fuit, quia ab his accepturi erant alii. Abundauit dico in omni sapientia et prudentia. Sapientiam de cognitione diuinorum dicit: prudentiam, quasi prouidentiam qua Paulus bene sciebat prouidere suis Ecclesiis. Omni, non quia omnia scirent, sed quia quidquid sibi necesse erat, tam de diuinis  quam de humanis, in promptu habebant. Ita superabundauit ut nobis apostolis notum faceret sacramentum, id est secretum uoluntatis sue, id est ordinem redemptionis humane. Sacramentum dicitur quasi secretum, eo quod non omnibus, sed paucis illud liceat aspicere. Notum faciet sacramentum hoc, scilicet instaurare secundum bonum placitum eius, non secundum meritum hominis, quia nullum erat quod bonum placitum in eo Christo proposuit, id est preordinauit ab eterno. uel proposuit, id est palam exposuit, Deus bonum placitum suum, si uelit. Proposuit dico in dispensatione plenitudinis temporum, id est in plenitudine temporum. Tempus enim gratie, plenitudo temporum dicitur. uel quia omnia ante predicta et exspectata in eo per Christum fuere  completa. uel plenitudo, id est finis et consummatio temporum que Deus ante tempus gratie preire constituerat. Plenitudine dico congrue dispensata. Prius enim uoluit Deus experiri homines, quod libertate arbitrii et naturali lege nichil possent. Dehinc scriptam legem tradidit, per quam iterum impotentes euadere peccatum apparuerunt. Et postquam homo undique se cognouit impotentem, tunc demum apposuit Deus opportune gratiam cuius adiutorio posset homo quod per se non poterat.

Instaurare dico omnia in Christo, id est per Christum, que in celis sunt imperfecta, et que in terra sunt per peccatum corrupta. Ad hoc enim Deus fecit hominem et redemit ut diminutionem angelorum reintegraret saluato homine. Ideo etiam Christus  carnem accepit ut hominem corruptum in peccatis restauraret in iustitia. Sed hoc restaurare diuersis modis accipitur. Christus enim fuit causa restaurationis angelorum; non quantum ad eos necessitas. Angeli enim puri erant, licet quibusdam sociis imminuti. Christus uero causa et necessitas restaurationis hominum. Causa ut per eum reintegraretur lapsus angelorum. Necessitas ideo quia nisi restauraretur a Christo, perditus erat per peccatum. Instaurare dico que in terra sunt, ita quod in ipso permaneant. Nisi enim in fide eius permanserint, restauratio 233 eorum nulla erit. uel aliter: Instaurare in Christo ea que in celis sunt, id est sanctos quorum anime iam in celis regnant cum Christo, et ea que in terra sunt, in ipso, id est iustos, qui si  adhuc conuersatione tenentur in terra, puritate tamen uite iam in ipso sunt. Dicerent Ephesii: uos quidem apostoli ad tantam altitudinem uocati estis ad quam nos posse peruenire stultum esset saltem opinari. Ad hoc Paulus: In quo Christo etiam nos apostoli uocati sumus, non merito nostro, nec dignitate generis, sed sorte, id est diuina electione. Sors dicitur diuina electio, ut quando humanum iudicium deficit, conferunt se homines ad electionem Dei. Non solum gratia uocati sumus, sed etiam predestinati, id est preparati, sumus secundum propositum eius, id est secundum quod pietas eius de nobis proposuit. Eius dico, qui sicut hec in nobis, sic operatur omnia in singulis secundum consilium uoluntatis sue, id est secundum uoluntatem suam consilio  et discretione agentem. uel ita: Non solum uocat nos ex gratia, sed etiam qui omnia, que post uocationem sequuntur, operatur in nobis secundum consilium sue uoluntatis, sicut dictum est. Ideo uocati et predestinati, ut simus in laudem glorie eius, id est ut digna laude glorificemus Deum qui uult laudari a nobis. Non quod laus nostra quidquam conferat illi, sed ut habeat causam benefaciendi nobis. Simus dico, nos qui antequam uos sperauimus in Christo. In tempore tantum uos precedimus, sed si uultis, in gloria non precedimus. Sed fortassis precedetis nos, cum dona Dei in sola electione consistant, non in genere, uel in prioritate temporis.

Nunc ab apostolis descensum facit ad beneficia  Dei, ipsis collata Ephesiis, dicens: In quo Christo uos uocati estis sicut nos, et predestinati non ex merito uestro, sed cum audissetis uerbum ueritatis, quia ex sola gratia misit ad uos predicatores, et uos interius inspiratos audire fecit. Nec solum uocati, sed in quo Christo uos etiam credentes signati estis, ut appareatis de militia Christi, Spiritu sancto. Spiritu dico promissionis, id est uel quem Deus nobis promisit, uel qui Spiritus, iam secundum animam deificans nos, promittit nobis immortalitatem corporis in futuro. Qui Spiritus est pignus, id est arrha et principium habende hereditatis nostre, nobis promisse in futura gloria. Signati estis in redemptionem, id est ut appareatis de his quos Christus redemit. Redemptionem dico acquisitionis. Per hanc  enim et nos Deum acquirimus, et Deus non acquisiuit. uocati estis et signati, etc. In laudem glorie ipsius, id est ut per uos laudetur gloria eius. Modo determinat intentionem suam, dicens: Quia uocati credidistis, et Spiritu sancto signati estis; Propterea ego  ago gratias pro uobis, et agens gratias non cesso. Hic bene innuit non esse torpendum illis securitate sue iustitie, sed omni hora de incremento perfectionis laborandum. Ego, inquam, non cesso audiens fidem uestram que est in Christo Iesu. Hoc ad minus perfectos respicit, de quibus in principio ait, fidelibus in Christo Iesu. Audiens etiam dilectionem uestram habitam in omnes sanctos. Hoc ad perfectiores respicit. De quibus ibidem ait omnibus sanctis. Non cesso, gratias  agens pro uobis, faciens memoriam uestri in orationibus meis, pro habendis bonis. Quasi diceret: Sicut iam accepta bona intelligo esse ex gratia Dei, sic sentio de omnibus que habituri estis. Facio memoriam uestri, ut Deus Domini nostri Iesu Christi, cuius secundum humanam naturam Deus est, et Pater glorie eius; Christus enim secundum deitatem que in eo gloria est, Dei Filius est, ut Deus et Pater det uobis Spiritum sapientie et reuelationis, ut reuelate possitis intelligere mysteria Dei. Sapientie dico, et reuelationis habite in agnitione eius, ut Deum eiusque mysteria cognoscatis.

Det etiam uobis illuminatos oculos, non dico corporis, sed cordis uestri. Tangit hic stultum errorem quorumdam  qui in primitiua  fide, qui consueuerant idola sua, que habebant manu tractare, 234 putabant ceca mente Deum rem huiusmodi esse, que et oculis carnis uideri, et manibus posset palpari. Det uobis illuminatos oculos, ut sciatis que, id est quam digna res, et quam ualens sit spes. Non tantum res sperata, sed solummodo sperare beatum est. Que sit spes uocationis eius, id est rei ad quam uocamus, uel uocatorum, id est electorum eius. Et que sint diuitie glorie hereditatis eius, id est quam digna sit hereditas eius, in qua sunt diuitie, id est nulla penuria, sed omnis copia. In qua etiam est gloria, id est permanens gaudium sine admistione doloris. Hereditatis dico distribuende in quibuslibet sanctis. Et ut sciatis que sit magnitudo  uirtutis, id est uirtus eius magna et incomprehensibilis. Et cum hec magnitudo futura sit per omnes sanctos, supereminens tamen futura in nos apostolos, qui prius aliis credidimus. Et quod hanc uirtutem Deus operetur in nos, probo per hoc quia iam est operatus eam in Christo. Quod sic ait: uirtutem hanc futuram in nos affirmo secundum operationem potentie uirtutis eius, id est secundum uirtutem eius potentialiter operantem, quam uirtutem operatus est in Christo. Et hanc uirtutem exponit, approbans per hoc quod similiter et possit et operetur in nobis. Operatus est uirtutem in Christo, suscitans illum a mortuis, per quod et nos suscitabit, et apparet quod possit. Et illum, scilicet Christum, suscitatum constituens ad dexteram, id est ad  equalitatem suam in celestibus, et ita quod supra omnem principatum, et potestatem, et uirtutem, et dominationem.

Hic quatuor ordines angelorum habemus; et per hoc quod sequitur omne nomen, intelligimus reliquos ordines. Quod nomen nominatur, id est nominabile est, non solum in hoc seculo, sed etiam quodcunque nominabitur in futuro. Hoc ideo addidit, ne quis obiiceret ei: Secundum hoc quod parum de angelis modo cognoscitis, concedo Christum supra poni illis, sed secundum hoc quod de illis in futuro plenius cognoscetis, caro Christi non supraponetur illis. Contra hoc ait: Non solum quod nominatur in hoc seculo, sed etiam supra omne illud quod de angelis cognoscetur in futuro, eum supraposuit omnibus  et omnia supposuit ei. Quidam enim sunt suprapositi multis, qui, licet inferiores, non tamen sunt subiecti eis. Unde ait: Omnia subiecit sub pedibus eius , id est tam plena subiectione, ut ille qui pedibus substernitur, uel sub pedibus, id est sub humanitate Christi omnia subiecit. Diceret ille: Et quid per hoc probas, si Christum suscitatum super omnia posuit, et omnia ipsi subiecit? Bene per hoc probo, ait Paulus, quod ipsum Christum Deus dedit caput supra omnem Ecclesiam; que Ecclesia est corpus ipsius Christi. Et putatis quod in capite gloriosus, et in corpore remaneat ignominiosus? Ecclesia est corpus, et plenitudo eius Christi, qui Christus per eam adimpletur. Nisi enim iusti  resuscitentur eundo usque ad ultimum iustum, corpus Christi remanet imperfectum. Qui Christus licet plenitudine Ecclesie adimpleatur, ipse tamen est omnia, id est omnis perfectio, in omnibus, id est in singulis membris, quia nec ipsa membra possunt adimplere eum, nisi per ipsum.



CAPUT II.

»Et uos [conuiuificauit] cum essetis mortui delictis et peccatis uestris, in quibus aliquando ambulastis secundum seculum mundi huius, secundum principem potestatis eris huius spiritus; qui nunc operatur in filios diffidentie, in quibus et nos omnes aliquando conuersati sumus in desideriis carnis nostre, facientes uoluntatem carnis et cogitationum. Et eramus natura filii ire, sicut et  ceteri. Deus autem qui diues est in misericordia, propter nimiam caritatem suam qua dilexit nos, et cum essemus mortui peccatis, conuiuificauit nos in Christo, cuius gratia estis saluati. Et conresuscitauit et consedere fecit in celestibus in Christo Iesu, ut ostenderet in seculis superuenientibus abundantes diuitias gratie sue in bonitate super nos 235 in Christo Iesu. Gratia enim saluati estis per fidem et hoc non ex uobis; Dei enim donum est, non ex operibus, ut ne quis glorietur. Ipsius enim sumus factura, creati in Christo Iesu in operibus bonis, que preparauit Deus ut in illis ambulemus. Propter quod memores estote quod aliquando uos qui gentes eratis in carne, qui dicebamini preputium ab ea que dicitur circumcisio in carne  manufacta; qui eratis illo in tempore sine Christo, alienati a conuersatione Isrel et hospites testamentorum, promissionis spem non habentes, et sine Deo in hoc mundo: nunc autem in Christo Iesu uos, qui aliquando eratis longe, facti estis prope, in sanguine Christi. Ipse enim est pax nostra, qui fecit utraque unum, et medium parietem macerie soluens inimicitias in carne sua. Legem mandatorum decretis euacuans, ut duos condat in seipso in uno nouo homine faciens pacem, ut reconciliet ambos in uno corpore, Deo per crucem, interficiens inimicitias in semetipso. Et ueniens euangelizauit pacem uobis qui longe fuistis, et pacem his qui prope, quoniam per ipsum habemus accessum ambo in uno Spiritu  ad Patrem. Ergo iam non estis hospites et aduene, sed estis ciues sanctorum et domestici Dei, superedificati super fundamentum apostolorum et prophetarum, ipso summo angulari lapide Christo Iesu; in quo omnis edificatio constructa crescit in templum sanctum in Domino, in quo et uos cedificamini in habitaculum [tabernaculum] Dei in Spiritu sancto.«



EXPOSITIO.

Dixit superius Ephesios ex electione Dei uocatos, Spiritu sancto signatos, seque pro eis orare ut quod Deus pie cepit in illis quotidiano perficiat incremento; et postquam tam dignos eos dixit in hac nouitate gratie, reducit eis ad memoriam priorem  statum quem habuerunt in peccatis, ut memores immunditie sue non audeant presumere, nisi de gratia Dei, quasi merito suo aliquid nouitatis habuerint. Iterum propter hoc commemorat eis statum infidelitatis, ut cum uideant quod gratia Dei eos de iniustitia ad iustitiam traxerit, certum habeant quod, si iam iusti laborent, Deus qui illis iniustis contulit, multo amplius et libentius conferet iam iustificatis, si promereri uoluerint. Littera sic iungitur: Nos apostoli credidimus, et uos similiter credidistis; uel ibi: Deus suscitauit Christum a mortuis, et uos similiter suscitauit a morte peccati; uel cum uerbo quod inferius sequitur, sic construere possumus. Christum dedit caput supra Ecclesiam, et uos conuiuificauit Christo. Quocunque  tamen iungatur, ibi tamen pendet sententia, ubi ait: Christum dedit caput supra Ecclesiam, et uos dedit membra ipsius. uos, inquam, cum essetis mortui delictis et peccatis. Mortui ideo, quia ita consepulti peccato quod nulla ui humana poterant euadere laqueum peccati. Delicta uocat, quando quod Deus precipit non faciendo deserimus. Peccata dicit actus illos, fornicari, furari, et huiusmodi. Peccatis dico uestris, id est que iam consuescendo in illis, quasi uestra propria feceratis. Quomodo in peccatis fuerint exsequitur, dicens: In quibus peccatis uos aliquando, id est tempore infidelitatis, ambulastis, id est de malo in peius precipitabamini, secundum seculum mundi huius, id est sequentes secularitatem, que nunquam de Deo, sed semper sollicita est de mundanis.  Et ut magis aggrauet peccatum, addit non solum secundum seculum, sed etiam secundum principem spirituum, id est secundum diabolum qui princeps est, imperium habens super ceteros malignos spiritus; uel secundum principem spiritus, ut collectiue accipiamus, quasi demoniorum; uel secundum principem spirituum, id est aliorum demonum. Sicut enim in bonis angelis quidam prelati sunt, quidam subditi, sic in malignis distinctiones eedem sunt, et tamen unus solus omnibus prelatus esse creditur. Principem dico potestatis eris huius, id est qui potestatem habet in hoc ere; commouet enim plerumque uentos et turbines in ere, quibus noceat hominibus, et fructibus terre, ut uentus ille qui a regione deserti ueniens, subruit domum, et filios  Iob oppressit 236 ab eo , permissione tamen Dei, creditur immissus. Quos malignos spiritus ideo in ere conuersari Deus disposuit, quia si in terra cum hominibus essent, et fructus terre corrumperent, et homines ipsos intolerabiliter affligerent. Per hoc autem quod eos uocauit spiritus, uult curiosos reddere homines ut prouide agant, quia hostis qui imminet, inuisibilis est. Per hoc iterum quod in ere esse dixit, de eodem nos admonet, quia insidiator prope est.

Qui princeps diabolus nunc, quando uos gratia Dei ab eo liberauit, operatur in filios diffidentie, id est de quorum salute nos diffidimus; Spiritus enim significabat Paulo in quibus laborare deberet, et in  quibus non, sciens cor eorum impenitens. uel, in filios diffidentie, qui diffidunt de salute; audientes enim quod resurrecturi sint, celum ascensuri, stultum hoc iudicant, et ideo nolunt conuerti. Et cum de tantis peccatis gratia Dei ad iustitiam uos traxerit, uidete ne, unquam presumentes, gratie Dei detrahatis. Quod ad augmentum perfectionis peruenire possint ex sequentibus indicat, quasi respondendo obiicientibus sibi Ephesiis. Nobis tanto onere peccati prius depressis, non licet sperare de aliqua perfectione, sed sufficit si aliquo modo possimus saluari. Ad hoc Paulus remouendum, se et apostolos parificat illis, quia ante fidem similiter fuerunt in peccatis, tamen dissimili modo, sicut indicabunt sequentia. Unde sic ait: In quibus peccatis  etiam nos apostoli, sicut uos Ephesii omnes, etiam Petrus, aliquando, id est ante fidem, conuersati sumus. uere in peccatis; nam in desideriis carnis nostre, ut quod caro suggerebat, desideraremus. Nec solum in desideriis, sed etiam facientes opere uoluntatem carnis, sicut comedere ad superfluitatem, et luxuriari. Facientes etiam uoluntatem cogitationum, in quibus non ita caro delectatur ut laborare de gloria mundi; uel, dictante auaritia multa pati pro congregandis multis. Nec tantum in actualibus istis, sed etiam eramus, nos Iudei, filii ire, id est geniti ad uindictam tolerandam, natura, id est propter originale nos Iudei, sicut et ceteri, licet tunc falso opinaremur per circumcisionem mundari a peccato Ade. Ira Dei  nichil aliud est quam uindicta. Si continuemus, uel ad illud quod ait: Nos credidimus, et uos credidistis; uel ad illud: Suscitans Christum et uos suscitauit; tunc hic bene uersus erit. Si autem inferius ad illud, conuiuificauit, porrigatur constructio, nondum finitur uersus ita dicendo. Cum essetis mortui, conuiuificauit uos Christo; Deus autem fuit qui conuiuificauit; uel, si ibi finis est, uersus sic continuabimus: Nos quidem eramus in peccatis, sed Deus qui diues est et copiosus in misericordia, misericordia enim eius super omnia opera eius , Deus utique propter caritatem suam nimiam, id est, incomprehensibilem qua caritate dilexit nos. Putarent illi: Dilexit nos iustificatos, sed non quod diligit aliquos in peccato. Ad hoc Paulus: Dilexit  dico etiam cum essemus mortui peccatis. Ne uideatur absurdum, quod Deus diligere dicitur hominem in peccatis; creaturam enim suam ubique semper diligit, sed malum quod in ea est, odit.

Deus, inquam, quia dilexit nos conuiuificauit, id est uiuere nos fecit per iustitiam anime, Christo, id est ad similitudinem Christi, quod sicut ille iustus, sic et nos iusti. Gratia cuius, scilicet, Dei ut nos, sic etiam uos estis saluati, id est conuiuificati per iustitiam anime; uel si pendeat infra constructio, ut dicamus conuiuificauit nos et uos Christo; tunc dicemus cuius gratia estis saluati de futura saluatione. Conuiuificauit nos prima resurrectione anime, conresuscitauit etiam secunda corporum resurrectione.  Propter certitudinem quam inde habet, quod futurum est significat per preteritum. Et nos conresuscitatos Christo fecit consedere, ut iam in quiete regnaturos. Consedere dico Christo in celestibus, ut hec beatitudo commendabilior sit etiam ex loco: Consedere dico Christo in Christo Iesu, et 237 cum eo et per eum, ideo conuiuificauit, et resuscitatos consedere fecit, ut per hoc ostenderet in seculis superuenientibus his, id est futuris, diuitias gratie sue, id est diuitem gratiam suam abundantem in nobis. Gratie dico facte in bonitate, id est ex solo beneplacito suo, quia ad promerendum gratiam nullum precessit meritum. Bonitate dico facta super nos, id est que nos superauit, quia tanta est quod nec eam intellectus noster capere sufficit. Et hec  omnia dico in Christo Iesu; in ipso enim, et per ipsum, hec omnia in nobis operatur Deus. Ideo uoluit Deus hec nota fieri his qui erant futuri, ut intelligeret homo quanta  sperare posset de bonitate Dei. Modo ponit illud quod meritum uidetur hominis, id est fidem, et meritum non esse ostendit. uere in bonitate, nam uos per gratiam saluati, id est iustificati estis. Concedo etiam ut apponas per fidem; etenim, id est fides non est ex uobis promerentibus ut fidem habeatis. uere fides non est ex uobis, nam est donum Dei, et non ex operibus uestris. Et ideo Deus omnia ex gratia, et nichil ex operibus esse uoluit, ut non gloriaretur aliquis. uidens enim angeli casum et hominis fuisse ex superbia, multum precauere uoluit homini a superbia. Et  sicut fides ex dono Dei, sic opera que fidem sequuntur per gratiam Dei. Bene dico, ut ne quis glorietur in fide; nam etiam in operibus que sequuntur fidem, non reliquit Deus homini unde posset gloriari. Quod sic ait: Nos sumus factura ipsius Dei, cum nichil in bono essemus creati in Christo, id est per Christum Iesum in bonis operibus, que opera preparauit nobis Deus, ut in illis ambulemus, per eum proficiamus et crescamus. uel, factura sit ablatiuus, ita factura, id est per facturam Dei sumus creati in Christo. Nihil ibi mutatur.

Quod supra ait: Nos fuimus in peccatis sicut uos, modo determinat dicens Iudeos non tam grauiter peccasse, sicut gentiles, sed licet ante fidem etiam uiles Iudei abominarentur gentiles, Deus tamen  sine discretione personarum parificauit eos, non illis qui prius improperant eis, sed sanctis ac perfectis. Et per hoc probat eos et gratie Dei multum obnoxios, et quod de incremento iustitie, secure si uolunt, possunt laborare, dicens: Propter quod, ut ne quis uestrum glorietur, estote memores quod aliquando tempore infidelitatis uos gentes, id est tales quales in peccato geniti eratis in carne, id est in operibus carnis. uos dico qui preputium, id est ipsa immunditia dicebamini ab ea circumcisione, id est Iudeis, que dicitur circumcisio, id est ipsa munditia. Et nichil est, quia hec circumcisio in carne erat non in corde, facta etiam manu cuiuscunque, non per Spiritum sanctum. Memores etiam estote quia illo tempore  infidelitatis eratis sine Christo, quia Christus non promittebatur uobis. Eratis et alienati a conuersatione Isrel, id est Iudaici populi; non enim tunc conuersabantur uobis; uel, si forte cum eis conuersabamini, ut proselyti; eratis hospites testamentorum, id est instabiles, id est modo euntes, modo redeuntes ad legem ducebamini. Testamentorum ideo pluraliter dicit, quia Moyses suum, Isaias suum, et quilibet propheta suum habebat Testamentum. Eratis etiam tunc non habentes spem promissionis facte ad Abraham, nec enim licebat tunc gentibus sperare salutem; et eratis sine Deo, idola adorantes. uos dico in hoc mundo, id est his mundanis adherentes. Olim sic eratis, sed nunc uos, qui aliquando eratis longe a Deo et a Iudeis, facti estis  prope, utrique in Christo Iesu, id est per Christum Iesum. Et quomodo per Christum determinat: In sanguine, id est per effusionem sanguinis Christi. Probat de utroque, sed de Iudeis primum, dicens: uere facti estis prope Iudeos, quia ipse Deus est pax nostra, id est pacificauit nos simul, gentiles et Iudeos, qui Deus facit utraque, id est Iudeum et gentilem, unum per unitatem fidei et morum et sacrificii. Unum autem hoc modo: soluens parietem medium, id est qui in medio positus, alterum separabat ab altero. 238 Hic paries fuit ex parte Iudeorum, obseruationes eorum; ex parte gentilium, cultus idolorum. Et hunc parietem eorum soluit, dum idololatriam et ritus Iudaicos euacuauit. Parietem dico macerie. Maceria dicitur, secundum quosdam, paries  firmiter compactus et connexus. Hic paries erat maceria, id est fortis et ad destruendum difficilis, quia Iudei, auctoritate legis et prophetarum, ritus suos tuebantur. Gentes autem, per philosophiam, suum  defendebant; uel dicitur maceria congeries lapidum sine cemento congregata. Sic ille paries fuit macerie, id est debilis et Christo leuis ad diruendum, ut sicca congregatio lapidum, et, soluto medio pariete, soluit in carne sua quam assumpsit inimicitias utriusque populi. Destructis enim ritibus Iudei et gentilis, iam non erat unde inimicarentur sibi. Quomodo soluerit inimicitias ostendit in parte Iudeorum, quorum ratio magis oppugnabat; sed quia gentibus nulla ratio erat, de his nichil subdidit. Soluens inimicitias,  quia euacuans legem carnalium mandatorum, decretis, id est datis mandatis ex discretione inuentis, ideo euacuans, hinc legem, inde idolum, ut duos, id est Iudeum et gentilem, condat utrumque in semetipso; et quia in se condere posset adhuc diuisos addit. Condat, inquam, faciens pacem, id est pacificans eos sibi uicissim. Et in quo pacem fecerit, subdit: Faciens pacem dico in se uno nouo homine. Nouo, quia homo gratie, ideo nouo; quia, si esset legalis, oppositus esset gentili; si iterum gentilis, oppositus esset Iudeo, et neuter consentiret inimico suo. Probauit quod gentilis sit prope Iudeum; probat eumdem esse prope Deum, dicens: Et ideo soluens inimicitias ut reconciliet Deo ambos, id est Iudeum et  gentilem copulatos in uno corpore, id est in Ecclesia. Reconciliationis modum subdit. Reconciliet dico, interficiens ipse Christus in semetipso inimicitias que erant inter Deum et hominem. Ita in semetipso quod per crucem, id est per mortem crucis.

Hec autem omnia parum prodessent, nisi predicata forent; ideo addit: Et ipse Christus ueniens in carnem euangelizauit per apostolos pacem ad Deum restitutam uobis gentibus, qui longe fuistis a Deo, quia sine Christo et sine Deo in hoc mundo eratis. Euangelizauit etiam pacem his, id est Iudeis, qui prope erant, quia Deum colebant. Hoc predicare fecit, quoniam per ipsum Christum ambo et Iudeus et gentilis, habemus accessum ad Patrem Deum, non ambo positi in uno Spiritu fidei, cum hic prius esset  in Spiritu legis, hic in spiritu idoli. Et quia ambo in eodem Spiritu positi accessum habemus ad Deum, ergo uos gentiles Ephesii iam non estis hospites Testamentorum, sicut illi improperabant. Et iam non estis aduene, id est non ultra uocamini proselyti, quia licet tunc stabiles essent in lege, semper tamen dicebantur aduentitii. Non estis hospites, sed estis conciues; nec eorum qui uobis improperabant, sed sanctorum, id est quorumlibet perfectorum. Et non estis aduene, sed domestici, id est naturales de domo; nec eorum, sed domestici Dei. uos dico superedificati hodie pietas; cras super hanc edificabitur humilitas. Et sic superedificati super fundamentum, id est doctrinam apostolorum et prophetarum, quorum doctrina fundata est Ecclesia. uel super  fundamentum, id est Christum, super quem apostoli et prophete fundati sunt. Aedificati ipso dico Christo Iesu existente lapide, propter firmitudinem, summo, id est consummante iustitiam uestram, angulari, id est utrumque populum Iudeum et gentilem in se connectente. Lapis iste ubi ad litteram fuerit, certum non habemus; fuisse tamen credimus quod, donec in consummatione utriusque parietis, non idonee poni potuit; sed in summo mirabili conuenientia utrumque parietem coagulauit. Hic lapis significauit Christum, Iudeum et gentilem in perfectione fidei copulantem. Qui Christus sicut est summus consummator 239 iustitie, sic est et principium iustitie. Quod sic ait: In quo lapide omnis edificatio constructa per fidem, crescit per operationem  in templum sanctum, ut sit homo templum in quo habitet Deus. Sanctum dico in Domino, id est per Dominum. In quo etiam lapide Christo, uos gentes cedificamini cum Iudeis in habitaculum, id est ad hoc ut sitis habitaculum Dei. Cedificamini dico in Spiritu sancto, id est per Spiritum sanctum, purificantem uos Deo.



CAPUT III.

»Huius rei gratia, ego Paulus uinctus Christi Iesu pro uobis gentibus, si tamen audistis dispensationem gratie Dei, que data est mihi in uobis. Quoniam secundum reuelationem notum mihi factum est sacramentum, sicut supra scripsi in breui , prout potestis legentes intelligere  prudentiam meam in ministerio [al., mysterio] Christi, quod in aliis generationibus non est agnitum filiis hominum, sicuti nunc reuelatum est sanctis apostolis eius, et prophetis in spiritu, esse coheredes gentes, et concorporales, et comparticipes promissionis eius in Christo Iesu per Euangelium, cuius factus sum minister, secundum donum gratie Dei, que data est mihi, secundum operationem uirtutis eius. Mihi enim omnium sanctorum minimo  data est gratia hec, in gentibus euangelizare inuestigabiles diuitias Christi, et illuminare omnes que sit dispensatio sacramenti absconditi a seculis in Deo qui omnia creauit, ut innotescat principatibus [principibus] et potestatibus in celestibus per Ecclesiam,  multiformis sapientia Dei, secundum prefinitionem seculorum, quam fecit in Christo Iesu Domino nostro. In quo habemus fiduciam et accessum in confidentia per fidem eius. Propter quod peto ne deficiatis in tribulationibus meis pro uobis, que est gloria uestra. Huius rei gratia flecto genua mea ad Patrem Domini nostri Iesu Christi, ex quo omnis paternitas in celis, et in terra nominatur, ut det uobis, secundum diuitias glorie sue, uirtutem corroborari per spiritum eius in interiorem hominem, Christum habitare per fidem in cordibus uestris, in caritate radicati et fundati, ut possitis comprehendere cum omnibus sanctis, que sit latitudo, et longitudo, et sublimitas, et profundum; scire etiam supereminentem  scientie claritatem Christi, ut impleamini in omnem plenitudinem Dei. Ei autem qui potens est omnia facere superabundanter quam petimus, aut intelligimus secundum uirtutem que operatur in nobis, ipsi gloria in Ecclesia et in Christo Iesu, in omnes generationes seculi seculorum. Amen.«



EXPOSITIO.

Ut magis obnoxios reddat gratie Dei, dicit quod Deus fecerit eum Apostolum propter illos; uinctus est etiam pro eisdem; reuelauit etiam e. Deus mysteria sua propter eorum utilitatem. uos cedificamini in Christo, et gratia huius rei ut et uos cedificemini. Ego Paulus uinctus Iesu Christi, quem afflictum  non oportet contristari. uinctus utique pro uobis gentibus; si enim saluti uestre non predicarem, nequaquam in uinculis essem. Pro uobis dico, ita tamen si audistis dispensationem gratie Dei, id est gratiam, scilicet, apostolatum ex gratia Dei mihi traditum. Gratiam dico dispensatam a Deo, quia Deus bene dispensauit apud se, quare me Apostolum constituit. uel quam gratiam ego dispenso uobis et ceteris Ecclesiis. Si, inquam, audistis gratiam, que data est mihi in uobis, id est sicut uere credidistis me esse Apostolum uobis, ita uere credite me esse uinctum pro uobis. Gratia utique hec data est mihi, quoniam sacramentum, id est secretum Dei, factum est mihi notum secundum reuelationem, id est ita ut reuelate sciam inde loqui. Notum factum est dico,  sicut supra scripsi uobis in breui sermone, ubi ait: Ipse est pax nostra, et est uera, usque ad ergo non estis hospites. Ita scripsi prout bene potestis intelligere. Potestis utique legentes, id est si attente perlegitis illud. Intelligere dico, non tantum sacramentum, sed etiam potestis intelligere prudentiam meam, habitam in mysterio. Idem est 240 quod in sacramento Christi, quia et mysterium noui, et prudenter aperire scio, quod mysterium non est cognitum filiis hominum in aliis generationibus, id est in aliis etatibus. uel si aliquibus non ita cognitum sicut nunc reuelatum est sanctis apostolis eius, nec in hoc uidear gloriari quia reuelatum est in Spiritu sancto etiam prophetis, id est quibuslibet illuminatis sensu hoc mysterium, scilicet, gentes esse coheredes Iudeis in  futura etate; et hic esse concorporales, id est in eodem corpore Christi; id est in Ecclesia esse etiam conparticipes promissionis facte ad Abraham. Coheredes dico concorporales conparticipes esse in Christo Iesu, qui fecit utraque unum esse sic in Christo, et hoc per Euangelium, predicatione cuius, ad fidem ueniunt.

Quod Euangelium non est meum, sed cuius Euangelii factus sum minister. Nec hoc ex merito meo, sed secundum donum gratie Dei: quam gratiam iterum non promerui ut haberem, sed que data est mihi secundum operationem uirtutis eius, quia uirtus eius operata est multa per meam infirmitatem. Data est mihi. Et cui mihi? Mihi utique minimo omnium sanctorum, data est gratia hec, scilicet euangelizare  in gentibus diuitias Christi inuestigabiles, id est incomprehensibiles. Datum est etiam mihi illuminare omnes de hoc; que, id est quam digna sit dispensatio, id est impletio sacramenti absconditi a prioribus seculis. In Deo tamen, id est in notitia Dei existentis; qui Deus ignorare non potuit, quia omnia creauit. Ideo euangelizare, illuminare, ut sapientia Dei per ecclesiam que in predicatione nostra constituitur, sapientia, inquam, Dei per hoc innotescat principibus et potestatibus, id est ordinibus angelorum, existentibus in celestibus. Angeli enim nescientes saluationem hominum, mirantur et laudant Deum, cum, per predicationem Apostolorum, uisa conuersione, intelligant saluationem eorum. Sapientia Dei multiformis, quia hunc lenitate  sermonis, hunc asperitate infirmitatis conuertit indiuerso modo in diuersis. Multiformis dico, ostensa secundum prefinitionem seculorum, id est in seculis a Deo ordinante prefinitis. Quam prefinitionem, id est hoc quod in seculis se facturum prefinierat, fecit. id est compleuit in Christo Iesu Domino nostro, in quo, id est per quem Christum habemus fiduciam accedendi ad Deum. Nec solum fiduciam, sed etiam habemus accessum ad Deum, non timentes repulsionem, sed in confidentia, id est de introductione confidentes. Confidentia dico habito per fidem eius, scilicet Christi, cui et in quem credimus.

Commemorauit se propter utilitatem eorum consecratum a Deo Apostolum. uinctum etiam se propter eos, reuelata sibi esse mysteria Dei ad instruendum  eos. Propter quod, quia hec omnia facta sunt propter uos, quia etiam accessum habetis ad Deum per fidem Christi nobiscum, propter hoc non modo precor, sed quasi rem debitam peto, et a uobis exigo, ne deficiatis in tribulationibus meis. Ideo per hanc exhortationem uult eos premunire Paulus, quia dubitabat ne forte tribulatione et afflictione magistri contemptui haberent, quod ab eo qui contemptibiliter tractabatur didicissent. Tribulationibus dico meis, habitis pro uobis. Ideo enim Deus me permittit affligi ut qualis uestra sit fides in tentatione mea apparere faciat. Deus enim Abraham et quoslibet alios non ideo tentauit, quod quid futurum esset ignoraret, sed ut fidem eorum probabilem indicaret  mundo, que tribulatio est gloria uestra. Si enim a tribulatione mea uires boni operis sumitis, tunc digni estis gloria. Si autem propter me tribulatum deficitis, ignominia digni estis. Et gratia huius rei, id est ne deficiatis, quia hec res grata est mihi, uos scilicet non deficere, ideo flecto genua. Sicut per genu erigitur corpus, et humiliatur, ita per genu erectum et flexum, elatio mentis et humiliatio accipitur. Paulus utique genua carnis flectebat, ut humilitatem spiritus innueret. Flecto genua ad Patrem Domini nostri Iesu Christi; qui et Pater nobis est, cum simus filii Christi, cuius Pater 241 est. Ex quo Patre, id est ex institutione et exemplo cuius est nobis omnis paternitas, id est sunt nobis omnes patres, quos uel in celis habemus angelos prouisores  nobis, uel quos habemus in terra ut episcopos, et quoslibet Ecclesie Patres. Paternitas non ita simpliciter est, sed nominatur, id est quicunque nominabiles dignitate uirtutum sunt nobis Patres. uel ita: Paternitas nominatur, id est ii prouisores nostri patres dicuntur solo nomine, id est nuncupatiue tantum, non substantialiter quod Deus solus est. Flecto genua ad Deum: ut det uobis secundum diuitias glorie sue, id est abundanter et gloriose, scilicet, cum potentia. Det dico uirtute corroborari, id est ut uos corroborati sitis in bono. Et hanc uirtutem in uobis non uestram esse credatis, sed per spiritum eius, ut gratie Dei omnia ascribatis. Det dico uirtutem non exterius, sed in interiore homine.

Ideo Deus uirtutem iustitie in anima ordinauit,  quia si esset in corpore quod omni aduersitati expositum est, sicut corpus, tam cito deficeret uirtus que longe melius sedet in anima, de quo ait Christus: »Postquam occiderint corpus, anime non habent quid faciant ,« ut det uobis Spiritum, et ut det uobis habitare Christum in cordibus uestris: non quod ibi corporaliter sedeat: sed per fidem. Licet ubi Spiritus, ibi Christus, tamen neutrum est superfluum, quia Spiritus per dilectionem, Christus per fidem. Flecto genua ideo ut uos radicati et fundati in caritate. A similitudine arboris in altum radicate, et ex abundantia humorum, quibus in alto radices abundant copiose fructificantis, ait radicati, id est fructificantes in caritate, et fundati,  id est super fundamentum in quo firma sit et crescat edificatio domus Dei. Ut uos, inquam, radicati et fundati possitis comprehendere, intellectu et utilitate cum omnibus sanctis, id est sicut comprehendunt omnes sancti, que sit latitudo, et longitudo, et sublimitas, et profundum. Latitudo, a dextera in sinistram crucis Christi, amplitudinem dilectionis significauit qua etiam pro inimicis orauit. Longitudo crucis a capite in pedes, perseuerantiam dilectionis significauit, quia cum dilexisset suos, in finem dilexit eos . Sublimitas crucis, id est pars illa que supereminebat capiti, in qua Pilatus titulum scripsit, respectum diuinum significauit, ut innueret Christus se non amore mundi pati, sed ut faceret uoluntatem Patris sui, qui est in celis. Profundum,  dicta est pars illa crucis que in terra fixa fuit, quod profundum designat occultam gratiam Dei, qua sine merito bona multiplicat suis eisdem nescientibus quare sic faciat. Hec tamen in ipsis intelligimus, sic exponendo: Possitis comprehendere que sit latitudo, id est quam latos oporteat uos esse in caritate, ut etiam bene faciatis his qui uos oderint. Et longitudo, id est quam longos et perdurantes in dilectione oporteat uos esse, ut etiam si expedit non formidetis mori pro Deo uel proximo. Et que sit sublimitas, quomodo superno respectu, non respectu mundi quelibet bona faciatis. Et quod sit profundum, id est occulta gratia Dei in uobis, qua uos sine merito iustificauit, et prouehit ut etiam possitis scire caritatem Christi, id est quomodo  Christus uos dilexerit.

Charitatem dico supereminentem omni scientie. Nulla enim scientia comprehendere sufficit quanta sit caritas Christi. uel ita: Possitis scire caritatem scientie Christi, secundum scientiam. Ignorantes enim plerumque diligimus, sed, si cognitionem rei quam diligimus habeamus, multo magis in bonitate rei cognite diligenda accendimur. Ideo ait caritatem scientie Christi, id est secundum scientiam de Christo habitam. Charitatem scientie dico supereminentem caritati ignorantie. Bonum quod ignoratur minus diligitur. Possitis comprehendere et scire, ideo ut impleamini eundo in omnem, id est in omnium bonorum plenitudinem Dei, id est ex Deo habitam. Ego flecto genua ut uos possitis comprehendere  et scire. Ipse autem Deus potens est facere omnia quecunque opportuna 242 sunt. Facere dico abundanter supra quam petimus, aut supra quam intelligimus. Nemo enim hominum auderet hoc petere a Deo ut Filium suum Deum, hominem faceret; quod tamen fecit. Nemo etiam intelligere posset quo ordine pietatis hominem perditum restaurauit, et innumera bona que facit, et ideo bene ait, supra quam petimus, aut intelligimus. Et quod tanta potens sit facere probare possumus, eundo secundum uirtutem, que uirtus eius operatur in nobis, quia, si considerantur ea que nobis contulit potestas miraculorum, et multa alia, per hec plane colligimus quod ex uoluntate potens sit de cetero consummare omnia in nobis. Ei autem qui sic potens est facere, ipsi soli  non humane uirtuti, sit gloria in Ecclesia, id est in consideratione bonorum, que confert Ecclesie, et etiam in Christo Iesu, quia nec ipsi Christo secundum hominem de bonis que gessit gloria debetur, sed Deo. Gloria dico permanens in omnes generationes; ab Abel enim primo iusto nulla preteriit generatio, que non haberet aliquos in quibus gloriaretur Deus. Generationes dico seculi, a principio usque ad finem. Seculi dico seculorum, in quo multa secula continentur, ipsi gloria. Amen, pro certo ita est.



CAPUT Iu.

»Obsecro itaque uos ego uinctus in Domino ut digne ambuletis uocatione qua uocati estis, cum  omni humilitate et mansuetudine, cum patientia, supportantes inuicem in caritate. Solliciti seruare unitatem spiritus in uinculo pacis . Unum corpus, et unus spiritus, sicut uocati estis in una spe uocationis uestre. Unus Dominus, una fides, unum baptisma. Unus Deus et Pater omnium, qui super omnes, et per omnia, et in omnibus nobis. Unicuique autem nostrum data est gratia secundum mensuram donationis Christi. Propter quod dicit: Ascendens in altum captiuam duxit captiuitatem, dedit dona hominibus . Quod autem ascendit, quid est, nisi quia et descendit  primum in inferiores partes terre. Qui descendit, ipse est et qui ascendit super omnes celos, ut adimpleret  omnia. Et ipse dedit quosdam quidem apostolos, quosdam autem prophetas. Alios uero euangelistas, Alios autem pastores, et doctores , ad consummationem sanctorum in opus ministerii, in edificationem corporis Christi: donec occurramus omnes in unitatem fidei, et agnitionis filii Dei, in uirum perfectum, in mensuram etatis plenitudinis Christi: ut iam non simus paruuli fluctuantes, et circumferamur omni uento doctrine, in nequitia hominum, in astutia ad circumuentionem erroris. ueritatem autem facientes in caritate, crescamus in illo per omnia, qui est caput Christus, ex quo totum corpus compactum, et connexum per omnem iuncturam subministrationis, secundum operationem in mensuram uniuscuiusque  membri, augmentum corporis facit in edificationem sui in caritate. Hoc igitur dico et testificor in Domino, ut iam non ambuletis, sicut et gentes ambulant in uanitate sensus sui, tenebris obscuratum habentes intellectum, alienati a uita Dei per ignorantiam, que est in illis propter cecitatem cordis ipsorum; qui desperantes, semetipsos tradiderunt impudicitie, in operationem immunditie omnis, in auaritiam . uos autem non ita didicistis Christum, si tamen illum audistis, et in ipso edocti estis, sicut est ueritas in Iesu. Deponite [al., deponere] uos secundum pristinam conuersationem ueterem hominem qui corrumpitur, secundum desideria erroris . Renouamini  autem spiritu mentis uestre, et induite nouum hominem, qui secundum Deum creatus est in iustitia et sanctitate ueritatis . Propter quod deponentes mendacium, loquimini ueritatem unusquisque cum proximo suo , quoniam sumus inuicem membra. »Irascimini, et nolite peccare .« Sol non occidat super iracundiam uestram. Nolite locum dare diabolo. Qui furabatur iam non furetur ; magis autem laboret, operando manibus suis quod bonum est, ut habeat unde tribuat necessitatem 243 patienti. Omnis sermo malus ex ore uestro non procedat; sed si quis bonus est ad edificationem fidei, ut det gratiam audientibus. Et nolite contristare Spiritum  sanctum Dei, in quo signati estis in die redemptionis. Omnis amaritudo, et ira, et indignatio, et clamor, et blasphemia tollatur a uobis, cum omni malitia. Estote autem inuicem benigni, misericordes, donantes inuicem , sicut et Deus in Christo donauit uobis.«



EXPOSITIO.

Postquam admonuit eos diuersis modis ne intumescerent de bonis gratie Dei, neue torperent, sed semper de proficiendo in melius uigilarent, que utraque admonitio uidetur uersari circa magis perfectos, transit ad moralem instructionem, que magis pertinere uidetur ad minus perfectos. Prius instruens omnes in communi, dehinc conditiones sexus et etates diuisim. Littera sic iungitur: Quia Deus  potens est facere uobis supra quam petimus aut intelligimus. Itaque obsecro, id est per omnia sacra uos adiuro, ego uinctus in Domino, id est propter Dominum, quem in uinculis offendere non est minima culpa. Obsecro, inquam, ut ambuletis per gradus uirtutum digne, uocatione qua uocati estis; non enim uocati estis ad complenda desideria carnis, sed ut secundum spiritum carnem mortificetis, scilicet, ambuletis cum omni humilitate, et in animo habita, et foris ostensa. Culpa enim est intus esse humilem, et foris simulare superbiam, cum sic de se occasionem tribuat maledicendi, et occultetur uirtus cuius imitatione potuit instrui proximus. Foris autem humilem, intus esse superbum. nulli dubium quin sit culpabile in omni humilitate, et in  omni mansuetudine, ut tractabilis sit ad omnes et affabilis, et cum omni patientia seruata in quibuslibet aduersis, supportantes inuicem alter alterum, si molestiam intulit ei. uel supportantes, id est compatiendo proximo si forte lapsus fuerit, eumque adiuuando oratione, et ieiunio. Supportantes dico in caritate, non in exspectatione uindicte. uos dico solliciti seruare unitatem in uobis, ut sit apud uos idem uelle, idem nolle. Unitatem dico Spiritus, id est quam dictat Spiritus sanctus seruare eam in uinculo pacis; que pax exterius seruata uinculum est, et nutrimentum spiritualis unitatis. Et ut hanc unitatem seruetis, estote unum corpus, id est unum in operatione. Et estote unus spiritus, id  est unum in uoluntate. Ita sitis unum corpore et spiritu, sicut res illa ad quam uocati estis una est. Quod sic ait: uos estis uocati in una spe, id est ad unam rem speratam. Spe dico uocationis uestre, id est qua digna est uestra uocatio. Iterum debetis esse unum corpus, et unus spiritus, quia Dominus unus uobis dominatur, et fides uestra una est, et indifferens; et baptisma uestrum unum est, omnes eque iustificans; non secundum quod quidam dicunt, secundum merita diuersorum baptizantium dignius uel indignius. Et est unus Deus, id est creator omnium, et unus Pater omnium, qui uos secundum dilectionem filiorum gubernat. Qui, Dominus Deus Pater dominando, creando, diligendo, est super omnes potestate. Est etiam per omnia loca, nec ullatenus  ab eo licet effugere. Qui si ita communiter est super omnes et per omnia, tamen in omnibus electis est familiarius, dando gratias suas.

Hic potest intelligi Trinitas. Super omnes, Pater; per omnia, Filius; in nobis, amor Patris et Filii, id est Spiritus sancti. Quia dixerat sumus unum corpus, unus spiritus, unus est nobis Dominus, una fides, ne per hoc male opinarentur omnes equaliter esse in hac noua gratia, ut nemo prelatus, nemo subditus, nemo seruus, nemo Dominus, determinat hoc dicens: Licet unum simus, unumque Deum, et unam fidem habeamus, tamen unicuique nostrum data est gratia Dei, non eadem omnibus, sed secundum mensuram donationis, id est donatoris Christi. Huic illa gratia, huic ista, et plerumque in eadem gratia diuersitas,  quia hic minus, hic plus habet de eadem gratia. Propter quod comprobandum 244 (scilicet quod sit donator gratiarum Spiritus sanctus dicit in Psalmo : Homo Christus ascendens in altum, id est super altitudinem celorum, captiuitatem, id est humanam naturam prius a paradiso et celo expulsam reduxit in se homine captiuam, quia a loco  ablatam reuexit ad celos, scilicet ad patriam prius ipsi  destinatam. Homo enim, in puritate creatus, paradisum habuit ad habitandum, ut tibi peracta obedientia inde transferretur ad celos; sed quia peccauit et repromissum celum perdidit, et a loco habitationis, id est a paradiso depulsus in terra ista captiuatus est. Quam terram  peccatum ita homini fecit naturalem, sicut iustitia, quandiu in ea fuit paradisum naturalem fecit. Iterum Christus destructo peccato hominis, humanam naturam a miseria ista  captiuam; quia a naturali loco ablatam reduxit ad priorem patriam, scilicet ad celos. Sed quanto prior captiuitas miserior, tanto secunda gloriosior. Ascendens Christus utique in altum, dedit dona hominibus, quia misit Spiritum sanctum in corda discipulorum. Et quia dedit dona, probatum est Christum esse donatorem gratiarum. Quis autem intellectus colligi debeat ex eo quod ait ascendens in altum, uult explanare, non tamen digrediens ab intentione. Dico ascendens. Sed quid  est, id est quid per hoc intelligendum est quod Dominus ascendit? Ascendens et ascendit pro eodem habet, nisi hoc intelligamus quod, si ascendit, sequitur quod prius quam ascenderet descendit, id est in humili loco fuit. Si enim ascendit, sequitur quod de inferiori ad superius ascendit. Descendit dico in inferiores partes terre, id est in infernum qui utique in terra, sed in inferiori parte esse creditur. Ideo probauit eum qui ascendit, prius in humili loco, sicut uerum hominem habitasse, ut scientes Christum datorem gratiarum, sicut nos sumus, ita esse hominem, fiducialibus ab eo petamus gratias suas, qui nisi comparticipasset humanitati nostre, multo nobis inexorabilior esset. Et quia ille ascendit primum, igitur qui descendit et qui ascendit super  omnes celos, ipse unus et idem est indiuisus Christus, homo Deus.

uel aliter: Quid est quod ascendit humanitas Christi, nisi quia primum descendit diuinitas in inferiores partes terre, id est ad uniendam sibi humanitatem inter homines? Si enim usque ad globum solis et lune descenderet, infra esset, sed ad terras descendere fuit inferius. Et licet alius uideatur ascendens, id est, homo alius descendens, id est Deus; tamen qui descendit et qui ascendit super omnes celos, ipse idem est unus diuisa persona. Sic iterum bene ad intentionem: Quia cum tantam uideamus eius potentiam ut homo Deus super celos ascenderit, fiducialiter postulare possumus ab eo qui omnia potest. Ascendit ideo ut  adimpleret omnia donis suis, iuxta quod idem ait: »Nisi ego abiero, Paracletus non ueniet ad uos . Postquam probauit Christum donatorem gratiarum, ostendit diuersitatem donorum. Bene dico adimpleret omnia, et enim ipse Christus dedit quosdam quidem, id est discrete ab aliis apostolos. Quosdam autem dedit prophetas, qui reuelarent Scripturas; alios uero euangelistas, id est predicatores; alios autem pastores et doctores, id est episcopos, qui de mensa corporis Christi subditos pascant, et de Nouo et ueteri Testamento doceant. Ideo alios et alios dedit in opus ministerii, quia si uni omnia daret, dum unus ad omnia non sufficeret, ministeria Christi imperfecta remanerent. Ministerii  dico ualentis ad consummationem sanctorum, id est ut qui iam iusti sunt ad perfectionem ascendant. Ministerii etiam ualentis in edificationem corporis Christi, id est ad hoc ut de iis qui adhuc sunt increduli edificetur corpus Christi, id est Ecclesia. Dicerent illi quos  admonuit. Parum prodest quod fidem accepimus, si semper in subiectione nos oporteat permanere. 245 De hoc consolatur eos dicens: Ne graue sit uobis si alii subiiciuntur, alii preferuntur. Cito enim huius diuersitatis erit finis. Diuersitatis dico non amplius durature, nisi donec occurramus secundum desiderium sanctorum ait. Occurramus omnes existentes in unitate fidei, id est quibus una de Christo fides, et  existentes in unitate agnitionis filii Dei, id est in unitate bonorum operum fidem sequentium, per que opera filius Dei agnoscitur. uel, in unitate agnitionis Dei, ut de cognitione Deitatis non laboremus, donec occurramus in uirum perfectum, id est ut simus perfectus uir, impassibilitate et immortalitate recepta. In uirum perfectum dico, scilicet in mensuram, id est in metam etatis Christi. Aetatis dico plenitudinis, id est in qua Christus plenitudinem habuit, scilicet post resurrectionem factus impassibilis et immortalis. uel aliter: Occurramus in uirum perfectum, sicut dictum est, et in metam etatis Christi triginta trium annorum et dimidii; que etas fuit plenitudinis.

Postquam enim ad illam uentum est, non est quo  crescat caro, nec in augmento uirium, nec longitudinis. Omnes enim, siue iuniores siue seniores, in eodem puncto etatis resurrecturi sumus in quo Christus mundum exiuit et resurrexit. Ideo alios prophetas, alios doctores uel pastores dedit, ut iam olim quidem sic fuimus, sed amodo non simus paruuli intellectu. Nec simus ex nobis fluctuantes, modo bene, modo male agentes, et ut non per alios circumferamur modo hac, modo illac, omni uento doctrine. Alludit similitudini. Mare enim, mundum; uentus, seductores; nauis, Ecclesiam, que modo infra, modo supra persecutione malorum depellitur, significat. Doctrine dico facte in nequitia hominum; nequissimi enim sunt seductores huiusmodi. Doctrine etiam facte in astutia, latenter seducunt  simplices. Astutia dico tendente ad circumuentionem erroris, id est ut nos circumueniant de errore suo. Non simus fluctuantes, sed crescamus in caritate, id est in dilectione Dei et proximi. ueritatem, id est puram a mendacio doctrinam non solum audientes, sed etiam facientes opere. Crescamus eundo per omnia bona cooperatione et consensu. Crescamus dico in illo adiuuante in quo satis crescere possumus, quia qui est caput, id est altitudo in qua semper ascendendum est et qui est Christus rex noster, ex quo capite Christo totum corpus Ecclesie compactum est per fidem. Et quia nondum sufficit, possint enim compingi in eamdem fidem, et se inuicem non sequi, sicut ligna solummodo compacta, si trahatur unum, non sequitur alterum. Et hoc malum  esset si membra caput non sequerentur, ideo addit corpus Ecclesie compactum per fidem, et connexum per caritatem. Dilectio enim clauus est, quo sine diuisione ligantur. Compactum dico et connexum per omnem iuncturam fidei, caritatis, et omnium uirtutum. Iuncturam dico que est causa subministrationis, id est alterum membrum subministret alteri. Subministrationis dico facte secundum operationem que fit in mensuram uniuscuiusque membri Ecclesie. Aliud enim membrum magis, aliud minus, secundum quod facultas sibi est, subministrat. Totum, inquam, corpus sic compactum et connexum facit augmentum corporis Ecclesie. Secundum incrementum iustitie in fidelibus facit, et ualens in edificationem  sui corporis, id est Ecclesie cuius membrum est, edificationem, sicut supra, secundum incredulos qui edificantur ad fidem. Augmentum et edificationem dico factam in caritate, id est secundum dilectionem Dei et proximi.

uel ita construamus, non mutata sententia: Ex quo totum corpus compactum et connexum per omnem iuncturam subministrationis facit augmentum corporis in edificationem sui, facit dico secundum operationem distributam in mensuram uniuscuiusque membri, et hoc totum in caritate, quia Deus quosdam dedit apostolos, alios euangelistas, alios doctores, hoc autem ad consummationem 246 uestri. Iterum, quia totum corpus Ecclesie compinxit et connexuit per iuncturam fidei et caritatis, igitur hoc dico et precipio  uobis, nec simpliciter dico, sed etiam testificor in Domino, id est in hac admonitione uestri Deum testem adduco, ne amplius quidquam de uobis a me, sed  de manibus uestris requirat. Hec uerba Paulus habuit ad illos, quando conuocata Ecclesia Ephesiorum ait: »Non amplius faciem meam uisuri estis: state in eo quod uos docui: Mundus enim ego sum amodo a sanguine uestro .« uidete quid feceritis, quia requiretur de manibus uestris. Testificor, inquam, in Domino, ut iam non ambuletis sicut olim ambulastis, et gentes adhuc ambulant. Ubi ait iam, significat eos prius ambulasse. Non ambuletis sicut gentes ambulant in uanitate, id est in secularitate sui sensus. Sensus enim mundi uanitas est. Gentes dico habentes intellectum,  id est naturalem rationem obscurata tenebris, id est adeo ut per totum tenebre et nichil sit luminis. Gentes dico alienati a uita Dei, id est ab eternitate in qua Deus uiuit. Alienati cognitione et participatione sicut idem ait: Alienati per ignorantiam, quia ignorant uitam Dei, que ignorantia est in illis propter cecitatem cordis, id est propter excecatum cor eorum. Cum enim prius predicatum est illis uerbum Dei, facultatem habuerunt intelligendi; et non intelligendi, sed quia elegerunt ignorare, ideo excecati sunt adeo quod iam impotentes sint quod bonum est animaduertere. Hec non ideo loquitur illis, quod Ephesii in aliquo male errauerint, sed quia uerebatur ne faciles essent ad ritus gentilium retrahi in  quibus ante fidem fuerant conuersati. Quod non errauerint colligitur ex eo quod paulo inferius uocabit eos sanctos; qui excecati desperantes. Cum enim audiunt: Homo resurget in gloria, conregnabit Christo etc., friuolum hoc putantes desperant, et ideo tradiderunt semetipsos, et non tantum consensu et uoluntate euntes in operationem omnis immunditie, quia quod male uoluerunt, deterius operati sunt. In operationem immunditie dico, in auaritia. Quanto enim immundius operabantur, tanto auidiores facti sunt immunditiarum.

uel aliter: Tradiderunt se in immunditiam et in auaritiam. Gentes sic impudice et immunde ambulant; uos autem non ita didicistis Christum ambulasse, quem sequi debetis. Hac tamen conditione  dico, si audistis, id est intellexistis illum Christum et si edocti estis in ipso, id est in informatione ipsius. Quod utique uerum est, quod audistis eum, et in ipso edocti estis, non de falsitate, sed sicut est ueritas in Iesu. His enim que docui uos de Christo, nichil falsitatis admiscui, ut Nicolaite, qui predicant Christum non improbasse communem usum mulierum, et ceteris falsitatibus ueritatem Christi confundunt. Et quia secundum ueritatem edocti estis in Christo, igitur deponite uos ueterem hominem. uel ita: Edocti utique estis in Iesu deponere uos ueterem hominem, non quod carnem ab eo deriuatam deponatis, que semel deponitur per mortem, sed deponite eum secundum pristinam conuersationem, id est secundum uetustatem operationis peccati. Deponite  etiam eum secundum desideria erroris, id est uel de errore uenientia, uel in errorem precipitantia, qui uetus homo in ipso suo opere corrumpitur. Quanto enim frequentius peccat, tanto ipsa caro magis debilitatur et deformatur. uel in eadem sententia recte sequamur litteram. Deponite ueterem hominem qui corrumpitur, non solum secundum opus, sed etiam deponite secundum desideria erroris. ueterem deponite, nouum autem hominem induite. Et ideo renouamini, iam enim per baptismum semel noui facti sunt, ait: Iterum renouamini in Spiritu sancto illuminatore mentis uestre. uel intransitiue renouamini spiritu mentis uestre, id est sequendo spiritalem mentem uestram, et sic renouati induite nouum hominem. Nouum ideo quia noua facit omnia, qui nouus  homo creatus est, 247 non secundum legem carnis, sed secundum Deum, de Spiritu sancto conceptus et natus. Induite dico Christum in iustitia seruata ad proximum, et in sanctitate, id est possidentes uos ipsos in sanctificationem Deo. Sanctitate dico et iustitia non simulationis, sed ueritatis, ne simulemus nos esse iustos, cum mali simus. Propter quod, id est quia uetus homo deponendus est, nouus induendus, ideo assumamus membra noui, deponentes membra ueteris scilicet deponentes mendacium quod membrum ueteris est. Loquimini unusquisque ueritatem cum proximo suo. ueritas enim membrum est Christi. ueritatem loqui debemus cum proximo, quoniam sumus membra inuicem, id est  alter alterius. Sic qui defraudat proximum, in corpore suo fraudem facit, iterum induendo nouum.

Irascimini contra peccatum fratrum, et in irascendo nolite sic peccare, ut de contemptu peccati improuide ruatis in contemptum proximi. Sic enim peccatum odiendum est ut nichil minus diligatur creatura Dei. In irascendo autem non peccabitis, si sol, id est diuinitas illuminans uos, uel sol, id est illuminata ratio uestra non occidat, id est non destruatur super, id est propter iracundiam uestram, quod ira in uobis non superet rationem. Sol occidat super iracundiam, a similitudine eorum dictum est quibus, in ualle positis, mons magnus superesset super quem eis occideret sol, dum altitudo montis a ualle solem auerteret. uel aliter quasi diceret: uideo uos  non posse penitus contineri ab ira. Patior uos. Irascimini et ita quod nolite peccare, id est iram actu consummare. Et hoc cauendum utile erit, si sol non occidat super iracundiam uestram, id est si priusquam ueniat uespera, deponatur ira. Dicerent illi: Precipis nolite peccare, sed quomodo potest hoc ne peccemus fieri? Ad hoc ait: Ut peccatum euadere possitis, nolite locum, id est opportunitatem peccandi dare diabolo in uobis, sed fugite eum. Nolite locum dare diabolo; sed ille qui prius furabatur, iam amodo non furetur. Ad litteram Sed magis laboret, id est laborare eligat operando manibus suis, non homicidia uel huiusmodi, sed quod bonum et utile est. Et adeo laboret ut habeat sibi, et unde tribuat proximo necessitatem patienti. Iterum aliud: Omnis  sermo malus non procedat, id est nullus sermo malus procedat ex ore uestro. Sed si quis sermo est bonus et utilis ad edificationem fidei, id est ut proximum edificet in fide, ille procedat. Ita tamen ut det gratiam audientibus, ut gratus sit iis qui audiunt, et loco, et tempore. uos prelati  docete. Et, uos auditores, nolite contristare, non dico solum eos qui uos instruunt, sed qui in eis loquitur Spiritum sanctum. Spiritum, dico, Dei. uidete quam grauis culpa, quia si predicatorem, et spiritum in eo loquentem; et si spiritum, offenditis et Deum; ita qui predicatorem offendit, Deum offendit: Nolite contristare Spiritum, in quo Spiritu signati estis; uos enim cera, Spiritus sigillum impressum uobis. Signati dico in die redemptionis, id est baptismi, in  quo ab omni peccato redempti estis. Nolite contristare Spiritum, sed tollatur a uobis omnis amaritudo animi, et ira, id est subita commotio animi et indignatio. Si enim ignobilis superabundat uobis nobilibus, ne indignemini. Et clamor, ne inordinate conclametis litigando, et blasphemia facta in Deum uel proximum. Qui enim sic ait: Quare hoc Deus fecit? uidetur dixisse quod Deus non bene fecerit. Ut breuiter omnia remoueam; hec cum omni malitia, id est omnis malitia tollatur a uobis. Ne sitis amari uel blasphemi, sed estote benigni, id est largi inuicem alter dando alteri. Et si non habetis quid detis, estote saltem misericordes animo, donantes inuicem, id est indulgendo alter alteri, sicut Deus donauit uobis peccata in Christo, id est per Christum.



248 CAPUT u


»Estote ergo imitatores Dei, sicut filii karissimi, et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis. Fornicatio autem, et omnis immunditia, aut auaritia, nec nominetur in uobis, sicut decet sanctos, aut turpitudo, aut stultiloquium, aut scurrilitas, que ad rem non pertinet, sed magis gratiarum actio. Hoc enim scitote intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei. Nemo uos seducat inanibus uerbis; propter  hec enim uenit ira Dei in filios diffidentie. Nolite ergo effici participes eorum. Eratis enim aliquando tenebre, nunc autem lux in Domino; ut filii lucis ambulate: Fructus enim lucis est in omni bonitate, et iustitia et ueritate: Probantes quid sit beneplacitum Deo. Et nolite communicare operibus infructuosis tenebrarum; magis autem redarguite. Que enim in occulto fiunt ab ipsis, turpe est et dicere. Omnia autem que arguuntur, a lumine manifestantur. Omne enim quod manifestatur lumen est. Propter quod dicit: Surge qui dormis, et exsurge a mortuis, et illuminabit te Christus. uidete itaque, fratres, quomodo caute ambuletis, non quasi insipientes, sed ut sapientes , redimentes tempus, quoniam dies mali sunt. Propterea  nolite fieri imprudentes, sed intelligentes que sit uoluntas Dei . Et nolite inebriari uino, in quo est luxuria, sed implemini Spiritu sancto, loquentes uobismetipsis in psalmis, et hymnis, et canticis spiritualibus, cantantes et psallentes in cordibus uestris Domino, gratias agentes semper pro omnibus, in nomine Domini nostri Iesu Christi, Deo et Patri. Subiecti inuicem, in timore Christi. Mulieres uiris suis subdite sint, sicut Domino, quoniam uir caput est mulieris, sicut Christus caput est Ecclesie ; ipse saluator corporis eius. Sed sicut Ecclesia subiecta est Christo, ita et mulieres uiris suis in omnibus. uiri, diligite uxores uestras , sicut et Christus dilexit  Ecclesiam, et seipsum tradidit pro ea, ut illam sanctificaret, mundans lauacro aque in uerbo uite, ut exhiberet ipse sibi gloriosam Ecclesiam, non habentem maculam, aut rugam, aut aliquid huiusmodi, sed ut sit sancta et immaculata. Ita et uiri debent diligere uxores suas, ut corpora sua. Qui suam uxorem diligit, seipsum diligit. Nemo enim unquam carnem suam odio habuit, sed nutrit et fouet eam, sicut et Christus Ecclesiam: quia membra sumus corporis eius de carne eius et de ossibus eius. Propter hoc relinquet homo patrem et matrem suam, et adherebit uxori sue, et erunt duo in carne una . Sacramentum hoc magnum est. Ego autem dico, in Christo et in Ecclesia. uerumtamen et  uos singuli, unusquisque uxorem suam sicut seipsum diligat, uxor autem timeat uirum suum.«



EXPOSITIO.

Et quia Deus donauit peccata, ergo estote imitatores Dei, sicut filii karissimi, dimittendo alter alteri. Nec solum donando imitamini, sed etiam ambulate in dilectione, ut alter alterum diligat, sicut et Christus dilexit nos. Dilexit utique; etenim tradidit semetipsum pro nobis oblationem et hostiam Deo in odorem suauitatis. In ueteri lege oblationes dicebantur panes propositionis, luminaria, et huiusmodi. Hostia uero, quod mactabatur in altari. In Christo uero, oblatio fuit omnia illa bona que  gessit usque ad diem mortis. Hostia autem dictus est, quando seipsum obtulit in ara crucis, et illa uetus hostia dicebatur esse suauissimus odor Deo, secundum sacrificium Christi, quod prefigurabat; secundum se enim fetidum erat. Estote imitatores Dei, non autem fornicatores. Quod sic ait: Fornicatio omnis immunditia  aut auaritia, non solum dico non sit, sed nec etiam nominetur in uobis, id est ne uos tales improuide exhibueritis unde quis male saltem possit opinari. Dico non nominetur in uobis, sicut decet sanctos, quod estis uos, non tantum coram Deo, sed etiam prouidere bona coram hominibus. 249 uocans eos sanctos, innuit se non scribere hec, quia peccauerint, sed propter hoc solum et sibi de  cetero prouideant. Fornicatio non nominetur in uobis, aut turpitudo, aut stultiloquium, aut scurrilitas. Turpitudinem uocat attrectationes et illas mulierum deosculationes; stultiloquium, in illis qui laborant apposite loqui mulieribus ad persuadendum. Scurrilitas est pectere et ornare se, ut placeant illis qui iudicant curialitatem, que scurrilitas non pertinet ad rem, id est non spectat ad aliquam utilitatem, et ideo non nominetur in uobis, sed magis actio gratiarum, id est sic honeste uos habete, ut in uobis agant gratias Deo qui bona uestra uiderint. Ideo hec non nominentur in uobis, quia qui huiusmodi est, non habet hereditatem in regno Dei. uel ita: Non solum ideo non nominentur in uobis, quia non pertinent ad rem; sed etiam ideo quia auferunt  regnum Dei. Quod sic ait: scitote hoc, intelligentes, id est subtili intelligentia hoc discutientes, quod omnis fornicator, aut immundus, aut auarus, quod, scilicet auarum esse est seruitus idolorum. Dum enim auarus magis diligit pecuniam quam Deum, eam sibi facit Deum. Fornicator, inquam, cum illis non habet hereditatem in regno Christi et Dei, et ne ab hereditate regni alieni sitis uidete. Nemo seducat uos uerbis inanibus, id est falsis et mendacibus. Hoc ait propter illos Nicolaitas, qui suadebant Deo non displicere quecunque carnalia.

uidete, nemo seducat uos; Nam propter hec que superius prohibita sunt, uenit ira, id est uindicta Dei in filios diffidentie, id est de quorum salute diffidimus, uel qui de salute Dei diffidunt. Et quia propter  hec uenit ira Dei, ergo nolite effici participes eorum, id est fornicationis, immunditie, aut auaritie. Ideo non debetis participare his, quia modo difficilius esset uobis peccare, quam olim; tunc enim per ignorantiam, sed nunc prudentes manum mitteretis in ignem. Quod sic ait: Eratis aliquando, id est ante fidem tenebre, id est ignorantes; nunc autem lux in Domino, id est illuminati per Dominum. Et ideo ambulate ut filii lucis debent ambulare. Ambulate dico in omni bonitate habita in uobis, et iustitia seruata ad proximum, et in ueritate ut uera uerba dicatis. Ideo in his quia sic ambulare est non simpliciter opus, sed fructus lucis, id est fructiferum opus illuminatorum. Ambulate ut filii lucis,  probantes, id est probabiliter considerantes, quod est beneplacitum Deo. Et ut quod beneplacitum est ei faciatis, nolite communicare operibus tenebrarum, id est tenebrosorum. Operibus dico infructuosis et inutilibus, nolite communicare, sed magis redarguite opera tenebrarum. Non debetis communicare, quia turpe est etiam dicere, nedum facere ea que fiunt ab ipsis in occulto. »Qui enim male agit lucem odit .« Opera tenebrarum redarguite. Modo assumit: Omnia autem que arguuntur a lumine, id est reprehenduntur ab illuminatis, manifestantur per confessionem, et dum arguuntur penitet se male egisse. Et utile est si manifestantur. Omne enim quod sic per confessionem manifestatur lumen est id est iam incipit esse in lumine iustitie,  cum penitet se male egisse. uel aliter: Omnia que arguuntur a lumine  manifestantur ipsis qui reprehenduntur; prius enim ignorabant pondus peccati sui, quod per reprehensionem agnoscunt. Omne autem quod sic manifestatur lumen est, quia in eo quod iam cognoscit peccatum suum, quodammodo illuminatur, et appropinquat iustitie. Propter quod comprobandum, scilicet quod tenebre fiunt lumen per manifestationem, dicit Spiritus sanctus in me. Hec enim auctoritas alibi non inuenitur in Scripturis. Dicit, inquam, ita: Tu qui dormis per ignorantiam in peccato: surge per cognitionem peccati, seu per confessionem, et cognito peccato exsurge a mortuis, id est a peccatis que generant mortem. uel a mortuis, id est a numero mortuorum,  id est peccatorum, faciendo fructus dignos penitentie, et sic tibi exsurgenti illuminabit Christus, in fundendo gratiam

Dixit superius redarguite opera tenebrarum; que enim arguuntur per manifestationem, de tenebris 250 fiunt lumen, et quia de redargutione tanta sequitur utilitas ut quod tenebrosum est fiat lumen. Itaque fratres redarguite opera tenebrarum: et ut libere redarguatis, uidete quomodo ambuletis caute, id est ne forte inueniatur in uobis, quod in aliis redarguitis. Caute ambuletis, non quasi insipientes; qui enim quod in se est, in alio reprehendit, insipienter agit, dum quod sibi in alio displicet in se sibi placet: Non quasi insipientes, sed ut sapientes, id est prius purgantes conscientiam, et tunc libere  mala proximi redarguentes. Caute, inquam, ambulate. Nos dico, redimentes tempus. Secundum beatum Gregorium tempus redimere, est anteacta mala fletibus diluere. Cum enim male agimus, tempus perdimus; eum uero mala que gessimus per penitentiam emendamus, et deinceps bene agimus, tempus perditum redimimus. uel redimentes, id est preparantes uobis tempus. Tunc enim tempus redimimus, cum nos ad agendum quod bonum est idoneos preparamus. Sicut enim qui male agit, tempus perdit, sic qui bene agit tempus quidem habet, sed non redimit; sed preparando se, ut sit idoneus ad bene agendum, his preparationibus tempus redimere dicitur. uidete ut caute ambuletis, et tempus redimatis,  quoniam dies mali, id est homines in diebus istis mali sunt. Et propterea quoniam dies mali sunt, nolite fieri imprudentes, id est improuide arguentes, sed intelligentes, id est ex intelligentia et calliditate mala proximi corripientes. Intelligentes, dico, que sit uoluntas Domini. uoluntas enim Dei est magis humiliter condescendere proximo, quam nimia asperitate eum deterrere. Nolite fieri imprudentes, et nolite inebriari uino, in quo uino est cum ebrietate luxuria; sed inebriamini Spiritu sancto. Quod sic ait: Implemini Spiritu sancto, loquentes uobismetipsis, id est cum intellectu eorum que profertis. Loquentes, dico, in psalmis. Psalmus dicitur cantus ille qui motu manuum fit in instrumento illo, quod dicitur psalterium. Unde sic ait: Loquentes in psalmis,  id est in his que pertinent ad instructionem mortalitatis. Loquentes in hymnis. Hymnus dicitur laus Dei cum cantico; hymnos etiam hic uocat, uel laudes Dei uel gesta sanctorum similiter ad gloriam Dei. Loquentes etiam in canticis spiritalibus. Canticum dicitur exsultatio de celesti bono, et ideo ait spiritalibus: quibus canticis maxime utuntur monachi, agentes ibi in desiderio future beatitudinis. Non solum cum intellectu loquentes psalmos, hymnos, cantica, sed etiam operantes quod loquuntur. Quod sic ait: Cantantes in hymnis et canticis, et psallentes, id est bene operantes in psalmis. Cantare in hymnis et canticis pro modo suo operari est. Cantantes dico, et psallentes Domino in cordibus uestris, id est ex dilectione non quasi coacti; agentes  etiam gratias semper Deo et Patri, qui et creauit et diligit. Gratias dico pro omnibus seu aduersis, seu prosperis. Agentes dico in nomine, id est ad glorificandum nomen Domini nostri Iesu Christi. uos dico, subiecti inuicem alter alteri in timore, id est in dilectione Christi.

Postquam hec precepta in publico dedit, admonet separatim sexus et conditiones, quomodo coherere debent alter alteri. Littera sic iungitur: Dico subiecti estote inuicem, sed mulieres alio genere subiectionis subdite sint uiris suis, ita subdite sicut Domino. Ideo uiris subiiciantur ut Domino, quoniam uir caput, id est rector est et principium mulieris, sicut et Christus caput est Ecclesie, gubernando eam quam formauit de latere suo. Sicut enim de costa  uiri mulier , sic de latere Christi Ecclesia. Ipse etiam Christus saluator est corporis eius, id est Ecclesie, eam enim saluat; sed uir regere quidem potest mulierem, sed saluare nequit. Et licet in hoc differant, quod Christus saluat Ecclesiam, uir non saluat mulierem; tamen non propterea minor sit subiectio. Sed sicut Ecclesia subiecta est Christo, ita et mulieres subiecte sint uiris suis in omnibus que oportet. Mulieres subdantur uiris. uos autem uiri non dico estote subditi mulieribus, sed diligite uxores uestras; nec parum, sed sicut Christus dilexit 251 Ecclesiam. Dilexit utique; et enim tradidit seipsum in mortem pro ea, ut sanctificaret illam a peccatis, mundans eam lauacro aque. Hic  aquam ostendit necessariam absolutioni. Mundans dico in uerbo. uerbum dicit prolationem Trinitatis. uerbo dico uite, id est in quo uerbo accipitur uita iustitie. uel uerbo uite, id est Christo qui in baptismo uitam nobis iustititie restituit. Sanctificaret ideo ut in die nuptiarum ipse sibi exhiberet Ecclesiam, decore uirtutum gloriosam, non habentem maculam, id est aliquid criminale, aut rugam, id est dolositatem: aut aliquid eiusmodi, quod uel macula uideatur esse uel dolus, sed ut sit sancta, positione uirtutum, et ut sit immaculata, remotione uitiorum.

Sicut Christus Ecclesiam, ita diligant uiri uxores; ita etiam debent diligere ut corpora sua. uere ita ut corpora. Qui enim attigit suam uxorem, diligit scipsum.  Uxor enim caro uiri est, et ideo debet eam diligere. Nemo enim unquam habuit odio carnem suam, sed nutrit cibis, et fouet eam uestimentis. Martyres etiam qui carnes suas tradiderunt ad ignem, dicentur dilexisse carnem, dum eam uoluerunt pati ad horam, ut sic requiesceret in eternum, Sicut infirmus qui carnem suam medico tradit ad urendum, et secandum, ut per asperitatem unius diei habeat longo tempore quietam sanitatem corporis. Nutrit dico et fouet, sicut Christus nutrit et fouet Ecclesiam scilicet nos qui Ecclesia eius sumus; ideo nutrit nos, Ecclesiam suam, qua sumus membra corporis eius Christi, id est Ecclesie. Nos dico existentes quidam de carne eius. Hi sunt infirmi minus fortes in Ecclesia. Quidam uero existentes de  ossibus eius, id est de robustioribus in Ecclesia. Christus carnem habuit, secundum infirmitatem cuius tedebat et pauebat. Habuit ossa, id est rationem secundum quam dicebat: »Spiritus promptus est .« Sic hodie in Ecclesia quidam caro, quidam ossa dicuntur. In hoc etiam uerbo mittit nos ad primam creationem, quando Adam uidens Euam creatam ait: »Hoc nunc os de ossibus meis, et caro de carne mea .« Propter hoc, quia uxor caro uiri est, relinquet homo patrem et matrem suam, et adherebit uxori sue, et erunt duo, uir et uxor, in carne una. Cum homo caro sit patris et matris in carne, quorum originem habuit; magis dicitur uir caro mulieris, et secundum naturam creationis, que de uiro mulier formata  est. Et secundum uim illius coniunctionis in qua mirabiliter transeunt in unitatem carnis, adeo ut dicant physici quod, si sanguis uiri et mulieris, qui carnaliter commisti sint, in eodem uase ponatur, indiuisibiliter commiscetur. Si uero sanguis eorum qui rem simul non habuerint, similiter ponatur, non sic admiscetur, sed sanguis uiri per se et mulieris, sicut ante uel post positum est, remanet. Propterea quia una caro sunt, uir debet uxorem diligere. Preterea ideo quia hoc, id est relinquet homo patrem, etc., est magnum, id est magne rei sacramentum. Quod enim ait: Relinquet homo patrem, significat Filium Dei reliquisse Patrem, dum ipsi per naturam deitatis inuisibilis sicut Pater, sub  forma serui prebuit se uisibilem. Reliquit iterum matrem, id est Synagogam in qua nutritus erat, et adhesit uxori sue, id est Ecclesie quam sibi annulo fidei desponsauit. Hoc, inquam, est sacramentum. Ego autem dico rem huius sacramenti existere in Christo, et in Ecclesia, sicut dictum est. Si omnis alia causa in coniugio cessaret, celebrandum tamen esset pro sola dignitate rei cuius figura est. Sed licet res huius sacramenti in Christo tantum sit et in Ecclesia, non in uiro et muliere, uerumtamem et uos singuli, non ille uxorem proximi, sed unusquisque diligat suam sicut seipsum; uxor autem non solum diligat, sed etiam timeat uirum suum. Sic uiri ad uxores, et uxores se habeant ad uiros.



CAPUT uI.


»Filii, obedite parentibus uestris in Domino : hoc enim iustum est. Honora patrem tuum, et matrem tuam, quod est mandatum primum in promissione, ut bene sit tibi, et sis longeuus super terram . 252 Et uos patres nolite ad iracundiam prouocare filios uestros: sed educate illos in disciplina et correptione Domini. Serui, obedite dominis carnalibus cum timore et tremore, in simplicitate cordis uestri, sicut Christo. Non ad oculum seruientes, quasi hominibus placentes, sed ut serui Christi facientes uoluntatem Dei ex animo. Cum bona uoluntate seruientes, sicut Domino et non hominibus; scientes quoniam unusquisque,  quodcunque fecerit bonum, hoc recipiet a Domino, siue seruus, siue liber. Et uos domini eadem facite illis, remittentes minas: scientes quia et illorum et uester Dominus est in celis; et personarum acceptio non est apud eum . De cetero, fratres, confortamini in Domino, et in potentia uirtutis eius. Induite uos armaturam Dei, ut possitis stare aduersus insidias diaboli; quoniam non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritualia nequitie in celestibus. Propterea accipite armaturam Dei, ut possitis resistere in  die malo, et in omnibus perfecti stare. State ergo succincti lumbos uestros in ueritate, et induti lorica iustitie, et calceati pedes in preparationem Euangelii pacis, in omnibus sumentes scutum fidei, in quo possitis omnia tela nequissimi ignea exstinguere. Et galeam salutis assumite, ac gladium spiritus , per omnem orationem et obsecrationem orantes omni tempore in spiritu, et in ipso uigilantes in omni instantia et obsecratione pro omnibus sanctis; et pro me, ut detur mihi sermo in apertione oris mei, cum fiducia notum facere mysterium Euangelii; pro quo legatione fungor in catena ita, ut in ipso audeam, prout oportet me, loqui. Ut autem et uos sciatis que circa me sunt, quid agam, omnia uobis  nota faciet Tychicus, carissimus frater et fidelis minister in Domino: quem misi ad uos in hoc ipsum ut cognoscatis que circa nos sunt, et consoletur corda uestra. Pax fratribus, et caritas cum fide, a Deo patre et Domino Iesu Christo. Gratia cum omnibus, qui diligunt Dominum nostrum Iesum Christum in incorruptione. Amen.«



EXPOSITIO.

uos etiam, filii, obedite parentibus uestris, ita tamen quod in Domino; in his enim que contra fidem sunt, parentes audiendi non sunt. Obedite dico; hoc enim iustum est, hoc scilicet honora patrem tuum et matrem, quod mandatum primum est in secunda tabula. Due tabule date sunt Moysi. In prima  posita sunt tria mandata, pertinentia ad Deum scilicet diliges Deum tuum, et Dominum Deum tuum adorabis, et illi soli seruies. Et non assumes nomen Dei tui in uanum, etc. In secunda tabula septem mandata posita sunt, ad homines pertinentia. Hoc autem: Honora patrem, prepositum est aliis sex. Hoc etiam mandatum fuit datum in promissione, quia statim post mandatum subiuncta est mandati promissio; hec scilicet ut bene sit tibi honoranti patrem, et ut sis longeuus super terram hanc, et in uera terra repromissionis longeuus, quia permanens. Filii obediant parentibus. Et, uos patres nolite filios uestros prouocare ad iracundiam, sed educate illos in disciplina, docentes eos que eis addiscenda sunt, et in correptione, ut si peccauerint, quomodo  decet corripiatis. Disciplina et correptione dico Domini, id est secundum Dominum facta. Filii obedite parentibus; uos etiam, serui, obedite dominis, etiam carnalibus. Obedite dico cum timore animi et tremore corporis. Et in simplicitate cordis uestri, id est sine omni dolositate, obedite illis sicut Christo obediretis. uos dico non seruientes illis ad oculum, id est ut in facie Domini deuoti sitis; retro autem superbi. Dico non seruientes ad oculum, quasi per hoc placeatis hominibus, sed sicut serui Christi, ex animo, non coacti, facientes uoluntatem Dei, id est sicut bonum esset uobis facere uoluntatem Dei, ita sitis seruientes illis cum bona uoluntate sicut Domino, et non sicut hominibus. Ideo ait sicut Domino, cum enim  pro peccato suo uel parentum serui facti sint, si hanc penam peccati patienter tulerint Deo magis obedire uidentur quam homini, qui eos sub hac conditione pro peccato redegit. Seruite illis sicut 253 Domino, scientes quoniam unusquisque, siue seruus siue liber, percipiet a Domino remunerante sibi quodcumque bonum fecerit. Serui, obedite dominis, et uos domini facite illis eadem, non quod illis seruiatis, sed ut labores eorum pie remuneretis Eadem facite illis, remittentes minas, id est nolite eos uexare minis, scientes quia idem Dominus illorum et uester est in celis, et scientes quoniam acceptio personarum non est apud Deum; non enim minus diligit seruum quam liberum; solummodo bonus sit.

 Postquam singulares admonitiones ad sexus et conditiones fecit, reuertitur ad communem Ecclesie admonitionem, timens defectum eorum, et sciens eos non amplius uisuros faciem suam. Sic filii ad parentes, serui ad dominos se habeant, et e conuerso. uos autem fratres, in communi de cetero, id est in futuro, confortamini, id est fortes estote in Domino, et ut confortemini state in potentia uirtutis eius, id est potentes estote per uirtutem eius. uirtutem hic uocat arma que sequuntur, quibus potentes sunt contra hostes. Ut autem fortes et potentes sitis, induite uos armaturam Dei, ut armis Dei induti possitis more pugnantium stare aduersus insidias diaboli, id est diabolum insidiantem uobis, et ne in hac pugna negligentes sitis, quia non est nobis  colluctatio aduersus carnem et sanguinem, id est contra uisibilem hostem. Ubi ait colluctatio, innuit pugnam esse de proximo. Sed est nobis colluctatio aduersus principes, id est malignos spiritus; qui etiam aliis spiritibus principantur, et etiam aduersus potestates, id est eos spiritus qui super principes potentiam habent. Et aduersus rectores mundi, non quod seculum hoc regant, sed rectores tenebrarum harum, id est horum in peccatis tenebrosorum; eos enim tantum, non alios regunt. Et est nobis pugna contra spiritualia, id est contra inuisibiles hostes. Spiritualia dico nequitie; nequissimi enim sunt hi spiritus. Hec autem pugna est in celestibus, id est non pro terrenis, sed ut celestia gaudia auferant a uobis. uel, secundum Augustinum, contra  spiritualia habitantia in celestibus, id est in ere. Et propterea quia contra principes et spiritualia pugna est, accipite ideo spiritualem armaturam Dei, id est uirtutes, ut per hec arma possitis resistere in die malo, id est in tempore hoc qui dies malus dicitur, quia sancti in hoc tentationibus affliguntur. Nec solum resistere, sed etiam possitis stare perfecti consummata iustitia. Stare dico in omnibus, tam aduersis quam prosperis. Et quia in hac pugna armatura Dei necessaria est, ergo accipite cingulum, loricam, scutum etc. Quod sic ait: State in pugna succincti lumbos uestros, id est habentes cingulum in lumbis, quo reprimatur luxuria. Succincti dico in ueritate, ne forte extra simuletis castitatem, intus lasciuiam habeatis. uel succincti  lumbos in caritate, quod dilectio Dei cingulum sit lumborum, mortificans in nobis luxuriam. State etiam induti loricam iustitie, id est, iustitia sit uobis lorica, sine lesione quoslibet ictus excipiens. Non ideo dicit ueritatem cingulum lumborum, et iustitiam esse loricam, quin e conuerso idem dicere bonum esset.

State etiam calceati pedes, id est affectiones uestras bene habentes munitas. Non dico tantum in Euangelio, sed etiam in preparatione Euangelii, ut primum in uobis ostendam quod aliis Euangelizabitis. Hec enim preparatio bona est. Euangelii dico pacis, id est per quod inter Deum et hominem pax reformatur. Calceati pedes uos dico, sumentes in omnibus impugnationibus scutum fidei, id est fidem,  scutum et protectionem uobis. In quo scuto fidei possitis exstinguere omnia ignea tela illius nequissimi aduersarii. Assumite etiam galeam salutis, id est spes et desiderium eterne salutis sit uobis galea, qua caput hoc inuoluatis. Sicut enim caput dignius membrum est, sic futura salus dignior respectus est. Assumite etiam gladium Spiritus sancti, quod, id est qui gladius uerbum Dei est. Et hoc gladio, scilicet uerbo Dei feriuntur hostes et cadunt. uos dico orantes per omnem, id est per omnismodi orationem 254 et per omnem obsecrationem. Oratio dicitur ut simpliciter: Deus adiuua me; obsecratio, cum adiuramento, ut: Per passionem tuam, libera nos, Domine. Orantes, dico, omni tempore non lingua tantum, sed spiritu, id est ex corde.  Et in ipso, id est in orando sitis uigilantes in omni instantia et in omni obsecratione, facta pro omnibus sanctis, facta etiam pro me ad hoc ut detur mihi sermo in apertione oris mei, id est ut aperto ori accommodetur gratia sermonis. Et ut detur mihi cum fiducia notum facere mysterium, id est secretum Euangelii mei. Pro quo mysterio reuelando fungor legatione positus in catena. Ita detur cum fiducia ut audeam in ipso Euangelio loqui, prout me oportet, non amplius uenturus ad uos. De his que uobis agenda sunt, sic uos docui. Ut autem et uos sciatis tribulationes, que circa me sunt; et quid ego agam in illis. Tychicus, carissimus frater et fidelis minister in Domino, nota faciet uobis omnia. Quem Tychicum misi ad uos in hoc ipsum ut cognoscatis  per eum que circa nos sunt, et ut consoletur corda uestra cum audieritis me pati pro nomine Christi, pro quo omne onus leue est, omne iugum ferre suaue est . Hic Tychicus fuit per quem hanc Epistolam misit, intendens per utrumque eos consolari. uobis fratribus sit pax et caritas cum fide, id est et fides a Deo Patre et Domino Iesu Christo. Gratia sit cum omnibus qui diligunt Dominum nostrum Iesum Christum. Diligunt dico in incorruptione, id est in integritate dilectionis. Dictum est a similitudine sponse, que se maritum diligere probat, dum ei integritatem suam reseruat. uel ita: Gratia sit illis in incorruptione, id est in spe incorruptionis, id est uite eterne. Amen.



[IN EPISTOLAM AD PHILIPPENSES.]





ARGUMENTUM IN EPISTOLAM AD PHILIPPENSES.

Philippenses sunt Macedones. Hi accepto uerbo ueritatis, perstiterunt in fide, nec receperunt falsos apostolos. Hos collaudat Apostolus, scribens eis a Roma de carcere per Epaphroditum



PROLOGUS B. BRUNONIS IN EAMDEM.

 Philippi ciuitas est in Macedonia: inde Philippenses. Ii autem de numero eorum fuerunt, quos in secunda Epistola ad Corinthios adeo magnificauit Paulus, dicens: Seipsos primum dederunt; deinde  sua . Apud hos Philippenses aliquandiu conuersatus fuerat Paulus, predicans eis uerbum Dei, et per eum susceperunt fidem Christi; quibus confortatis in mandatis Dei, discessit ab eis.  Sed cum Rome esset in uinculis, propter absentiam et tribulationem pastoris, existimauerunt persecutores iustitie et pseudo apostoli, deprauatores ueritatis, sibi datam esse opportunitatem aggrediendi quos Paulus instruxerat Philippenses, ut et facilius cederent persecutioni, propter afflictionem et contemptum magistri, et ut pseudo opportunius peruerterent fidem eorum, absente Paulo qui confirmaret eos. Quam utramque pugnam  Paulus intelligens, scripsit eis hanc Epistolam, in qua agit de illa duplici pugna persecutorum et pseudodoctorum, eo  modo ut approbet eos persecutionem libenter debere pati pro fide Christi, cum Apostolum suum gaudentem audiant in uinculis, qui dignus habitus sit pro nomine Iesu contumeliam pati; cum etiam sciant Iesum pro salute eorum passum. Iis et aliis causis patientiam cum humilitate commendat eis. Iterum doctrinam eorum pseudo illis adeo deprimit ut uocet eam stercora, et multas dat rationes, quare non sint audiendi. Et in hunc modum agens de hac utraque pugna, intendit eos armare in hoc bello per hanc Epistolam, ne uel cedant persecutioni, uel consentiant errori.



EPISTOLA AD PHILIPPENSES.



255 CAPUT PRIMUM.


»Paulus et Timotheus, serui Iesu Christi, omnibus sanctis in Christo Iesu, qui sunt Philippis cum episcopis et diaconibus. Gratia uobis et pax a Deo Patre nostro, et Domino Iesu Christo. Gratias ago Deo meo in omni memoria uestri, semper in cunctis orationibus meis pro omnibus uobis, cum gaudio deprecationem faciens, super communicatione uestra in Euangelio Christi a prima die usque nunc, confidens hoc ipsum, quia qui cepit in uobis opus bonum, perficiet usque in diem Christi Iesu. Sicut est mihi iustum hoc sentire pro omnibus uobis, eo quod habeam uos in corde, et in uinculis meis et in defensione et confirmatione Euangelii, socios gaudii mei omnes uos  esse Testis enim mihi est Deus, quomodo cupiam uos omnes in uisceribus Iesu Christi. Et hoc oro, ut caritas uestra magis ac magis abundet in scientia et in omni sensu, ut probetis potiora, ut sitis sinceri, et sine offensa in diem Christi, repleti fructu iustitie per Iesum Christum, in laudem et gloriam Dei. Scire autem uos uolo, fratres quia que circa me sunt, magis ad profectum uenerunt Euangelii, ita ut uincula mea manifesta fierent in Christo in omni pretorio, et in ceteris omnibus, et plures e fratribus in Domino confidentes in uinculis meis, abundantius auderent sine timore uerbum Dei loqui. Quidam quidem, et propter inuidiam et contentionem, quidam autem et  propter bonam uoluntatem Christum predicant; quidam, ex caritate, scientes quoniam in defensione Euangelii positus sum. Quidam autem ex contentione Christum annuntiant non sincere; existimantes pressuram se suscitare uinculis meis. Quid enim? Dum omni modo, siue per occasionem, siue per ueritatem Christus annuntietur, et in hoc gaudeo, sed et gaudebo. Scio enim quia hoc mihi proueniet ad salutem per uestram orationem et subministrationem Spiritus Iesu Christi, secundum exspectationem et spem meam, quia in nullo confundar, sed in omni fiducia, sicut semper, et nunc magnificabitur Christus in corpore meo,  siue per uitam siue per mortem. Mihi enim uiuere Christus est, et mori lucrum. Quod si uiuere in carne, hic mihi fructus operis est, et quid eligam ignoro. Coarctor autem e duobus: desiderium habens dissolui, et esse cum Christo, multo magis melius; permanere autem in carne, necessarium est propter uos. Et hoc confidens scio quia manebo et permanebo omnibus uobis ad profectum uestrum, et gaudium fidei, ut gratulatio uestra abundet in Christo Iesu in me, per meum aduentum iterum ad uos. Tantum digne Euangelio Christi conuersamini, ut, siue cum uenero et uidero uos, siue absens audiam de uobis, quia statis in uno spiritu unanimes, collaborantes fidei Euangelii, et in nullo terreamini ab aduersariis;  que est illis causa perditionis, uobis autem salutis, et hoc a Deo: quia uobis donatum est pro Christo, non solum ut in eum credatis, sed ut etiam pro illo patiamini: idem certamen habentes, quale et uidistis in me, et nunc audistis de me.«



EXPOSITIO

Paulus, etc. Nomina dignitatis hic non apposuit, sciens Philippenses non dubitare de apostolatu Pauli, quem magistrum et Apostolum suum confitebantur, dum, sicut illis tradiderat Paulus, in fide operabantur; sed intendens commendare eis humilitatem, cum patientia humilitatis nomen  inseruit. Unde sic ait: Paulus et Timotheus. Non  ideo Timotheum apposuit quod cum Paulo Epistolam scripserit, sed quia in eadem uoluntate Paulo concessit; ideo etiam, quia, sicut in sequentibus innuit, missurus erat eis in proximo Timotheum. Cui ut in omnibus obedirent, dignum fuit prescribere commendatione Pauli. Paulus et Timotheus, serui Iesu Christi, sic et uos seruitutem Christi in omni humilitate patientes custodite. Paulus, inquam, et Timotheus scribunt omnibus sanctis qui sunt Philippis. Sanctis dico in Christo Iesu, id est in fide Christi Iesu sancitis et confirmatis. Ubi ait omnibus sanctis, communitatem Ecclesie intelligit, id est, subditos, quibus in eadem salutatione prelatos  adiungit, dicens: 256 Scribunt omnibus sanctis, id est subditis cum episcopis, id est et episcopis et diaconibus in eadem Ecclesia. Hic per episcopos accipimus presbyteros; cum in eadem ciuitate non sint, putandum plures esse episcopos. uel si etiam Philippi regio esset diuersas habens ciuitates, absurde transiret ab episcopis ad diacones, intermissis presbyteris. Nec absurdum est, si sacerdotes dicantur episcopi, cum, secundum Augustinum, quilibet paterfamilias, quia super intendit domui, episcopus possit dici. Paulus, inquam, et Timotheus sic scribunt: Gratia uobis et pax a Deo nostro Patre, et Domino Iesu Christo. Sicut sepe expositum est. Hic modo in primis mistim de utraque pugna commendans eis humilitatem cum patientia agit, usque  illud inferius, ubi ait: Scire autem, etc. Quasi diceret: Audiens fidem et patientiam uestram, gratias ago Deo meo, id est mihi bene in uobis fauenti. Nostrum dicimus Deum, quando pie concedit quod precamur. Gratias, inquam, ago Deo meo in omni memoria uestri, quia, quoties audio aliquid de uobis , gratias ago Deo, non in quadam, sed in omni memoria uestri. In omnibus bonum audiens de uobis, gratias, inquam, ago Deo in omni memoria uestri faciens deprecationem pro uobis omnibus, quia nemo se indignum mea intercessione facit: Et hoc cum gaudio. Si peccarent illi, precaretur quidem pro eis, sed in tristitia.

Quia uero perfecti sunt, restat ut oret pro eis  cum gaudio. Faciens, inquit, deprecationem in cunctis orationibus meis. Nunquam enim oro quod pretermittam uos. Orationibus dico non raro, sed semper, id est continue celebratis. Ago, inquam, gratias semper, id est de communitate uestra ostensa in Euangelio Christi. Communicastis enim Euangelio Christi, credendo quam cito audistis. Faciendo etiam opera fidei, et predicando aliis mecum fidem Christi. uel ita: Gratias ago super communicatione uestra, id est de hoc quod res uestras communes exhibuistis omnibus sanctis. Communicatione dico facta in Euangelio, id est secundum Euangelium Christi, quia uos primum Deo, dehinc uestra sanctis tradidistis, et in Euangelio per hec et omnia precepta adimplendo. Communicatione dico incepta a prima die  conuersionis uestre usque nunc, id est ad presentem diem. Ago gratias, faciens pro uobis deprecationem, et hoc ipsum, id est sicut postulo integrum confidens me impetraturum; non tamen ex uirtute uestra, sed ideo confidens, quia Deus qui cepit in uobis bonum opus, ipse idem perficiet. Ideo ait cepit et perficiet, et, ut superius, gratias ago, ut ostendat principium et finem iustitie sue totum ex gratia Dei esse. Ideo etiam ait confidens, quia si pietas Dei bona cepit in illis qui mali erant, multo magis credendum est ut in iis qui iam iusti sunt, perficiat consummationem. Perficiet dico usque in diem Christi Iesu, in morte cuiusque, quantum ad eum qui moritur, incipit dies Christi. Ex hoc enim iam nichil facit preter uoluntatem Christi, qui, dum uiueret  diem suum habuit, faciens bonum uel malum, quod uoluit. uel si dicimus diem Christi, diem iudicii, tunc erit ad probationem. Ita perficiet in uobis opus bonum usque, id est, assidue faciens hoc in iustis usque in diem Christi Iesu, id est, quandiu mundus durabit. Confidens et faciens deprecationem tantam sicut est iustum; id est, non minus precor pro uobis quam iustitia uestra et benignitas, qua me honorifice suscepistis exigit. Iustum, inquam, est mihi qui nullius beneficio ingratus sum, sed benigne recompenso. Sicut, inquam, iustum est mihi non solum deprecari, sed etiam sentire hoc pro uobis; sentio enim tribulationem uestram ex ui compassionis, ac si eam in carne mea sustinerem. Pro uobis dico omnibus, quia omnes perfecti estis. Sentire me  dico et sentio, eo quod habeam uos non in labiis tantum, sed in ipso corde. Tribulor enim interius pro uestris tribulationibus. Habeo uos in corde, et dum sum in uinculis, et dum sum in defensione, et positus in confirmatione Euangelii. In uinculis meis habeo uos in corde, memorans uos 257 pati persecutionem sicut et me. Et in defensione Euangelii, id est in quo defendo fidem contra pseudo, qui nituntur peruertere eam. Habeo uos in corde, memor quod uos cum pseudo pro tuenda fide uestra decertatis. Per uincula et defensionem utriusque pugne eorum faciens mentionem, confortat eos in utraque. Habeo etiam uos in corde, in confirmatione Euangelii, id est quando simplicibus Christianis  confirmo fidem suam per Scripturas etc. Memor sum uos similiter fidem simplicium confirmare.

Et sicut memor sum tribulationum uestrarum, sic et uos estote participes humilitatis mee. Inutilis enim est patientia, quam non comitatur humilitas. Quales habeo uos in corde: tales, scilicet omnes uos esse socios gaudii mei, remunerationis mee in eterno gaudio, sicut enim tribulationis mee, participes eritis gaudii. uere habeo uos in corde. Testis enim mihi est Deus, quomodo, id est quam infinito desiderio ego cupiam omnes uos esse, non in pedibus Christi, sed in uisceribus Christi Iesu, id est non in inferioribus; sed inter magis dilectos Dei qui dicuntur uiscera eius. Et quia sic cupio de uobis, ideo  oro hoc ut caritas uestra magis, proficiendo abundet, temperata in omni scientia, id est in omnimoda discretione. Ideo scientia necessaria est caritati, quia, si sine discretione fuerit, plerumque sic obhorrebit aliquid ueniale in proximo ut intemperate reprehendendo suscitet litem, uel aliquid maius crimen, cum, si discrete ageret, melius per lenitatem proximum corrigeret, ideo ait caritas abundet in omni scientia. Et quia quidam habentes scientiam, plerumque actum eius obliuiscuntur, addit, et in omni sensu, id est in omni animaduersione, ut semper memoriter animaduertamus et in promptu habeamus scientiam. Abundet ita ut non tantum bona a malis, sed etiam probetis, id est probabiliter eligatis potiora, id est de bonis meliora. Probetis  ita ut sitis sinceri, id est puri in uobis, et sine offensione ad proximum, sic eundo in diem Christi, quod nichil in die iudicii mundandum inueniatur in uobis. uos dico repleti tunc in die Christi fructu, id est remuneratione iustitie uestre quam hic habuistis. Repleti dico per Iesum Christum, distributorem illius fructus. Iustitie dico habite in gloriam et laudem Dei, id est ita ut dicatur in uobis gloriosus et laudabilis Deus in sanctis suis. uel ita. Tales sitis in diem Christi. uos dico interim dum uiuitis repleti non iustitia  sed fructu, id est operibus iustitie, ut et iustitia et opera iustitie in usu uobis sint. Repleti dico per Iesum Christum, ex quo omnis iustitia. Et hoc in gloriam et laudem Dei, id est ut Deo totum  et uobis nichil ascribatis. Gloria Dei, dicitur claritas deitatis. Laudem Dei accipimus in iis que uidemus corporalibus oculis. Sinceri, si componimus ex sin et cera, perducitur media syllaba, nominatiuus, singularis sincerus, habens duo pluralia sinceri et sinceres, ut diaconus diaconi et diacones. Si secundum Isidorum, ex sine et carie componimus, media syllaba corripitur, et singulari caret.

Hucusque mistim de utraque pugna tractauit; hic separatim de pugna persecutorum incipit, dicens. Audiens bona de uobis, gratias ago. Deprecor cum gaudio confidens de uobis. Ego sic ago: uos autem uolo scire, fratres, ea que circa me sunt. Hec  ideo eis notificat ut exemplo suo ad patientiam et humilitatem eos inducat. Scire, inquam, uos uolo, quia ea que circa me sunt. Circa, ideo quia undeque circumuallant me mala. uel circa, quia extra in corpore affligor, sed intus, in anima uires congrego. Ea, inquam, que circa me sunt, uenerunt ad profectum Euangelii magis quam ad detrimentum, sicut ipsi putauerunt quod ligato Paulo, alligatum esset uerbum Dei. uenerunt ad profectum, ita ut uincula mea, id est utilitas uinculorum meorum manifesta fierent in Christo, id est in magnificatione nominis Christi. Manifesta dico in omni pretorio, et in ceteris omnibus, id est apud principes, et apud inferiores. Et si enim ubique non sciatur Paulus esse in uinculis, tamen utilitas uinculorum  suorum ubique diffunditur, dum fides Christi 258 per eum dilatata ubique predicatur. uel ita: uenerunt ad profectum, ita ut ipsa eadem uincula mea fierent manifesta in Christo, id est que pro Christo patiebar. Manifesta dico in omni pretorio, et in ceteris omnibus locis. Ubique, enim dicebant: uidete constantiam. Pauli, qui etiam in uinculis non cessat predicare fidem Christi. Ita fierent manifesta, ut plures ex fratribus confidentes in Domino, uinculis meis, id est propter uincula mea in quibus positus audacter predicabam, exemplo meo confisi auderent abundantius loqui gentibus sine timore uerbum Dei; qui prius propter timorem non audebant. Ii sunt boni fratres, sed quidam quidem, id est discreti a bonis, quia peruerse predicant Christum et propter  inuidiam, quia uolunt diminuere nomen Pauli, in quo non est alligatum uerbum Dei. Et si non putent se posse usurpare sibi laudem Pauli, predicant etiam propter contentionem, certantes se parificare Paulo in laude predicationis. Quidam autem qui boni sunt predicant Christum; et si non patiantur tribulationem propter bonam uoluntatem habitam ad omnes, quia uellent uenire omnes homines ad agnitionem ueritatis. Quidam etiam similiter boni ex caritate, id est priuata dilectione, quam habent erga me, predicant Christum, scientes quoniam ego positus sum in uinculis in defensione, id est propter defensionem Euangelii. uel ita: Scientes quoniam ego sum positus, id est ordinatus a Deo in defensione, id est ad hoc ut defendam Euangelium, ii predicabant  ex priuata caritate dicentes: Dilectus noster Paulus; quia ligatus est, non potest modo instruere Ecclesias suas, suppleamus uicem eius, ne forte quod edificauit, euertant illi pseudo. Et sic carnalis dilectio erat ad profectum Euangelii.

Quidam autem peruersi, sicut illi, ex priuata caritate, sic isti ex contentione, id est ex priuato odio annuntiant Christum, non sincere, id est non in puritate, existimantes se hoc modo suscitare pressuram, id est aggrauationem uinculis meis, id est mihi posito in uinculis. Ii enim peruersi disputauerant cum Paulo, et Paulus superauerat eos; nunc autem quod audierant ab eo predicabant, ideo ut cum diceretur eis: Quare uerba eius scilicet damnati Pauli  predicatis? dicerent hoc, non a nobis, sed sic ab illo accepimus, portet ille penam istorum, et iis uerbis infideles concitati uehementius deseuiebant in Paulum. Obiiceret aliquis ad hoc quod superius ait: uincula mea uenerunt ad profectum Euangelii, in bonis quidem qui exemplo tuo animati predicauerunt, profuerunt quidem; sed in iis qui ex inuidia et contentione predicabant, uincula tua nil profuerunt. Ad hoc Paulus. Profuerunt utique etiam in iis; quid enim nocet dum, id est solum modo annuntietur Christus modo, scilicet siue per occasionem suscitandi mihi pressuram, ut faciunt pseudo, siue per ueritatem, ut annunciant boni? Ego non curo quicunque sit annuntians; solummodo auditores in fide proficiant. Gaudeo in hoc quod Christus annuntiatur  per occasionem, et in hoc gaudeo, quod suscitant mihi pressuram, nec modo solum, sed semper gaudebo in eodem. In Deo gaudeo et gaudebo, scio enim quia hoc, id est quod pressura mihi suscitatur, proueniet mihi in salutem per uestram orationem intercedentem pro me, et per subministrationem, id est per fulcimentum et sustentaculum Spiritus. Sicut enim columna in medio posita sustentat domum, ne cadat; sic Spiritus fulcit me. Spiritus dico Iesu Christi, id est quem Christus dat, pro quo patior proueniet dico in salutem secundum exspectationem et spem meam, id est non minus salutis conferens quam exspecto et spero. Exspectatio dicitur longanimitas in sustinendo, sine certitudine tamen. Spes uero certa prestolatio; ideo secundum spem,  quia non confundar, id est non erubescam in aliquo, ut ego deficiam in Euangelio Christi propter instantem tribulationem. Non confundar, sed sicut semper, id est de preterito magnificatus est, ita et nunc, id est in futuro magnificabitur Christus, non solum in anima, sed etiam in fragiliori parte, id est in corpore meo. Magnificabitur utique siue per uitam siue per mortem, id est in uita corporis et in morte. Debeo magnificare Christum per uitam, 259 nam Christus est uiuere mihi, id est ego ad aliud non uiuo, nisi ut magnificem Christum. Debeo magnificare per mortem; nam Christus est mihi lucrum mori, id est ad moriendum, ipsum enim Christum accipiens lucror, si pro Christo morior. uel ita: Per mortem debeo magnificare Christum;  nam mori est mihi lucrum, id est nam in morte lucror ego, accipiens in celis retributionem laborum meorum. Et cum mori sit mihi lucrum, restat ut eligam mortem.

Aduersa sententia, sed tamen licet mori sit lucrum, uiuere in carne est mihi fructus operis, hic scilicet quod per uitam magnificabitur Christus. Et quia mori mihi est lucrum tante beatitudinis, et uiuere in carne est mihi fructus magnificandi Christum, en, id est ecce, quid horum eligam ignoro, uitam an mortem, ideo ignoro quia coarctor. uel non solum ignoro, sed etiam coarctor, habens desiderium e duobus, id est de dissolui, et de permanere in carne; sed dissolui et cum Christo esse multo melius, quantum ad me. Permanere autem in carne necessarium  est propter uos, ut Christus per me magnificetur in uobis. Et hoc, id est quod necessarius et utilis ero confidens. Scio quoniam manebo et etiam diu permanebo omnibus uobis ad profectum uestrum, et ad gaudium fidei uestre, id est ut de merito fidei gaudeatis. Tunc habet iustus gaudium de fide, cum iam non timet aduersa, et securus est de premio. Permanebo uobis ad profectum, ita ut gratulatio, id est exsultatio uestra, uel actio gratiarum, utrumque enim significat gratulor, et gaudeo et gratias ago, gratulatio, inquam, uestra abundet in Christo, id est in laudem Christi Iesu, in me, id est in consideratione mei. Abundet dico per meum aduentum iterum factum ad uos. Abundabit utique tantummodo uidete ut uos conuersemini digne Euangelio  Christo, id est sicut decet et docet Euangelium, quod accepistis. Ita digne, ut siue cum uenero et uidero uos, siue absens quocunque modo fuero, uel absens uel presens audiam de uobis hoc, quia statis in uno Spiritu sancto iustificante uos. Et quia in eodem spiritu stare possent; hic in humilitate, hic in castitate; tamen non habentes inter se dilectionem, ideo addit unanimes in dilectione, et collaborantes per patientiam tribulationum fidei Euangelii, id est quam fidem in Euangelio didicistis. Audiam etiam quod uos in nullo terreamini ab aduersariis, que causa, scilicet quod uolunt terrere uos, est illis causa perditionis, uobis autem, qui interriti statis, est causa salutis. Et hoc uobis a Deo quod non terremini,  ideo, quia uobis donatum est pro Christo, id est pro merito Christi, non solum ut credatis in eum, sed etiam ut patiamini pro illo. uos dico, habentes idem certamen quale et uidistis in me, cum apud uos essem, et quale nunc audistis de me quod patior Rome. uos autem imitamini quod me in humilitate pati uidetis, sectantes patientiam et humilitatem.



CAPUT II.

»Si qua ergo consolatio in Christo, si quod solatium caritatis, si qua societas spiritus, si qua uiscera miserationis, implete gaudium meum, ut idem sapiatis, eamdem caritatem habentes, unanimes idipsum sentientes. Nihil per contentionem, neque per inanem gloriam, sed in humilitate superiores sibi inuicem arbitrantes, non que sua  sunt singuli considerantes, sed ea que aliorum. Hoc enim sentite in uobis, quod et in Christo Iesu. Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis. Propter quod et Deus exaltauit illum, et donauit illi nomen quod est super omne nomen: ut in nomine Iesu omne genu flectatur, celestium, terrestrium, et infernorum. Et omnis lingua confiteatur, quia Dominus iehsu Christus in gloria est Dei Patris. Itaque, karissimi mei,  non in presentia mea tantum, sed multo magis  nunc in absentia 260 mea, cum metu et tremore uestram salutem operamini. Deus est enim, qui operatur in uobis et uelle, et perficere, pro bona uoluntate. Omnia autem facite sine murmurationibus et hesitationibus , ut sitis sine querela, et simplices filii Dei, sine reprehensione in medio nationis praue et peruerse; inter quos lucetis sicut luminaria in mundo; uerbum uite continentes ad gloriam meam in die Christi, quia non in uacuum cucurri, neque in uacuum laboraui. Sed et si immolor supra sacrificium, et obsequium fidei uestre, gaudeo, et congratulor omnibus uobis. Idipsum autem et uos gaudete et congratulamini mihi. Spero autem in Domino Iesu, Timotheum me cito mittere ad uos,  ut et ego bono animo sim, cognitis que circa uos sunt. Neminem enim habeo tam unanimem, qui sincera affectione pro uobis sollicitus sit. Omnes enim que sua sunt querunt, non que sunt Iesu Christi . Experimentum autem eius cognoscite, quia, sicut patri filius, mecum seruiuit in Euangelio. Hunc igitur spero me mittere ad uos, mox ut uidero que circa me sunt. Confido autem in Domino, quoniam et ipse ueniam ad uos cito. Necessarium autem existimaui Epaphroditum fratrem et cooperatorem et commillitonem meum, uestrum autem apostolum, et ministrum necessitatis mee, mittere ad uos, quoniam quidem omnes uos desiderabat, et mestus  erat propterea quod audieratis illum infirmatum. Nam et infirmatus est usque ad mortem: sed Deus misertus est eius, non solum autem eius, uerumetiam et mei, ne tristitiam super tristitiam haberem. Festinantius ergo misi illum, ut uiso illo iterum gaudeatis, et ego sine tristitia sim. Excipite itaque illum cum omni gaudio in Domino, et eiusmodi cum honore habetote; quoniam propter opus Christi usque ad mortem accessit, tradens animam suam, ut impleret id quod ex uobis deerat erga meum obsequium.«



EXPOSITIO.

Dixit superius: uincula que circa me sunt, uenerunt ad profectum Euangelii; quod etiam uos patimini, uobis est causa salutis, et ita uobis pati donatum  est pro merito Christi. Ex istis nunc infert dicens: Quia et me pati profectus est Euangelii, et que pro Christo similiter patimini uobis est causa salutis; ergo, fratres, implete gaudium meum, quod gaudium iam incepistis, ex quo pro Christo contumeliam passi estis. Implere gaudium intelligit, si ita pro Christo patiantur ut habeant humilitatem patientie semper associatam. Hic enim apertius hortabitur eos, ut cum patientia habeant humilitatem, ne, si patiuntur pro Christo, ideo se quasi digniores ceteris preferant. Patientia enim sine humilitate inutilis est. Implete gaudium meum si qua consolatio uobis est in Christo, id est si ex Christo consolationem queritis in aliquo. uel  si quod solatium caritatis, id est fraterne  dilectionis habere uultis, tunc implete gaudium meum. uel ita: Si qua consolatio mihi datur apud uos in Christo, id est propter amorem Christi, et si quod solatium caritatis, id est fraterne dilectionis mihi est apud uos quod me pro fraterna caritate consolari uelitis, tunc implete gaudium meum; et, si est uobis qua, id est aliqua societas spiritus, id est si in Spiritu sancto societatem habetis cum aliis Ecclesiis; et si sunt in uobis aliqua uiscera, id est aliqui pii affectus miserationis, id est exhibitionis misericordie, implete gaudium meum. uiscera hic ponuntur quasi misericordia; pius autem affectus  misericordia dicitur. Effectus autem misericordie miseratio uocatur;  ideo tam obnixe obtestatur eos quia uult eos tenere humilitatem, sine qua patientiam eorum intelligit irritam. Implete dico gaudium, ita ut sapiatis idem, id est ut prosperitates proximi tam bene sapiant in uobis ac si uestre sint. Sapiatis dico, habentes eamdem caritatem, id est ad omnem proximum equam dilectionem. Licet enim quandoque oporteat habere maiorem familiaritatem ad quosdam, sicut Christus habuit ad Ioannem, hec tamen non est dicenda caritas, sed maior familiaritas, que habetur secundum quod quidam sunt opportuniores ad 261 quedam, alii minus.

Sitis etiam sentientes idipsum in aduersis proximi, ut angustiam eius non solum in animo sentiatis, sed sic pungat uos ut propria. uos dico unanimes,  id est equum animum compassionis ad omnem proximum habentes. uos iterum nichil facientes per contentionem, ut alter qui magis patitur contendat se preferre alteri minus patienti. uel, nichil disponentes de rebus ecclesiasticis per contentionem, neque facientes aliquid per inanem, id est propter mundanam gloriam, sed estote arbitrantes alios superiores uobis inuicem; quod alter reputet alterum se superiorem; nec hoc ficta superbia, sed in humilitate, ut, sicut alter preponit sibi alterum, sic eamdem humilitatem habeat in corde putans eum, quem preponit, superiorem se. Et quomodo alter alterum sibi superiorem arbitretur, consilium ponit, dicens: Ut arbitremini alter alterum superiorem sibi, non sitis considerantes singuli bona, que sua sunt; sed ea tantum bona  considerate que sunt aliorum. Si enim  uirtutes aliorum attenditis, sic eos uobis superiores arbitrabimini. Ut utrumque commendet eis, humilitatem et patientiam, exponit quanta fuerit humilitas et patientia Christi, dicens: Bene dico in humilitate; nam hoc debetis habere in uobis quod non solum in me, sed etiam in Christo Iesu precipue uidetis. Nec solum habete hoc, sed etiam sentite, id est per experientiam rei probate. Ideo ait sentite. Multi enim sunt qui existimant se omnia posse pati pro Christo, qui, si forte uenirent ad experimentum, deficerent. Sentite, inquam, in uobis humilitatem, patientiam; quod in me et in Christo Iesu precipue uidetis; qui Christus iehsu cum esset in forma, id est in equalitate Dei patris, ita  inuisibilis, ceternus, et consubstantialis illi sciuit se esse equalem Deo. Et in hoc quod sciuit, maior humilitas. Si enim ignorata altitudine sua, ita se humiliaret, humilitas eius propter ignorantiam non adeo commendabilis esset. Sciens utique se esse equalem Deo, non arbitratus est rapinam, ut sibi usurparet rem alienam. uel sic in eadem sententia: Arbitratus se esse equalem Deo, non faciendo rapinam, sicut malignus angelus, quod dicens: »Ponam sedem meam ad aquilonem, et ero similis Altissimo ; »et homo cui serpens dixit. »Eritis sicut dii .« Hic uterque rapinam fecit, dum quod Dei proprium erat, male sibi usurpare uoluit. Christus autem non rapinam, quia arbitratus  est rem propriam.

Et licet Christus esset in forma Dei, tamen exinaniuit, id est euacuauit claritatem deitatis, dum eam sub forma serui posuit. Exinaniuit dico semet, id est ipsam deitatem, ipsum, id est in eodem, tamen cum Patre permanentem; sic enim assumpsit quod non erat, ut maneret quod erat, et in hoc multa humilitas. Si enim quilibet rex amisso iure regni humilis sit, non multum est; sed si habens ius regni, ab eo se in humilitate manens alienat, commendabilis est eius humilitas. Exinaniuit, dico, accipiens formam serui. Incomparabilis est humilitas, ubi Dominus elegit esse seruus. Iterum formam serui posset accipere sine corruptione, ut non sentiret miserias carnis. Ideo addit, factus, id est facturam  nouam accipiens in similitudinem hominum. Sic enim passibilis fuit et mortalis ut alii homines. Iterum in similitudine hominum esse posset, manus habens et pedes, et non haberet se ut homo. Ideo subdit et habitu, id est, in habendo se inuentus est ut homo, a tentatore diabolo. Diabolus enim inuestigabat eum an esset Deus, an homo; sed, cum inuenit eum esurientem, putauit eum solummodo hominem. Nec solum factus est in similitudinem hominum, sed etiam humiliauit semet  ipsum, scilicet in gloria tamen deitatis perdurantem. Humiliauit dico, factus obediens Patri in omnibus, usque ad mortem, nec mortem persone que digna esset, sed mortem crucis. Quod genus mortis pre omni alio ignominiosius erat. Ubi ait mortem,  commendat in eo patientiam. Ubi ait crucis, humilitatem. Propter quod, id est quia, in tanta humilitate et patientia Deo obediuit, ipse se merito suo et Deus secum exaltauit, id est in magna altitudine posuit, 262 illum, scilicet ad dexteram suam. Et illi exaltato donauit nomen, id est honorificentiam, quod nomen est super omne nomen, id est superius omni nominabili, ita super, ut in nomine, id est ad honorem, Iesu omne genu flectatur, id est omnia ipsi plene subiiciantur, sicut ille qui genuflectit, subiicitur. Omne genu dico, quia celestium, id est angelorum, et terrestrium, id est hominum, et infernorum, id est demonum et animarum, que ibi sunt, flectatur genu, et omnis lingua confiteatur. Hoc erit in die iudicii, quando, uelint nolint, Christum confitebuntur  impii.

Confiteatur dico, quia, id est quod, Dominus iehsu Christus est in gloria, id est in equalitate Dei Patris, secundum deitatem, et post Patrem primus, quantum ad humanitatem super omnem creaturam; quod Christus adeo patiens et humilis fuit, et per utrumque sic exaltatus: itaque, karissimi mei, operamini uestram salutem, id est uestri exaltationem, coniungentes in uobis patientie humilitatem. uos, inquam, sicut semper obedistis mihi, quandiu apud uos eram, ita modo cum metu animi et tremore corporis, timendum enim semper est stanti ne cadat. Operamini uestram salutem, ut non in presentia mei tantum dicamini obedisse, sed multo magis nunc in absentia mea probetur uestra obedientia.  Ideoque nunquam securi, sed semper cum metu et tremore, quia Deus est qui operatur in uobis  etiam uelle; et postquam per gratiam dederit uelle, similiter in uobis operatur perficere. Nec hoc pro uestro precedenti merito, sed solummodo pro bona uoluntate sua, Deus omnia operatur in uobis; uos autem, cooperantes Deo, facite omnia sine murmurationibus, ne si diu uos pati necesse sit, contra Deum impatienter murmuretis, quasi uos iniuste permittat affligi. Omnia etiam facite sine hesitationibus, id est ne dicatis: Cras uigilabo, ieiunabo cras, pro Christo pati incipiam sic. Ideo facite ut sitis sine querela, id est ut non sit in uobis de quo erga uos homo iuste possit conqueri. Et ut sitis  simplices filii Dei, id est ut simplex filiatio Dei per innocentiam sit in uobis, ut etiam sitis sine reprehensione; quod nec aliqua occasio appareat in uobis, unde reprehensibiles uideamini, licet culpa non sit in uobis. Dicerent illi: Graue est sine reprehensione uiuere inter tot inuidentes iustitie. Ad quod ille: uerum quidem est, quia uos habitatis in medio nationis praue et peruerse in se, id est peruertentis alios, inter quos tamen per fidem et bona opera lucetis sicut luminaria in mundo. Sicut enim sol et luna mundum illuminant, sic iustitia uestra tenebras eorum illuminat. uos, dico, continentes uerbum uite, id est Euangelium Christi, in fide cuius uita eterna habetur. Continentes dico ad modum uasis quod liquorem infusum sibi bene continet et propinat aliis;  sic et uos, in uobis uerbum Dei custoditis, et aliis ministratis. Continentes dico ad gloriam meam; quod si ego gloriam habiturus sum de hoc quia uerbum uite continetis, multo magis uos qui promeremini. Gloriam dico, mihi habendam in die Christi, quando Christus suos remunerabit. Habebo utique gloriam meam, quia ego non cucurri in uacuum, neque laboraui in uacuum.

Cucurrit secundum illos quos facile conuertit. Laborauit secundum difficiliores in accessu fidei. Cucurri quidem et laboraui in uobis, nec me penitet; sed etiam, si oporteat me immolari pro uobis, in hoc congratulor uobis. Quod sic ait: Etiam si ego immolor supra sacrificium fidei uestre, et supra obsequium fidei uestre, id est, ego fidem uestram obtuli  Deo, quasi sacrificium in odorem suauitatis. Et obsequium, id est bona opera uestra in quibus post fidem Deo obsecuti estis. Sed si adhuc post hos labores oporteat me immolari pro uobis, gaudeo inde et congratulor, id est gratias refero. uel congaudeo cum omnibus uobis, qui gaudere debetis, si uoluntas Dei fuerit ut ego immoler pro uobis. uos autem idipsum recompensando mihi, ut pro me similiter immolemini, gaudete et congratulamini mihi, qui uos ad rem tam dignam armaui, sicut est pro 263 Christo immolari. Iterum: Scio, uos ad patientiam et humilitatem per Epistolam edifico. Spero autem in Domino Iesu cito me mittere Timotheum ad uos. Ideo ut ego, cognitis que circa uos sunt, sim bono animo et securo de uobis; quos propter instantem  utrinque pugnam uereor perturbari. Ideo Timotheum magis mittam ad uos, neminem enim habeo tam unanimem uobis, et qui tam sincera affectione sollicitus sit pro uobis. uere neminem; omnes enim qui modo mecum sunt, querunt que sua sunt, non ea que sunt Iesu Christi. Illum pro uobis sollicitum mittam ad uos. uos autem honorifice eum suscipiendo cognoscite.

Non dicit eum simpliciter, sed experimentum eius, id est eum mihi bene expertum. In multis enim experimentum habui. Experimentum bene dico, quoniam ita seruiuit mecum in Euangelio, sicut filius obediens patri. Et quia sincera affectione uos diligit, et sicut patri mihi seruiuit. Igitur spero hunc me  mittere ad uos, mox ut uidero finem eorum que circa me sunt. Ideo sic ait. Nero enim disposuerat se in proximo daturum de eo sententiam, an eum occideret, an reseruaret. Sperabat autem se euasurum, quia plures de domo Cesaris instruxerat ad fidem, qui de sua liberatione laborabant. Propterea subdidit: Confido autem in Domino, quoniam ipse ego cito ueniam ad uos. Et licet me uenturum dicam, et Timotheum missurus sim, tamen interim necessarium existimaui mittere ad uos Epaphroditum fratrem meum et cooperatorem in predicatione, et commilitonem in tribulatione. uestrum autem apostolum, id est uel legatum, quia hunc legauerant ad Paulum, uel apostolum, id est predicatorem eorum, uel episcopum eorum, et ministrum necessitatis mee, id est  qui que misistis mihi, ministrauit in tempore necessitatis. Ideo existimaui hunc mittendum ad uos, etsi necessarius esset mihi, quoniam quidem desiderabat omnes uos, et erat mestus, non pro se uerberato, sed propterea quod audieratis illum infirmatum, et nolebat uos contristari pro eo. Hic Epaphroditus, dum Paulo ministraret, interceptus a custodibus, uehementer afflixerunt eum uerberibus. Infirmatum dico ideo; nam utique infirmatus est usque ad mortem, sed Deus misertus eius, non solum autem eius, uerumetiam in eo misertus est mei. Et quia uos dolebatis de eo, ergo festinantius quam facerem  misi illum, ideo ut uiso eo, gaudeatis iterum. Olim enim cum apud uos erat, gaudebatis. Et ideo misi ut ego sim sine tristitia,  quia de uobis contristatis pro eo tristitiam habeo. Et quia adeo diligit uos, et uos eum, mittimus ad uos. Itaque excipite eum cum omni gaudio, non in citharis et tibiis, sed gaudio habito in Domino, et hominem eiusmodi qui tanta passus est pro uobis, et adeo uos diligit, habetote cum omni honore, et iustum est, quoniam ipse accessit usque ad mortem propter opus Christi, quod operabatur in me, tradens animam suam, et ut impleret erga meum obsequium id quod deerat ex uobis; uos quidem pecuniam mittebatis. sed preter eum nemo erat qui auderet ministrare mihi. Per hunc Epaphroditum Paulus hanc illis Epistolam misit.



CAPUT III.

 »De cetero, fratres mei, gaudete in Domino. Eadem uobis scribere mihi quidem non pigrum, uobis autem necessarium. uidete canes, uidete malos operarios, uidete concisionem. Nos enim sumus circumcisio, qui spiritu seruimus Deo, et gloriamur in Christo Iesu, et non in carne fiduciam habentes, quanquam et ego habeam confidentiam in carne. Si quis alius uidetur confidere in carne, ego magis circumcisus octauo die ex genere Isrel, de tribu Beniamin, Hebreus ex Hebreis, secundum legem Phariseus , secundum emulationem persequens Ecclesiam Dei, secundum iustitiam que in lege est conuersatus sine 264 querela. Sed que mihi fuerunt lucra, hec arbitratus sum propter Christum detrimenta.  uerumtamen existimo omnia detrimentum esse, propter eminentem scientiam Iesu Christi Domini mei, propter quem omnia detrimentum feci, et arbitror ut stercora, ut Christum lucrifaciam, et inueniar in illo non habens meam iustitiam, que ex lege est, sed illam que ex fide est Christi Iesu, que ex Deo est iustitia in fide ad cognoscendum illum, et uirtutem resurrectionis eius, et societatem passionis illius, configuratus morti eius, si quomodo occurram ad resurrectionem que est ex mortuis; non quod iam acceperim, aut iam perfectus sim. Sequor autem, si quo modo comprehendam, in quo et comprehensus sum a Christo Iesu. Fratres, ego me non arbitror comprehendisse. Unum autem, que quidem  retro sunt obliuiscens, ad ea uero que sunt priora extendens meipsum, ad destinatum persequor, ad brauium superne uocationis Dei in Christo Iesu. Quicunque ergo perfecti sumus hoc sentiamus; et si quid aliter sapitis, et hoc uobis Deus reuelauit [reuelabit]. uerumtamen ad quod peruenimus, ut idem sapiamus, et in eadem permaneamus regula. Imitatores mei estote, fratres, et obseruate eos qui ambulant, sicut habetis formam nostram. Multi enim ambulant quos sepe dicebam uobis , nunc autem et flens dico, inimicos crucis Christi, quorum finis interitus, quorum Deus uenter est, et gloria in confusione ipsorum, qui terrena sapiunt. Nostra autem conuersatio in celis est. Unde etiam saluatorem exspectamus  Dominum nostrum Iesum Christum, qui reformabit corpus humilitatis nostre, configuratum corpori claritatis sue, secundum operationem uirtutis sue, qua possit etiam subiicere sibi omnia.«



EXPOSITIO.

Postquam eos sufficienter instruxit in pugna persecutorum, commendando semper cum patientia humilitatem, instruit eos in alia pugna, quam inferebant illis pseudodoctores, deprimendo eis legem et extollendo fidem. Quasi diceret: Sicut uos docui, patientes et humiles estote ad persecutores; de cetero, id est de alia pugna quam uobis inferunt pseudo, ita uos instruo, fratres mei, gaudete in Domino, id est ne queratis gaudium alibi, sicut illi male  docent in carnalibus. Sed omne gaudium uestrum ponite in Domino. Ipse enim solus iustificat, et nichil eorum ad hoc prodest que predicant pseudo. Propterea non in carnalibus, sed gaudete in Domino. Et ut gaudere sciatis in Domino, mihi quidem qui promptus sum et diligens ad instructionem filiorum, non est pigrum; quod fortassis repetere pigeret alios non loqui, uerba enim cito a memoria elaberentur; sed scribere uobis, ut manente scriptura perduret in uobis traditionum mearum memoria, mihi non pigrum. uobis autem erat necessarium me non pigere, sed scribere. Ut autem gaudeatis in Domino, uidete canes, id est prouidete uobis ab illis pseudo, qui congrue canes dicuntur. Quia sicut canis ei, quem uidere consueuit, applaudit etiam si ille  ueniat ad destructionem domus, uel ad interfectionem sui; illis autem quos non consueuit oblatrat, etiam si illi ueniant ut pascant eum, uel ad utilitatem domus: sic isti pseudo carnalibus quos consueuerunt, applaudunt, licet sit in hoc et mors eorum et destructio domus, id est Ecclesie; predicatoribus autem ueritatis oblatrant, solummodo, quia non consueuerunt in istis qui tamen ueniunt ad uiuificandum eos, et ad edificationem domus Dei. Et de huiusmodi pseudo ait: uidete canes applaudentes consuete carnalitati, oblatrantes insolite spiritualitati: quibus non sufficit contradicere ueritati, sed etiam sunt mali operarii superseminantes zizania, et hos malos operarios uidete, ne falsa doctrina seducant uos. uidete etiam uos eosdem concisionem,  qui sicut concisa pellicula cesum habent corpus, sic omnem intellectum cesum et separatum habent a bono. Qui non solum concisi sunt, sed etiam sunt concisio aliorum quos seducunt. uere illi carnales sunt concisio, nam nos spirituales soli sumus circumcisio, id est, purificatio 265, id est, non solum purificati, sed etiam doctrina et exemplo sumus aliorum purificatio. Abscisio enim illius superflue pellicule signum erat omnia superflua circumcidenda esse a corde. Illi uero concisa pellicula cor habent incircumcisum: nos uero rem tenentes, id est circumcisionem cordis, umbram eorum negligimus.

Nos, inquam, sumus circumcisio, qui seruimus Deo, non in carne que uile quid est, sed in digniori parte,  scilicet in spiritu; quantum enim spiritalitas preeminet carnalitati, tantum seruitus nostra eorum seruituti: seruimus Deo in spiritu, et gloriamur in Christo Iesu, id est, Christus iehsu est gloria nostra et gaudium nostrum, et nulla gloria nobis in alio. Ita gloriamur in Christo Iesu, non dicam ut non gloriemur in carne, sed etiam non habentes uel minimam fiduciam in carne, id est in carnalibus que suadent. Dicerent illi: Fortassis nec tibi esset unde confideres in carne: Nam se, etc. Ad hec ille: Non erubesco uel confido in carne, quanquam ego habeam, id est habere possem, confidentiam si qua esset in carne. Ego utique haberem confidentiam, si qua esset in carne; nam si quis uidetur confidere in carne:  ego utique magis illo in carne possem confidere. Magis ideo, quia ego circumcisus octaua die secundum legem; ille fortassis iam adultus transiens ad Iudaismum, fuit circumcisus. Circumcisio que fiebat octaua die, significabat quod per iustitiam cuius forma erat circumcisio, reuersuri eramus ad illam octauam, quam per culpam Ade perdidimus. In signum cuius octaue diem Dominicam celebramus. Hic enim mundus per septem dies uoluitur; finito autem mundo, incipiet hec octaua non habitura finem in eternum. Quia circumcidebantur octaua die etiam qui non erant de Isrel, ut filli proselytorum; ideo addit: Ego etiam sum de genere Isrel, quia iterum quidam secundum alterum  parentem de Isrel, secundum alterum de gentibus ut Dauid, qui secundum alteram partem fuit de genere Ruth. Gentilis ideo addit natus de tribu Beniamini; quia iterum quidam de Beniamin ad idola lapsi sunt, apposuit Hebreus natus sum ex Hebreis. Fui etiam Phariseus, id est egregius secundum legem, et per intellectum, et per completionem legis. Phares diuisio; inde Phariseus diuisus, quia separati erant a populo, egregii in lege, intellectu et contemplatione. Fui etiam persequens Ecclesiam Dei secundum emulationem, id est propter zelum et dilectionem defendende legis. Ut omnibus illis in lege prelatus esse uidear, conuersatus sum in lege sine querela; sic enim me seruaui quod nemo de me potuit conqueri. Sine querela dico secundum iustitiam, non  que uera est, sed eam que est in lege, quam homo satis potest operari per se. Abscindere enim pelliculam illam, mactare hircum, et huiusmodi, facile quilibet potest operari. Et quia tantus in lege fui, si qua in carne gloria esset, nulli maior quam mihi, tam preeminens in lege fui; sed tamen ea que ante gratiam fuerunt mihi lucra; lucrum enim erat operari figuras, dum adhuc exspectaretur ueritas.

Hec utique prius lucra, modo arbitratus sum detrimenta, id est uerum bonum destruentia propter Christum amplexandum. Quandiu enim in umbra essem, corpus, id est Christum, non comprehenderem. Sed licet dicam propter Christum hec uetera me dimisisse, uerumtamen ut hanc causam, id est Christum, sileam, existimo ego omnia esse decentia  uerum bonum solummodo propter eminentem scientiam quam modo in Scripturis assecutus sum. Prius enim dum eram in lege, uidebar habere scientiam legis, quam in ueritate non habebam; sed ueniens ad Christum, tunc primum habui ueram scientiam Scripturarum longe eminentem illi quam prius habere putabar. Scientiam dico Iesu Christi Domini mei, id est quam iehsu Christus uenientibus ad se distribuit. Secundum Ambrosium, amore motus Dominum suum dixit. Propter quem Christum comprehendendum non solum arbitratus sum, sed etiam feci uideri aliis, hec omnia carnalia detrimentum. 266 Nec solum ea arbitror detrimentum, sed etiam ut stercora. Omnem enim adherentem sibi coinquinant, hec ideo arbitror stercora, ut sic Christum  faciam lucrum meum, quia deserens illa, lucror mihi Christum in futuro plenius habendum; ideo etiam sic arbitror ut interim dum nondum plene accipio Christum, inueniar membrum in illo, id est in corpore eius. Ego dico iam non habens meam iustitiam; meam utique, quia que iustitia est ex lege. Opera autem legis quilibet potest operari, scilicet habens illam iustitiam que est ex fide Iesu Christi, id est quam habemus per hoc quod in Christum Iesum credimus. Diceret ille: Iustitiam legis dicis esse tuam; illam autem que est ex fide Christi, opponis quasi tua non sit. Ita ait Paulus: Mea non est. sed que iustitia est ex Deo. Iustitia dico sicut habetur per fidem ita perdurans in fide. Quia opinaretur  aliquis: uerum quidem est quod ex Deo fides, et nisi per fidem non potest haberi iustitia; sed iam habita iustitia, non est ultra necessaria fides, ideo ait, quia sicut per fidem ortum habet iustitia, sic perdurare habet in fide, et non sine illa.

Dixit superius quod per Christum habebatur eminens scientia, etiam in hoc mundo. Nunc autem subdit quod per eum habeatur longe maior cognitio; sed hec in futuro, quando Dominum uisuri sumus sicut est. Que iustitia est in fide. Iustitia dico ualens ad agnoscendum illum in gloria, sicut est, non sicut modo per speculum, et ad uirtutem resurrectionis eius, id est ad resurgendum in immortalitate; que nostra resurrectio uirtus est resurrectionis eius. Resurrectio enim eius hoc efficit, ut nos  similiter resurgamus. Iustitia iterum ualens ad habendam societatem passionum illius ut, quemadmodum ille pro nobis, sic nos pro eo patiamur. Passiones Christi uocat, que ante crucem toto tempore [corpore] tolerauit. ualens etiam ad habendam configurationem mortis eius, ut nos omni modo configuremur morti eius. Ut sicut ille ex sola dilectione mortuus est pro nobis, sic et nos in dilectione eius mori gaudeamus. Id quod diximus significant uerba eius, que tamen sic construuntur: Inueniar in illo ego, dico, configuratus morti eius. Diceret aliquis: Quare ita uis configurari morti eius, cum iustitia tua sine morte ad habendam gloriam sufficiat? Ad hec Paulus: Ideo configurari uolo morti eius, si quomodo ego non curarem quocunque genere passionis uel  mortis hec haberem. Si quo modo, inquam, occurram. Seruus et dominus sibi inuicem occurrunt; hic bene seruiendo, ille bene remunerando. Sic Paulus occurrit Christo, dum moritur pro eo, sicut Christus mortuus est pro Paulo. Occurram dico tendens ad resurrectionem. uel ita: Si quo modo occurram ad resurrectionem, ut in occurrere desiderium sanctorum notemus, que resurrectio est ex mortuis. Nos enim extra societatem mortuorum resurgemus, sed impii non resurgent ex mortuis, quia de die in diem morientur. Ideo dico si quo modo; quia non intelligo quod iam acceperim aliquid de gloria illa ad quam tendo; aut quod iam perfectus sim in cognitione Christi, ad cuius cognitionem sic modo utimur  fide, sicut aliquis utitur speculo ad cognitionem cuiuslibet rei. Nondum accepi, sed sequor sicut rem non habitam, et quam desidero. Sequor, inquam, si quo modo  comprehendam eum. Ex abundantia affectionis ait, comprehendam. Ac si diceret: Si eum consequi possem, in amplexus meos includerem. Comprehendam dico in eo modo in quo comprehensus sum a Christo Iesu, quando ut sicut Christus me perfecte cognoscit sicut sum, ita ego cognoscam eum sicut est. uel ita: Comprehendam Christum in eo modo claritatis. in quo ego comprehensus sum a Christo Iesu, quando me uocauit in uia, ut in quanta claritate tunc erat, possem eum amplexari. Ideo dico comprehendam, quia ego, fratres, et si raptus sum ad tertium celum, tamen  non arbitror me comprehendisse Christum, nisi per speculum fidei. Non arbitror me comprehendisse, sed persequor unum, id est rem 267 unam, de quo uno ille clamabat: »Unam petii a Domino, hanc requiram .« Unum sequitur, qui in eadem operatione boni semper est. Duo sequitur, qui modo bonum, modo malum operatur. Persequor unum ego quidem obliuiscens ea que retro sunt, id est temporalia et quecunque carnalia. uel ita: Obliuiscens que retro sunt, id est preterita merita; ad ea uero que sunt priora, id est potiora, quia eterna, uel ad ea merita que sunt priora utilitate, et si posteriora precedentibus tempore. Ideo ultima priora, quia precedentia irrita essent, nisi sequerentur ista que faciunt uim illa habere. Ad illa que sunt priora  omni desiderio extendens meipsum et carne et spiritu, eundo sic ad destinatum, id est ad rem mihi destinatam, scilicet ad brauium, id est ad premium laboris. Brauium dico uocationis Dei ad quod accipiendum uocat me Deus.

uocationis dico superne, id est in supernis celorum habende, in Christo Iesu, distributore huius brauii suis certatoribus. In his uerbis et certitudinem et commendationem rei quam exspectat, inserit. Per destinatum et uocationis certitudinem, per superne et Dei, et in Christo Iesu, dignitatem eius rei significat. Quia ego Paulus nondum accepi aliquid, nec adhuc perfectus sum: sed sequor ut comprehendam, extendens me ad destinatum brauium superne uocationis, ergo uos quicunque perfecti  estis hoc idem sentite, scilicet, uos nondum Christum eo modo accepisse, aut in cognitione eius adhuc perfectos esse. Nec hoc per secundam personam dicit, sed more suo, ut eos melius inducat sese interserit, dicens:

Quicunque perfecti sumus, hoc sentiamus. Quod supra ait: Non quod iam perfectus sim, uidetur oppositum ad hoc quod hic ait, perfecti sumus, sed non impedit. Ibi enim ait de perfectione cognitionis Dei, in qua nemo in hoc mundo perfectus est. Hic ait de perfectione uirtutum, quam habere possumus in hoc mundo, in qua perfectione multi gradus sunt. Paulus enim perfectior alio, et quilibet sine neuo criminali uitam ducens, perfectus dicitur. Et quia  dixit sentiamus nos sic imperfectos, ne ideo de solemni, quia si quid aliter, id est minus perfecte, sapitis, Deus qui quod iam sapitis uobis reuelauit, hoc etiam quod sapiendum restat uobis reuelabit. uel ita: Si quid aliter sapitis, id est quod iam ad aliquem gradum cognitionis pertingitis, Deus hoc reuelabit uobis, et sic faciet illud quod restat. uel ita: Sentiamus nos imperfectos, et si uos aliquid aliter sapitis, quam sapiendum sit, a carnalibus decepti, Deus reuelabit uobis hoc quomodo sentire debeatis, qui iam aliquid fecit in uobis. Dicerent illi: Et quia, sicut dicis, sumus imperfecti, ideo stare non possumus, nec mirandum si labimur. Ad hoc Paulus: Licet nondum perfecti simus. uerumtamen oportet ut sapiamus, id est intelligamus idem omnes. Nec in  carnalibus idem, sed illud idem ad quod intelligendum fide peruenimus, et oportet ut permaneamus in eadem regula, id est in eadem rectitudine uiuendi. Ut autem in eodem permaneatis, o uos, fratres, estote mei imitatores, quia, si opponitis me, quem non uidetis non posse imitari, ad hoc respondeo: Obseruate, id est diligenter considerate, eos qui ita secundum fidem ambulant, sicut adhuc habetis, credo, in memoria formam nostri, quemadmodum docebamus et uiuebamus dum apud uos essemus. Sicut enim faciem hominis olim uisi quis recolligit, sic et uos formam nostre doctrine et morum. Ideo dico, qui ita secundum formam nostram ambulant; multi enim ambulant in genere mali, quos multos sepe cum apud uos eram, dicebam uobis esse inimicos  cruci Christi, dum enim aliunde quam per crucifixum Christum dicunt hominem iustificari, pro certo inimicantur cruci Christi. Tunc si dicebam uobis, nunc autem idem dico dolens et flens, et de damnatione eorum, et de seductione uestri.

Ut ab huiusmodi consensu Philippenses retrahat, improbat illis pseudo; partem uero suam approbat, dicens: Finis quorum inimicorum Christi est interitus, id est eterna damnatio, et Deus quorum est uenter, id quod continet 268 pro eo quod continetur, id est esca. Deum enim per escam se purificari credunt; quod Dei est, esce attribuunt. uel ita: Quorum Deus uenter est; non enim amore Dei predicant, sed ut uentrem impleant, et gloria ipsorum qui terrena sapiunt, id est qui carnalia sectantur et docent, est in  confusione. Dicuntur enim truncati. Erubescere etiam possunt, dum illi rationales credunt, se iustificari per immolationem irrationalis hirci. Finis eorum est interitus, sed nostra, non solum uoluntas, sed etiam conuersatio qui crucem Christi diligimus, est in celis; terrenis enim postpositis, anhelamus ad celestia. Unde, id est quia, conuersatio nostra est in celis, hac fiducia securi exspectamus ad iudicium saluatorem Dominum nostrum Iesum Christum, qui corpus humilitatis, id est abiectionis nostre : corpus, inquam, hoc reformabit, quando enim primum hominem creauit, in multa eum claritate formauit. In resurrectione autem  maiori adhuc claritate reformabit corpus nostrum configuratum corpori, id est in eadem figura positum in qua suum corpus erit, nec corpori mortalitatis, quod prius habuit, sed corpori claritatis sue; quam claritatem immortalitatis accepit in resurrectione, et in hac eadem claritate immortalitatis corpus nostrum reformabit. Et hoc notandum quod nostra humilitas eius fuit claritas. Quia autem potens sit reformare, subdit dicens: Reformabit agens secundum operationem; in qua operatione non solum hoc facere, sed etiam possit sibi omnia subiicere



CAPUT Iu.

»Itaque, fratres mei karissimi et desideratissi mi, gaudium meum et corona mea, sic state in Domino, karissimi. Euodiam rogo, et Syntychen  deprecor, idipsum sapere in Domino. Etiam rogo et te, Germane compar, adiuua illas que mecum laborauerunt in Euangelio cum Clemente, et ceteris adiutoribus meis, quorum nomina sunt in libro uite. Gaudete in Domino semper, iterum dico: Gaudete. Modestia uestra nota sit omnibus hominibus. Dominus enim prope est. Nihil solliciti sitis, sed in omni oratione et obsecratione, cum gratiarum actione petitiones uestre innotescant apud Deum. Et pax Dei, que exsuperat omnem sensum, custodiat corda uestra et intelligentias uestras in Christo Iesu. De cetero, fratres, quecunque sunt uera, quecunque pudica, quecunque iusta, quecunque sancta, quecunque amabilia, quecunque bone fame, si qua uirtus, si qua laus  discipline, hec cogitate. Que et didicistis, et accepistis, et audistis, et uidistis in me, hec cogitate et agite, et Deus pacis erit uobiscum. Gauisus sum autem in Domino uehementer, quoniam tandem aliquando refloruistis pro me sentire, sicut et sentiebatis. Occupati autem eratis. Non quasi propter penuriam dico. Ego enim didici in quibus sufficiens sum. Scio et humiliari, scio et abundare. Ubique et in omnibus institutus sum, et satiari, et esurire, et abundare, et penuriam pati. Omnia possum in eo qui me confortat [confortauit]. uerumtamen bene fecistis, communicantes tribulationi mee. Scitis autem, et uos Philippenses, quod in principio Euangelii, quando profectus sum a Macedonia, nulla mihi Ecclesia communicauit in ratione  dati et accepti, nisi uos soli, quia et Thessalonicam semel et bis in usum mihi misistis. Non quia quero datum, sed requiro fructum abundantem in ratione uestra. Habeo autem omnia, et abundo. Repletus sum acceptis ab Epaphrodito que misistis in odorem suauitatis hostiam acceptam, placentem Deo. Deus autem meus impleat omne desiderium uestrum secundum diuitias suas in gloria in Christo Iesu. Deo autem et Patri nostro gloria in secula seculorum. Amen. Salutate omnem sanctum in Christo Iesu. Salutant uos qui mecum sunt fratres. Salutant uos omnes sancti, maxime autem qui de Cesaris domo sunt. Gratia Domini nostri Iesu Christi cum spiritu  uestro, Amen.«



EXPOSITIO.

269 Et quia reformabit nos qui conuersamur in celis, itaque, fratres mei, sic nobiscum conuersamini. Fratres dico karissimi, pro iam bene gestis, et desiderantissimi, id est qui me multum desideratis. uel desideratissimi, id est plurimum a me desiderati. uos dico gaudium meum in presenti; bonum enim mihi est gaudere de uestra perfectione; uos et corona mea in futuro, pro uobis enim coronari confido. uos, fratres, state in Domino sic, id est uel sicut uos docui, uel sicut usque modo stetistis, sicut karissimi de preterito, ita karissimi pro futuro bono. uos ita in communi admoneo; sed Euodiam, quasi que cito consentiat, rogo, et Syntychen, que minus uidetur  exorabilis, deprecor, sapere utrasque idipsum, id est unitatem fidei. Idipsum dico non in lege, sed in Domino. He due matrone erant, que ministrauerant Apostolo et discipulis in predicatione; sed per muliebrem leuitatem quod fecerant Apostolo, idem faciebant illis pseudo, putantes se bene agere, et super hoc redarguuntur a Paulo. Rogo etiam te, o Germane, qui mihi compar es in predicatione Euangelii, adiuua illas docendo, ne sic errent ulterius,  quia que laborauerunt mecum in Euangelio, de suis mihi ministrando; que etiam laborauerunt cum Clemente et ceteris adiutoribus meis, similiter ministrando. Nomina, id est merita, quorum, per que coram Deo nominabiles sunt, nomina, inquam, sunt in libro uite. Liber uite mens diuina dicitur, in qua  boni ab eterno memoriter scripti sunt. Hic Germanus erat coadiutor Pauli in predicatione. Has personas ex nomine sic admoneo, in commune autem hoc precipio: Gaudete non in lege, non in carnalibus, sed in Domino ; nec ad horam, sed semper gaudete in Domino, et iterum idem dico: Gaudete in Domino. Si semel diceret gaudete, non uideretur hoc uelle quam aliud; sed quia hoc magis suadere intendit, nunquam nimis dicit quod nunquam nimis fit. Ita autem gaudete in Domino ut modestia uestra nota sit omnibus hominibus, ad exemplum boni. Modestiam dicit quasi mensuram, ut sic mensurati sint, ne ultra Dominum gaudium querant, nec infra gaudere presumant. Ultra Dominum gaudium querit, qui fidei adiungit  carnalia. Infra subsistit, qui in propriis uiribus gaudium querit.

Dicerent illi: Bonum esset ad cultum Dei legem adiungere fidei. Ad hoc Paulus: Sic estote modesti, quia Dominus prope est, id est paratus semper est auxiliari modestis. Iterum illi: Si teneremus disciplinam legis, ad corrigendum inquietos esset utilis. Ad hoc iterum Paulus: Nihil sitis solliciti, id est ne sitis dubii de auxilio Dei, quod uobis accelerat dimissio legis. uel latius accipiamus hoc ita ut ad utramque pugnam respondeant hec uerba. Quasi diceret: uos utrinque impugnamini, sed gaudete in Domino semper, quia digni estis a persecutoribus, et a pseudo pro nomine eius pati. Iterum dico: Gaudete.  Duplex est pugna, duplex exhortatio. Sic autem gaudete, ut modestia, id est temperantia, patientie uestre nota sit omnibus hominibus. Ut autem modesti sitis, scitote quia Dominus prope est, qui non deserit sperantes in se. Et quia prope est, nichil ergo solliciti sitis, id est ne persecutores dubitetis. Ne sitis dubii, sed petite in omni oratione, et obsecratione, et cum gratiarum actione. Oratio dicitur, quando res impetrabilis petitur et deprecatiue. Obsecratio dicitur, quando per adiuramenta et quod ad impetrandum difficile uidetur postulamus. Redditio etiam gratiarum ad impetranda futura utilis est, sicut ingratum esse nocuum est. Sic autem petite ut petitiones uestre innotescant apud Deum, id est cognite et approbate sint apud Deum. Tunc apud  Deum innotescit petitio, si qui petit iustus est, et si quod petit, idoneum est. Petitiones dicuntur de rebus que modo opportune sunt, modo transeunt, ut pluuia in siccitate, estus in messe. Quod ex uobis potestis, facite, et in quo uos deficitis Deus ex pietate suppleat. Quod sic ait: Pax Dei, id est Deus pacis, et congrue 270  nominat hic Deum pacis: pax, inquam, Dei que exsuperat omnem sensum: intellectus enim hominis eam capere non sufficit; pax, inquam, hec custodiat corda, id est uoluntates uestras, et intelligentias uestras in Christo Iesu, qui totius boni custodia est. Quidam idem intelligunt, sed non idem uolunt. Quidam idem uolunt, qui tamen idem non intelligunt.

De preteritis sic uos instruxi; de cetero, id est de  futuro, fratres, cogitate quecunque sunt uera, quecunque pudica. Hec duo, uera et pudica, circa fidem accipiuntur, quorum alterum sine altero licet nequeat esse in fide. Si enim ueritas est in fide et pudicitia, quia si falsa fides est, est etiam adultera, tamen non sunt superflua, quia uerum et pudicum, diuersas laudes signant in fide. Cogitate etiam, quecunque iusta ad proximum, quecunque sancta in uobis, quecunque etiam sunt amabilia, id est pro quibuscunque amatur religio uestra, et quecunque sunt bone fame, id est de quibuscunque bona loquuntur homines. Ita tamen dico bone fame si qua uirtus est in eis. uel si non est tanta uirtus, sit ibi saltem aliqua laus discipline; sufficit enim solummodo disciplina Christiana, ut appareat laudabilis. Cogitate, inquam,  hec omnia, que et didicistis a me, et etiam accepistis a me; et turpe est ut deseratis que bene incepistis, que etiam audistis esse in me, et cum apud uos essem uidistis in me. Hec non solum cogitate, sed etiam agite, et tunc Deus pacis erit cooperando uobiscum. Sic uos de futuris admoneo, de preteritis autem gauisus sum uehementer in Domino, scilicet, quod tandem multo tempore preterito, et tunc aliquando, id est semel non amplius refloruistis. Cum enim apud uos eram, tunc circa me floruistis, nunc autem refloruistis non solum ministrare, sed etiam sentire pro me. Sic enim grauis fuit uobis mea egestas, ac si uos eisdem indigeretis. Sentire dico, sicut olim cum apud uos eram, pro me sentiebatis.  Refloruistis conuenienter ait. Sicut enim de flore, ita fructus exspectatur de hac administratione. Nunc tandem refloruistis, sed prius occupati eratis, et ideo excusabiles estis, si aliunde impediti non ministrastis. Gauisus sum utique, et non hoc dico quasi propter penuriam, que mihi grauis esset; ego enim didici esse sufficiens in quibuscunque sum. Scio enim et humiliari, id est pauperari. Scio etiam abundare. Ille scit humiliari, qui non frangitur egestate; scit abundare, si cum auctoritate nouit subditis imperare, non tamen sibi ad gloriam, sed ad utilitatem Ecclesie. Scio humiliari et abundare; ego enim sum institutus, id est assuetus ubique, id est in omni loco, siue sint ibi pauci, seu plures, seu pauperes, seu diuites. Et in omnibus rebus sum ego institutus, et saturari,  et esurire; et  scio abundare et penuriam pati. Et licet dicam scio pati, etc., tamen hec omnia possum, non in uiribus meis, sed in eo adiuuante qui me per gratiam suam confortauit. Et licet dixerim me non propter penuriam gauisum esse, uerumtamen non sum ingratus beneficiis, sed bene fecistis communicantes tribulationi mee, id est mihi tribulato. Dico scio abundare et penuriam pati; uos autem, o Philippenses, hec scitis, quia quando profectus sum a Macedonia, in principio Euangelii, nulla Ecclesia communicauit mihi in ratione, id est in consideratione dati et accepti, ut consideraret me dare sibi spiritualia, et me debere ab eis accipere earnalia. uel econuerso quod acciperet a me spiritualia, et deberet dare temporalia.

 Nulla, inquam, communicauit, nisi uos soli, qui misistis mihi Thessalonicam et semel et bis, non tamen in congregandum thesaurum, sed in usum, id est quod usui meo sufficeret. Dicerent illi: Ideo nos laudat, ut sic nos ad dandum inducat. Ad hoc Paulus: Non ideo uos laudo, quia quero datum, id est ut detis mihi, sed requiro abundantem fructum in ratione, id est in administratione uestra ex ratione facta. Quasi diceret. Non amore ecipiendi quero a uobis, sed ut exhibeam me capacem materiam uestre 271 benignitati, ut sic fructificare possit. Ideo non quero datum, quia ego habeo omnia, que oportet, et abundo in illis. Abundo utique, quia repletus sum acceptis ab Epaphrodito que misistis in odorem suauitatis  Deo. Per incensum  significatur oratio. Hec autem eleemosyna non minus grata fuit Deo quam deuota oratio. Misistis et hanc eamdem hostiam acceptam Deo, nec quoquomodo acceptam, sed bene placentem Deo. Hostia uocabatur, quod pro deuictis uel deuincendis hostibus offerebatur. Hi autem, si se uel uerberibus, uel ieiuniis mactarunt, ut inuisibilis hostis tentationes superarent, non magis placerent Deo quam hec administratio. Repletus sum a uobis, Deus autem meus impleat omne desiderium uestrum. Non secundum hoc quod meruistis, sed secundum diuitias suas. Impleat dico in gloria et hoc in Christo Iesu, distributore glorie. Quia me repleuistis sic oro pro uobis; Deo autem et Patri nostro pro his et pro omnibus  que bene gerimus, sit gloria in secula horum seculorum consecutiua. Amen. Salutate omnem sanctum in Christo Iesu. Hoc ait de discipulis suis, si forte pertranseuntes uiderent illos. Salutant uos fratres qui mecum sunt. Hoc iterum de discipulis suis qui secum erant ait. Salutant uos omnes sancti; hec ait de conuersis. Maxime autem salutant uos hi qui sunt de domo Cesaris. uoluit significare eis, de familia Neronis quosdam per eum conuersos esse, quorum ope existimabat se euasurum ut uisitaret eos. Signum Epistole. Gratia Domini nostri Iesu Christi cum spiritu uestro sit, ut in spiritalibus Deo seruiatis, in quo et semper gaudetis. Amen.



[IN EPISTOLAM AD COLOSSENSES.]





ARGUMENTUM IN EPISTOLAM PAULI AD COLOSSENSES.

Colossenses, sicut et Laodicenses, sunt Asiani; et ipsi preuenti erant a pseudoapostolis. Nec ad hos accessit Apostolus, sed et hos per Epistolam corrigit. Audierat enim uerbum ab Archippo, qui et ministerium in eos accepit. Ergo Apostolus iam ligatus, scribit eis ab Epheso, per Tychicum diaconum, et Onesimum acolythum.



PROLOGUS B. BRUNONIS IN EAMDEM.

 Hi Colossenses Asian erant, affines Laodicensibus, quibus in Apocalypsi Ioannes scribit cum ceteris Ecclesiis, quibus similiter Paulus Epistolam scripsit, quia tentabantur similiter a pseudoapostolis, et precepit ut Epistola Colossensium legeretur in Ecclesia Laodicensium; et e conuerso. His autem Colossensibus non predicauerat Paulus, nec ad eos uenerat, sed Archippus discipulus Pauli, filius fortasse Philemonis, cui Paulus pro Onesimo reconciliando scribit, predicauerat illis, et ad fidem eos conuerterat. Quibus iam sic in fide promotis, Epaphras quidam, ex eodem populo natus, instructus eti m a Paulo in fide, superuenit, affirmans quod Archippus predicauerat illis. Quem libenter audierunt conciues sui, et per eum incrementum acceperunt  fidei. Dum autem florerent in fide ambulantes  secundum doctrinam Archippi et Epaphre, superuenerunt pseudo, predicantes illis legem. Populus autem adhuc rudis, existimans eos esse audiendos non minus quam illos priores, fere incipiebat consentire eis. Sed Epaphras, audiens Apostolum prope esse Ephesi, pertransiit ad illum, nuntians illi ordinem rei, et postulans ab eo ut predicationem suam, 272 et Archippi confirmaret per Epistolam illis missam, eorum uero partem qui contradicebant, improbaret. Hac occasione Paulus scribit eis hanc Epistolam, in qua materiam habet Christum et legem; hi enim Christum, illi legem predicabant. De his sic agit approbando fidem Christi, multis et euidentibus causis, et improbando legem non ultra iam esse tenendam. Ea intentione de utroque sic agit ut  confirmet eos in puritate fidei qui est Christus.



EPISTOLA AD COLOSSENSES



CAPUT PRIMUM.


»Paulus apostolus Iesu Christi per uoluntatem  Dei, et Timotheus frater, his qui sunt Colossis, sanctis, et fidelibus fratribus in Christo Iesu.  Gratia uobis et pax a Deo patre nostro. Gratias agimus Deo et Patri Domini nostri Iesu Christi, semper pro uobis orantes, audientes fidem uestram, in Christo Iesu, et dilectionem quam habetis in sanctos omnes, propter spem que reposita est uobis in celis, quam audistis in uerbo ueritatis Euangelii, quod peruenit ad uos, sicut et in uniuerso mundo est, et fructificat et crescit sicut in uobis, ex ea die qua audistis et cognouistis gratiam Dei in ueritate, sicut didicistis ab Epaphra, carissimo conseruo nostro, qui est fidelis pro uobis minister Christi Iesu; qui etiam manifestauit nobis dilectionem uestram in spiritu. Ideo et nos ex qua die audiuimus, non cessamus pro uobis orantes et postulantes, ut impleamini  agnitione uoluntatis eius in omni sapientia et intellectu spiritali, ut ambuletis digne Deo per omnia placentes, in omni opere bono fructificantes, et crescentes in scientia Dei, in omni uirtute confortati secundum potentiam claritatis eius in omni patientia et longanimitate, cum gaudio gratias agentes Deo et Patri, qui dignos nos fecit in partem sortis sanctorum in lumine. Qui eripuit nos de potestate tenebrarum, et transtulit in regnum Filii dilectionis sue. In quo habemus redemptionem et remissionem peccatorum, qui est imago Dei inuisibilis, primogenitus omnis creature, quoniam in ipso condita sunt uniuersa in celis et in terra, uisibilia et inuisibilia,  siue throni, siue dominationes, siue principatus, siue potestates, omnia per ipsum et in ipso creata sunt. Et ipse est ante omnes, et omnia in ipso constant: et ipse est caput corporis Ecclesie, qui est principium primogenitus ex mortuis , ut sit in omnibus ipse primatum tenens, quia in ipso complacuit omnem plenitudinem diuinitatis inhabitare, et per eum reconciliari omnia in ipsum, pacificans per sanguinem crucis eius, siue que in celis, siue que in terris sunt. Et uos cum essetis aliquando alienati et inimici sensu, in operibus malis, nunc autem reconciliauit in corpore carnis eius, per mortem, exhibere uos sanctos, et immaculatos, et irreprehensibiles coram ipso, si tamen permanetis  in fide fundati, et stabiles, et immobiles a spe Euangelii, quod audistis, quod predicatum est in uniuersa creatura, que sub celo est, cuius factus sum ego Paulus minister; qui nunc gaudeo in passionibus pro uobis, et adimpleo ea que desunt passionum Christi, in carne mea, pro corpore eius, quod est Ecclesia, cuius factus sum ego minister secundum dispensationem Dei, que data est mihi in uobis, ut impleam uerbum Dei. Mysterium quod absconditum fuit a seculis et generationibus; nunc autem manifestatum est sanctis eius, quibus uoluit Deus notas facere diuitias glorie sacramenti huius in gentibus, quod est Christus, in uobis spes glorie, quem nos annuntiamus corripientes omnem hominem, et docentes  in omni sapientia, ut exhibeamus omnem hominem perfectum in Christo Iesu, in quo et laboro, certando secundum operationem eius quem operatur in me in uirtute.«



EXPOSITIO.

Paulus, etc. Quia hic auctoritas necessaria erat, dignitatis nomen non intermisit, dicens: Paulus apostolus, 273 non legis, sed Christi Iesu. Apostolus dico per uoluntatem Dei. Scitote quia qui mihi contradicit, contradicit et uoluntati Dei: qui autem Archippo et Epaphre discipulis [coadiutoribus] meis, similiter et mihi et Deo. Paulus, inquam, et Timotheus frater scribunt his qui sunt Colossis. His dico sanctis, id est qui sanciti sunt et confirmati in iustitia fidei. Sanctis, inquam, et fidelibus fratribus,  id est minus perfectis. Sanctis et fidelibus dico in Christo Iesu, quia si Christus iehsu uobis ad sanctificandum sufficit, frustra legem apprehendere uultis. Timotheum ideo secum in salutatione ponit, quia notus erat illis, et habebant eum magne auctoritatis. Hic autem auctoritate sola opus erat. Non enim contradicebant Petro uel Paulo, uel cuiquam Christum predicanti, sed simpliciter opinabantur illos pseudo sic esse ex Paulo, ut illos ueros. Paulus, inquam, et Timotheus sic scribunt. Gratia uobis et pax a Deo patre nostro, sicut sepe expositum est. Nunc in primis commendat fidem eorum, quam tradiderant illis Archippus et Epaphras, dicens: Audientes fidem uestram gratias agimus Deo: pro qua utique non agerem gratias, si esset imperfecta. Sed agimus gratias  Deo, et Patri Domini nostri Iesu Christi, cuius fides tradita est uobis. Cui sicut ego consentio, sic Christus et Pater eius Deus. uidete ne uos negligentes discipulos contemnatis me magistrum, quia si me, et Christum et Patrem eius Deum contemnitis. Gratias agimus nos, orantes pro uobis, ut in fide quam accepistis proficiatis, quod utique non orarem nisi fidem hanc approbarem. Orantes dico non raro, sed semper. uidete ne laborem orationis mee irritum faciatis.

Unde gratias agat, proxime subdit, commendando fidem, sicut tradiderant illis Archippus et Epaphras, dicens: Gratias agimus, audientes fidem uestram esse in Christo Iesu, et audientes bonum effectum uestre fidei, scilicet dilectionem, quam habetis in omnes  sanctos quibus ex caritate uestra communicatis. Dilectionem dico habitam propter spem, id est propter rem speratam; que spes est posita, id est abscondita uobis, et reseruata in tam digno loco sicut in celis. Per hoc quod dicit, speratam positam esse et absconsam, commendat meritum eorum, qui sperant a Deo quod nec uiderunt nec audierunt. Ubi ait in celis, dignitatem sperate rei ex loco in quo futura est, ostendit. Dicerent illi: Spes ista ex lege habetur. Ad hoc Paulus: Quam rem speratam et audistis et intellexistis in uerbo ueritatis. Neque hec ueritas in lege fuit, sed ueritatis Euangelii. Lex enim falsitatis est uerbum, sed Euangelium uerbum est ueritatis. Iterum illi: Malumus non obedire tibi, quam rem inauditam suscipere. Ad hoc Paulus: Quod Euangelium   uenit ad uos. Quod autem omnis Ecclesia tenet, uosne repellere uultis? Iterum illi: Peruenit utique ad nos, sed non sic integrum ut ad alios. Ad hoc ait: Peruenit utique ad uos, sicut peruenit in uniuersum mundum. In hac enim eadem fide quam tradiderunt uobis, totus mundus post Christum abit. Peruenit dico et est, id est sic permanet in uniuerso mundo, et fructificat bene operando, et crescit tam numero quam cognitione Dei. Non per aliud quam traditum est uobis, sed sicut isti posuerunt in uobis. Dicerent illi: Crescit quidem in nobis, ex quo cepimus audire hos qui nouiter intrauerunt. Minime, ait Paulus, sed crescit ex ea die que audistis fidem ab Archippo,  et cognouistis per testimonia Scripturarum, approbatam uobis gratiam Dei que est in fide. Gratia enim legis in manu abscindentis pelliculam uetule consistit.

Gratiam Dei dico in ueritate, credite mihi, quia hec est uera gratia Dei. Gratia legis umbra erat. Audistis dico, et sicut uos didicistis, et utique turpe est didicisse, quod derelinqueretis, et e conuerso: Didicistis dico ab Epaphra carissimo nostro, qui ita seruit Christo in Euangelio ut Petrus uel ego. Ne ergo minus audiatis eum. Dicerent illi: uocas eum conseruum; sed alia ministrauit nobis, que a te non didicit. 274 Minime, ait Paulus, quia qui est fidelis minister, nil addens, nil diminuens. Minister dico Christi Iesu, id est uel quia Christum  ministrat, uel quia Christus instituit eum ministrum, uel minister ad honorem Christi. Et quod minister est, hoc certe pro uobis, qui populus eius estis, quia nisi pro dilectione uestra esset, credo non ministraret. Qui etiam manifestauit nobis non odium uestrum, non dissensionem, sed dilectionem uestram esse in spiritu, id est contemnere carnalia, diligere spiritualia.

Ostenso unde gratias agat cum approbatione accepte fidei, subdit quod oret pro eis inserendo improbationem legis, dicens: Et quia manifestauit nobis dilectionem uestram in spiritu, ideo oramus pro uobis et non cessamus orantes, ex ea die qua audiuimus fidem et dilectionem uestram. Orantes dico et postulantes, id est quasi rem iustitie uestre debitam,  cum fiducia petentes ut impleamini agnitione uoluntatis eius, id est ut plenarie cognoscatis uoluntatem Dei. Impleamini dico in omni sapientia. Sapientiam hic ponit quasi scientiam, et quod ait in omni sapientia idem ualet quod in omni cognitione actiue uite. Impleamini etiam in omni spiritali intellectu, ut, sicut in corporalibus, sic uoluntatem Dei intelligatis in spiritalibus. Ut intelligentes uoluntatem eius ambuletis per omnia, id est bene operemini. Ambuletis dico, digne Deo, id est ut sitis digni habere Deum. uel digne Deo ut Deus dignum iudicet habitare in uobis. uos dico sic ambulando placentes. uel ambuletis placentes per omnia, quod idem ualet. Nec in ambulando subsistere uelitis, sed in omni opere bono fructificantes, id est incrementum habentes. uos  dico sic fructificando crescentes in scientia Dei, id est in cognitione diuine essentie, quam nemo habere potest nisi prius operetur que sunt Dei; non enim per cognitionem ad opera, sed per opera premissa ad cognitionem ascenditur. Hec scientia Dei et agnitio uoluntatis eius quam premisit longe a se differunt: ibi enim ait, quid uelit Deus, quid non uelit; quod facile patet quibuslibet: hic autem de cognitione diuine essentie, quam aperit puritas uite, conuenienter ascendit. Prius enim intelligenda est uoluntas Dei; qua intellecta, ambulandum est in ea, nec ibi subsistendum, sed in melius fructificandum. Tum demum patet introitus ad cognitionem diuine essentie. Quo postquam uenitur, restat solummodo perseuerare. Unde ait: Postquam fructificaueritis  et creueritis in scientia Dei, estote confortati, id est roborati et perseuerantes, in omni uirtute, id est humilitate, temperantia et quecunque sunt.

Confortati dico secundum potentiam eius, id est ita confortati sicut ipse potens est uos confortare. Potentiam dico claritatis eius, id est que uos clarificauit. Qui enim cum essetis in tenebris peccatorum, uos clarificauit iustificatos, facilius poterit et debet consummare iam iustos. In omni uirtute dico, scilicet in omni patientia et longanimitate confortati cum gaudio. Quia has duas uirtutes uidit magis necessarias ad perseuerandum, ideo subiungit in omni patientia, id est ut sicut acerbitatem malorum, sic et opprobria patiamur. Qui enim pati non uult contendit,  repercutit, et sic dilectio perit. Addidit etiam in longanimitate. Qui enim longanimis in sustinendo non est, si differtur remuneratio, proiicit onus Dei, et sic omnis uirtus in illo perit. Iterum patientes et longanimes esse malum est, nisi ex uoluntate, et ideo addit cum gaudio, ut non tristentur; sed gaudeant pati et diu expectare. uult illis modo improbare legem, dicens se et alios apostolos qui in lege nati fuerunt, quia in tenebris tunc erant, legem deseruisse, et gratias agere Deo, ex eo quod ad fidem uocauit eos; et si naturales legis, illa neglecta, adherent fidei. Stultum est eos qui nunquam in lege fuerunt, et fidem acceperunt, confundere puritatem fidei admistione legis. Unde sic ait: Non cessamus orantes pro uobis, et gratias  agentes Deo Patri, qui nos fecit dignos in partem sortis, id est participationem hereditatis sanctorum, id est, quam habituri sunt sancti. Nos dico positos in lumine, id est in uera cognitione. uel in lumine, id 275 est in Christo illuminante nos. Patrem ait secundum diuersos possessores, non quia ibi sint segregate partes, quia omnibus una beatitudo. Hereditatem sanctorum uocat sortem, quia non per meritum hominis datur, sed sorte, id est diuina electione. Quomodo dignos hac sorte fecerit subdit, dicens: Posuit, inquam, in lumine, qui primum eripuit nos de postestate tenebrarum, id est uel demonum uel peccatorum, uel ignominie. Potestatem ideo dicit, quia uis humana per se non poterat euadere. Et nos ereptos transtulit, id est transformauit, in regnum  Filii, id est ut Filius suus regnaret in nobis. Filii dico dilectionis sue. Omnes enim preter istum filii fuerunt ire. Omnes enim in peccato nati; sed hic solus Filius dilectionis, quia a peccato immunis. De quo Pater ait: »Hic est Filius meus dilectus,« etc.  Modum ereptionis subdit: In quo Filio habemus redemptionem; pretium enim sanguinis in cruce datum est omnibus sufficiens. Per quem etiam habemus remissionem peccatorum in baptismo; qui Filius secundum diuinam naturam est imago Dei inuisibilis, id est plena representatio Patris, quia quidquid in Patre, totum est in Filio, non tamen imago, quod aliud sit, nisi quantum ad distinctionem personarum, sed plena identitas in substantia. Possumus construere, inuisibilis imago  Dei, uel imago Dei inuisibilis. Et ex his uerbis habemus Filium consubstantialem Patri, quia, si omnia de substantia Filii que de substantia Patris dicuntur, profecto consubstantialis est ei.

Filius dico primogenitus omnis creature, id est ante omnem creaturam genitus ex Patre; ipse solus genitus, cetera creata non modo illius genita; nec ipse creatus, et in his uerbis habemus eum ceternum Patri. uere genitus est ante omnem creaturam, quia uniuersa sunt condita in ipso, id est per ipsum, iuxta illud: »Omnia in sapientia fecisti ,« hoc est in Filio. Uniuersa dico, quia uisibilia et inuisibilia in celis, ut angeli, sol et luna, et uisibilia et inuisibilia in terra, ut spiritus animalium,  et omnia terre corpora. In celis bene dico, quia siue throni, siue dominationes, siue principatus, siue potestates, omnia creata sunt per ipsum, et ita per ipsum quod creata contineantur in ipso, id est intra amplitudinem eius; ipse enim in omnibus et iam extra. Et ipse est ante omnes dignitate secundum utramque naturam, et omnia creata constant in ipso, id est existere habent per ipsum. Sicut enim esse non poterant, nisi per ipsum, sic nec creata consistere, nisi per ipsum, et ipse Christus est caput, id est principium et regimen Ecclesie. Quod ita ait: Caput corporis Ecclesie, quia sicut corpus hominis omnes sensus habet in capite, sic Ecclesia omnes uires suas habet in Christo, capite, principio suo et rectore. Opponeret ille: Quare dicis  Christum caput Ecclesie, cum Abel et multi iusti fuerint prius illo, tempore? Hoc ita remouet: uere caput Ecclesie, quia, qui est principium Ecclesie. Licet enim multi sancti carnem Christi precessissent tempore, nunquam tamen saluarentur, nisi per fidem membra essent capitis Christi. Potuit itaque caput esse Ecclesie, quia primogenitus est ex mortuis. Primus enim omnium surrexit ex mortuis. Et primogenitus, quia ipse habet omnem hereditatem Patris. Et quicunque inde aliquid habet, oportet ut ab illo habeat. Sicut primogenitus filius habet omnem hereditatem patris, et nemo quidquam nisi ab eo. Nec primogenitus repudiandus, ut Esau; sed ita primogenitus ut ipse sit tenens primatum in omnibus creaturis. Princeps enim constitutus est omnium,  ideo primatum tenens, quia complacuit Deo Patri habitare in ipso Filio plenitudinem omnium bonorum, sicut Ioannes ait: »De plenitudine eius omnes accepimus . Et placuit Deo per eum Filium reconciliare sibi omnia, tam gentiles quam Iudeos.

Omnia tamen dico manentia in ipso. Qui enim in ipso non manserit, expers erit reconciliationis. Placuit reconciliare pacificans mundum sibi, uel Iudeos et gentiles inter se per sanguinem non fusum aliquo genere honeste mortis; sed per sanguinem crucis eius; quod genus mortis contemptibilissimum 276 erat. Pacificans dico Deo, siue que in celis sunt, id est sanctos quorum anime iam regnant in celis, siue que in terris sunt, id est eos qui adhuc peregrinantur in terra. uel ita: Siue que in celis  sunt, id est angelos, siue que in terris sunt, id est homines. Ante Christum inter angelos et homines dissidium erat: sed iustificatus homo, mox pacem habuit cum angelo. Nunc tandem descendit ad illud quod intendebat ex premissis, dicens: Nos Iudeos pacificauit, et uos gentiles similiter reconciliauit. uos dico, cum, id est quamuis, essetis aliquando, id est tempore infidelitatis, alienati a Deo per ignorantiam: et essetis inimici, id est inimicaremini Deo, sensu, id est ex uoluntate. Inimici etiam in operibus malis. uel, quamuis essetis inimici sensu, tamen reconciliauit uos, nunc autem reconciliauit in corpore, nondum immortali, sed corpore carnis eius, id est adhuc mortalis. Et si in corpore mortali hoc fecit, quid faciet in immortali? Longe amplius. Reconciliauit  in corpore per mortem; ut enim uos reconciliaret, pati uoluit mortem, id est ut exhibeat uos sanctos positione uirtutum, et immaculatos, remotione malorum, et irreprehensibiles coram ipso Deo. Quod nec subtilitas eius  inueniat in eis quid reprehendat. Ita tamen dico exhibeat, si uos permanetis fundati et firmi in fide. Et si permanetis stabiles quantum ex uobis est. Et immobiles si immineat persecutor a spe, id est a sperata re. Spe dico Euangelii, id est quam speratam beatitudinem promittit Euangelium; quod Euangelium audistis a discipulis nostris. Nec debetis illud refellere, quia sic accipiunt omnes iusti. Et hoc ita ait: Quod Euangelium predicatum est uniuerse creature,  et permanet sic in uniuersa creatura. Creaturam uocat iustos per excellentiam, quia licet omnes sint creature Dei, iusti tamen priuilegio quodam creature dicuntur in quibus prior generatio que fuit in delicto carnis per baptismum deleta est, et nouitas fidei generauit eos nouos filios in Christo. Unde sic ait: In uniuersa creatura, id est in omnibus iustis in fide Christi noua creatura factis. Uniuersa dico, non unius regionis, sed quecunque sub celo est. uel ita: Creatura que sub celo est, id est que adhuc peregrinatur in mundo, post modicum, merito fidei transferenda super celos. Et in hoc uerbo satis commendat fidem illis.

Modo ponit auctoritatem suam, que necessaria erat illis ad confirmationem dicens: Cuius Euangelii  ego Paulus  factus sum a Deo, non utique dator, sed minister; qui etiam ut magnificem Euangelium, nunc patior positus in uinculis, et in passionibus illis gaudeo pro uobis instruendis. Si enim uiderent Paulum refugientem pro fide pati, uituperarent fidem ex ipso Paulo qui ostenderet in se non esse patiendum pro ea. Gaudeo, inquam, et gaudens adimpleo ea passionum Christi que adhuc desunt, et implenda mihi restant. Passiones suas dicit esse Christi, et quia Christus sic eum pati instituit, et quia patitur pro nomine Christi. Adimplere se dicit, quia ad mortem uadit, in qua est consummatio passionum. uel ita: Adimpleo ea passionum Christi, que adhuc desunt. Christus multas passiones habuit, patiendo opprobria,  uexationes, et flagella, ad ultimum, mortem. Sic Paulus opprobria, uerbera, multas afflictiones passus erat, et ad mortem festinabat, ut sicut Christus pro eo, sic ipse moreretur pro Christo. Adimpleo passiones Christi: non in damno rei, non in opprobriis solum, sed in carne mea. Ipsam enim carnem exhibeo ad penam, et hoc pro corpore eius, scilicet Christi multiplicando. Non corpore quod receptum est super celos, sed pro corpore quod est Ecclesia. Potuisset dixisse simpliciter pro Ecclesia; sed ubi ait: Pro corpore eius quod est Ecclesia, plurimum commendauit fidem, que facit hominem membrum huius corporis, cuius caput est Christus. Cuius iterum Ecclesie ego factus sum minister secundum dispensationem, quia scio dispensare  unicuique pro modo suo; huic maiorem, illi 277 minorem gratiam. Dispensationem dico Dei, id est quia uel Deum ipsum dispenso, uel quia Deus me dispensatorem instituit, secundum dispensationem que data est mihi in uos. uidetur hoc superfluere, que data est mihi in uos, quia dixerat, secundum dispensationem; sed quibusdam tradita est dispensatio, qui tamen preuenti martyrio, non habuerunt tempus dispensandi; sed Paulus et officium dispensationis accepit, et data est ei facultas dispensandi.

Licet ad illos non fuerit, dicit tamen sibi datam esse dispensationem in eos, quia de apostolatu eius sunt, et per discipulos eius edocti. Data est mihi  ideo, ut impleam uerbum Dei, quod et locutus ab eterno, et in tempore uaticinatus est per prophetas suos. Magne auctoritatis apud Deum Paulus se asserit, cum dicat per se compleri quod tot ante tempora predictum fuit, et donec ad ipsum inexpletum remansit, scilicet saluationem gentium. uerbum Dei dico, id est mysterium quod absconditum fuit a prioribus seculis, et ita a seculis quod etiam a generationibus, id est quod quicunque in priori genitura erat, hoc secretum ignoraret. Licet pauci tunc cognouissent, et hi iustificati per fidem uenturi ut Abraham. Olim fuit absconditum, sed nunc in diebus gratie, manifestatum est sanctis eius, scilicet Christi, nec omnibus, sed illis quibus Deus uoluit. Ut ibi apparuit, quando discipuli reprehenderunt.  Petrum, quia recepisset gentilem Cornelium, nondum plene cognoscentes mysterium Dei de salute gentium; quibus Deus uoluit notas facere diuitias glorie. Diuitias ideo, quia infinita sunt dona Dei; Glorie, quia gloria est in omnibus illis. Diuitias dico sacramenti huius, cuius minister factus sum. Sacramenti dico in gentibus; salus enim gentium fere omnibus occulta erat, sed de salute Iudeorum non dicitur mysterium, quia illis aperte Christus promissus erat in lege, cum in gentibus non esset Deus, quod sacramentum est Christus, qui in lege sub mysterio fuit promissus. Christus dico spes glorie in uobis, id est in quo uobis sperare licet omnem gloriam et remissionem peccatorum, et iustitiam uite, et futuram gloriam. Quem talem scilicet spem  totius glorie  nos annuntiamus, omni fiducia corripientes omnem hominem et docentes, corripientes errantem a ueritate, uel fidei contradicentem. Docentes et eum qui nichil scit, uel adhuc simpliciter sapit, corripientes et docentes in omni sapientia, id est tam de corporeis rebus quam de spiritalibus, ideo, ut exhibeamus non Iudeum tantum, sed omnem hominem, nec gentilem minus, Iudeum perfectius; sed omnem hominem eque perfectum in Christo Iesu, qui solus ad perfectionem sufficit. In quo, id est in qua re, ut omnem hominem perfectum exhibeam, non solum corripio et doceo, sed etiam laboro, certando. Laborat ieiunando, uigilando, et per huiusmodi certat contra persecutores sustinendo, contra  pseudo fidem confirmando. Laboro et certo agens secundum operationem eius quam operatur in me in uirtute miraculorum, id est, sic Deus cooperatur mihi in labore et certamine, sicut in operatione miraculorum, in quo etiam infideles uirtutem Dei confitentur in me esse.



CAPUT II.

»uolo enim uos scire qualem sollicitudinem habeam pro uobis, et pro his qui sunt Laodicie, et quicunque non uiderunt faciem meam in carne, ut consolentur corda ipsorum, instructi in caritate, et in omnes diuitias plenitudinis intellectus in agnitione mysterii Dei Patris et Christi Iesu, in quo sunt omnes thesauri sapientie et scientie absconditi. Hoc autem dico, ut nemo uos decipiat  in sublimitate sermonum. Nam et si corpore absens sum , sed spiritu uobiscum sum, gaudens et uidens ordinem uestrum, et firmamentum eius que in Christo est fidei uestre. Sicut ergo accepistis Iesum Christum Dominum nostrum, in ipso ambulate, radicati et superedificati in fide, sicut et didicistis, abundantes 278 in illo in gratiarum actione. uidete ne quis uos decipiat per philosophiam et inanem fallaciam, secundum traditionem hominum, secundum elementa mundi, et non secundum Christum, quia in ipso inhabitat omnis plenitudo diuinitatis corporaliter, et estis in illo repleti, qui est caput omnis principatus et potestatis. In quo et circumcisi estis, circumcisione non manufacta in exspoliatione  corporis carnis, sed in circumcisione Iesu Christi, consepulti ei in baptismo, in quo et resurrexistis per fidem operationis Dei, qui suscitauit illum a mortuis. Et uos cum mortui essetis in delictis et preputio carnis uestre, conuiuificauit cum illo, donans uobis omnia delicta, delens quod aduersus nos erat chirographum decreti, quod erat contrarium nobis, et ipsum tulit de medio, affigens illud cruci, et exspolians principatus et potestates, traduxit confidenter palam, triumphans illos in seipso. Nemo ergo uos iudicet in cibo, aut in potu, aut in parte diei festi, aut neomenie, aut Sabbatorum, que sunt umbra futurorum; corpus autem Christi. Nemo uos seducat uolens in humilitate et religione angelorum,  que non uidit ambulans frustra inflatus sensu carnis sue, et non tenens caput, ex quo totum corpus per nexus et coniunctiones subministratum et constructum, crescit in augmentum Dei. Si ergo mortui estis cum Christo ab elementis huius mundi, quid adhuc tanquam uiuentes mundo discernitis? Ne tetigeritis, neque gustaueritis, neque contractaueritis; que sunt omnia in interitu, ipso usu, secundum precepta et doctrinas hominum, que sunt rationem quidem habentia sapientie, in superstitione et humilitate. et non ad pascendum corpori, non in honore aliquo ad saturitatem carnis.«



EXPOSITIO.

 Ideo laboro et certo, quia sollicitudinem habeo pro uobis, et hanc uolo uos scire qualem, id est quam infinitam, sollicitudinem habeam pro uobis confirmandis, et pro his qui sunt Laodicie. Quos contra eamdem rem armauit per Epistolam illis missam. Sollicitus etiam sum pro his affinibus uestris, quicunque non uiderunt faciem meam in carne. Fama enim uiderunt me, ideo sollicitudinem habeo, ut ipsi consolentur corda ipsorum, id est sua. Ipsi dico instructi per me in caritate, id est in dilectione Dei, ut memores Christum pro sola dilectione passum esse pro eis, accensi dilectione eius patiendo festinent occurrere illi. Instructi dico in caritate, et instructi in agnitione mysterii Dei, ut cognoscant aliqua mysteria  Dei. uel quomodo Trinitas  in Unitate sit, et e conuerso, uel aliquid huiusmodi. Si quis enim cognouerit quodlibet mysterium Dei, pro certo per hoc augmentabitur in dilectione eius. Et quia ad inuisibilia humanus sensus penetrare nequit nisi per uisibilia, premittit instructi in caritate et in omnes, id est transeundo per omnes diuitias plenitudinis intellectus: omnes diuitias, ut de omnibus rebus aliquid sciant, licet non perfecte: plenitudinis, ut de singulis plenariam habeant cognitionem. uel plenitudinis, ut de tribus uel quatuor ad plenum omnes diuitias, ut de omnibus plena sit illis cognitio. Et per omnes diuitias plenitudinis intellectus instructi in agnitionem mysterii Dei Patris Christi Iesu. Ut enim perueniamus ad altitudinem cognitionis diuine, primum oportet  nos considerare corporea, que subiacent oculis; dehinc incorporea in nobis, id est animas. Per animas, iterum incorporea in celis, ut angelos, et ab angelis conscendimus ad Deum, intelligentes eum ex puritate creaturarum magis purum, magis spiritalem et incomprehensibilem. In quo Iesu Christo sunt omnes thesauri sapientie et scientie, id est in quo omnis sapientia de spiritalibus, et scientia de corporeis recondita est, sicut in thesauro; ipse enim est thesaurus. De plenitudine omnes sine diminutione ditantur. Thesauri dico absconditi, id est paucis reuelati.

Dicerent illi: Thesauros istos non uidimus, ut in utroque sapientiam et scientiam habeamus. Ad hoc Paulus: Et si in Christo 279 totius boni  thesaurum inuenitis, frustra legem fidei adiungere uultis. In Christo sunt thesauri sapientie et scientie. Hoc autem ideo dico in Christo, scilicet omnes esse thesauros, ut nemo decipiat uos in sublimitate, quia illi pseudo plurimum student in sublimibus uerbis. Sublimitate dico sermonis, quia hec sublimitas in sermone tantum est, non in sententia, sed fideles simplicitatem habent in uerbis, sublimitatem in sententiis. Ideo dico: Nemo uos de futuro decipiat; nam nondum decepti estis. Et si, id est licet enim absens sum a uobis corpore, sed, id est tamen, uobiscum sum presens spiritu. Hanc gratiam multi sanctorum habuerunt, ut Martinus et Nicolaus, quam creditur precipue habuisse Paulus, ut absens sciret per spiritum, quid Ecclesie sue facerent, uel ad  quid se disponerent. Spiritu uobiscum sum gaudens. In hoc uerbo innuit eos nondum lapsos. Gaudens dico de uestra perfectione, et uidens ordinem uestrum, id est quam congruo ordine ad singula uos contemperetis; parum est enim bona agere, si fiant sine ordine, ut ille qui ieiunat incomposita ueste, seu intemperato sermone, in ieiunio suo se iudicat. uidens etiam firmamentum fidei uestre, id est confirmatam fidem uestram que est in Christo, non in lege, et quia confirmati estis in fide, et ego congaudeo ordini uestro. Ergo, sicut accepistis non legem, sed Dominum Iesum Christum, sic ambulate non in lege, sed in ipso. Possent enim Christum accepisse, et in lege ambulare. Ambulate, radicati secundum  fructum pie operationis, et edificati, ut sitis domus Deo ad inhabitandum. Hec bene ad prelatos, in quibus Deus sedens distribuebat gratias suas subditis, per manus prelatorum, edificati hodie et cras superedificati, et sic semper in incremento boni operis. Radicati dico et superedificati in ipso, et confirmati in fide, ut in bono perseueretis. In fide dico non alia, sed sicut uos didicistis . Et confirmati in actione gratiarum, que plurimum ualet ad impetrandum de futuro. Et iustum est ut confirmati gratias agatis, quia iam estis abundantes multis bonis in illo Christo acceptis.

Dico ambulate. Ut autem libere ambuletis, uidete ne quis decipiat uos. Hec dicens, ad illud supra  respicit nemo uos decipiat. Decipiat dico per philosophiam. sicut illi reputant, et quam ego dico inanem fallaciam. Fallacia, quia nulla ueritas ibi, inanis, id est sine utilitate. Sunt enim multa mendacia, ut petarum que sunt inutilia. Philosophiam et inanem fallaciam dico, existentem secundum traditionem hominum, id est humaniter sapientium, scilicet secundum legem; que lex ante Christum quidem fuit traditio Dei. Sed ubi ueritas uenit, et Deus eam cessare uoluit iam non Dei, sed traditio hominum lex fuit. Secundum traditionem hominum et fallaciam dico, exercitatam secundum elementa. Eamdem legem elementa uocat, quia, sicut pueri per elementa prius addiscunt, ut sic transeant ad perfectionem litterarum, sic illa legalia elementa dicta sunt, quia  populus carnalis impotens capere spiritalia instruebatur per carnalia, ut in his assuetus in cultu Dei transiret, postmodum ad seruiendum in spiritualibus. Elementa dico mundi, quia et precepta carnalia erant, et carnales qui accipiebant. Hec philosophia est secundum elementa mundi, et non secundum Christum, quem accepistis et didicistis. uere qui legem tradunt, non sunt secundum Christum, quia in ipso Christo est omnis plenitudo; quod illi non credunt qui extra Christum, scilicet in lege aliquam iustitiam querunt. In ipso Christo habitat omnis plenitudo diuinitatis. Habitat bene ait. Quia sic est diuinitas in Christo ut in eternum permaneat in illo. Plenitudo diuinitatis, id est plenaria et perfecta diuinitas, que nullatenus est imperfecta. Omnis in  Christo, quia omnes gratie quecunque in omnibus fuerunt, in Christo sunt, et abundantior adhuc gratia, quia in eo dicitur humanata diuinitas, quia, sicut anima unitur corpori, sic ipsa diuinitas personaliter unita est homini illi. Diuinitas diuersis modis est ubique. Est enim 280 in omni creatura, secundum quod nec esse habet sine diuinitate, nec permanere. Hoc et alio modo est in sanctis, quia, per gratiam; et hoc utroque modo fuit in Christo, et adhuc abundantius, quia  ad quem modum anima in carne hominis humanatur, sic diuinitas humanata est in Christo. Plenitudo diuinitatis habitat in Christo corporaliter, id est impletiue, non quod diuinitas facta sit corpus, sed  quia umbre precesserant, et in Christo ueritas umbrarum fuit, quia impletio omnium que predicta uel prefigurata erant.

Probat iterum idem. uere tradentes legem non sunt secundum Christum. Nam uos estis repleti omnibus bonis in illo, id est per Christum, quod dicunt non posse fieri sine lege. Qui Christus est caput, id est principium et regimen omnis principatus et potestatis. Per hos duos reliquos ordines accipiamus. In his uerbis ostendit posse Christum omnia replere, quia, si angelos, haud de hominibus dubium est. uult ueritatem omnium que lex precipit in Christo ostendere, dicens: In quo Christo non solum repleti, sed etiam circumcisi estis, circumcisione non manu facta, sicut in lege, in exspoliatione cutis  carnis. Nihil enim aliud fit ibi, nisi quod abscinditur cuticula carnis, sed estis circumcisi in circumcisione Christi, qua uos Christus purificauit. uel ita construamus: Circumcisi estis circumcisione non manufacta. Circumcisione dico facta in exspoliatione corporis; quod corpus erat carnis, id est superabatur a sensualitate. Exuistis enim corpus secundum carnalitatem, ut iam obediat spiritui, circumcisione non manufacta, sed in circumcisione Christi, qua Christus omnia superflua, et dependentia uitia a uobis amputauit; in hac circumcisi et purificati estis. Exspoliamur corpore carnis in baptismo, in quo peccata deponuntur, et liberum arbitrium hominis accepta iustitia confortatur, ut iam, si uelit, bene agere possit. Non solum sumus circumcisi depositione  peccatorum, sed etiam consepulti Christo in baptismo, ubi confortandum est arbitrium nostrum. Consepulti itaque, quia Christus sepultus ad actus ueteris hominis ultra non rediit; sic nos, si uelimus uti ratione, confortati in baptismo non reuertemur ultra ad actum uetustatis peccati. In quo etiam Christo resurrexistis, quantum ad iustificationem anime. Resurrexistis dico per fidem operationis Dei, id est quam fidem Deus operatur in uobis. Resurrectio Christi duplicem resurrectionem operatur in nobis: primam quam iam adepti sumus, secundum animam; alteram quam exspectamus in immortalitate corporis reparata. Et quod futuram corporum resurrectionem habituri simus, probat per resurrectionem Christi, que et causa est et figura nostre  resurrectionis, dicens: Sicut resurrexistis prima resurrectione anime, sic etiam uos conuiuificabit in immortalitate corporum. Sed huius rei probationem premittit, dicens: Qui Deus sicut suscitauit Christum a mortuis, ita et uos, cum, id est quamuis, essetis mortui, ita ut uiribus uestris ad iustitiam nullo modo respirare possetis. Mortui dico in delictis, id est in preuaricatione naturalis legis. Delictum enim dicitur, quando quod debetur, negligitur. Mortui etiam in preputio carnis uestre, id est in originali peccato, quod congrue per preputium significat, in quo sedes est generationis. Hoc autem originale contrahimus, quia in concupiscentia parentum geniti sumus.

 Licet ita essetis mortui, tamen conuiuificauit. Quod futurum est, per preteritum dicit, ostendens se adeo certum de hoc futuro sicut de preterito. Conuiuificauit ponendos cum illo in eadem dignitate loci; posset enim reddita immortalitate conuiuificare, et alibi quam cum Christo ponere. Conuiuificauit, inquam, donans uobis gentibus omnia delicta, et originalia et actualia. Et sic uos ab originali per fidem liberauit; sicut etiam nos Iudeos, qui falso putabamur per circumcisionem inde liberari. Quod ita ait: Delens similiter chirographum decreti, id est legis, in qua Deus quid uellet fieri 281 decreuerat. Quod chirographum erat aduersum nos Iudeos. Chirographum dicitur manuscriptio, quod in duo partitur ut utrinque memoria facte rei teneatur. Huius autem chirographi partem  habebat diabolus, qua Iudeos accusabat apud Deum de transgressione legis; alteram partem habebat Iudeus, quem similiter propria accusabat conscientia. Unde sic ait: Chirographum, id est memoriam peccati, quod de decreto, id est de lege ueniebat, et aduersabatur nobis, illud deleuit; nec solum chirographum, sed etiam ipsum decretum, id est ipsam legem, que erat contraria nobis, quia et magis nos instimulabat diabolus, et maiori ardore in uetitum tendebamus, et peccatum preuaricationis lex adiungebat. Ipsum, inquam, decretum tulit de medio, id est de communitate, ut nec Iudeo relinqueret nec gentili tenendam. Posset enim auferre peccatum legis, et dimittere legem. Ipsum tulit de medio, affigens illud cruci, id est ipsam legem  confixit, ut ultra non teneretur, quando expirans ait: »Consummatum est ;« ostendens finem esse et completionem omnium eorum que in lege precesserant, et ulterius umbram non esse tenendam, postquam ueritas orta est. Affigens dico illud cruci. In cruce enim  finem legi posuit, omnibus consummatis, sicut predicta fuerant.

Opponerent illi: Quomodo dicis nos non posse, nisi per Christum iustificari, cum Abraham et ceteri sancti qui precesserunt, sine eo iustificati sint? Probat Paulus eosdem similiter liberatos per Christum, dicens: Sicut nos contemporaneos sibi liberauit a lege et a peccato legis, sic ipse exspolians principatus et potestates apud inferos. Non ait de  quibus exspoliauit, sed per exspolians significat Christum spolia sua ab inferis reuexisse. Exspolians, inquam, traduxit, ceu uictor predam per medios raptores, ipse dico triumphans illos principatus inferorum confidenter, id est non dubius de triumpho. Triumphans dico, in semetipso, non per angelum, uel quemlibet ministrum, sed per seipsum. Quod  palam est angelis et hominibus. Quia Christus donauit omnia delicta. Peccatum legis et legem tulit de medio. uidete ergo nemo uos ulterius inducat in legem. Et ut magis deterreat, ait: Nemo uos iudicet, id est faciat iudicabiles, id est damnabiles. Iudicet dico, si non reductos in tota lege, saltem in aliquo, quia pro minima  traditione damnaremini. Quod ita ait: Nemo uos iudicet in cibo, uel uitato propter immunditiam, uel sumpto propter munditiam, aut in potu, sumpto si militer uel uitato, aut in parte diei festi obseruata. Dies festus quiddam totum apud illos erat, partes habens, neomeniam, sabbatum, exitum de Aegypto, introitum terre repromissionis, etc. Unde subdit aut in parte neomenie, id est innouationis lune, aut in participatione sabbatorum, que Iudei celebrare consueuerunt. Ideo, per aut, unamquamque partem disiungit, ut ostendat uel minimam partem sufficere ad damnationem obseruantis. Si autem copulasset per et, uideretur pro omnibus simul, et non pro uno tantum obseruantem iudicari. Neos noua, mene luna; inde neomenia, innouatio lune;  quam celebrare signum erat innouationis corporis nostri, quam futuram exspectamus in incorruptione. Que neomenia et sabbatum iam non debent celebrari, quia sunt umbra futurorum, id est prefigurantia futuram ueritatem, sicut umbra uisa prope corpus esse designat. Futurorum ait, secundum tempus legis, quando presens erat umbra, futura ueritas. Hec sunt umbra futurorum. Sed Christus est corpus, id est ueritas et impletio omnium horum; uel corpus est Christus, id est impletio pertinet ad Christum; ipsius enim est implere que figurata fuerant.

Quia dixerat: Nemo uos iudicet, subdit modos illos in quibus timendum erat ne seductos illos condemnarent dicens: Ut autem non iudicemini, uidete:  Nemo uos seducat 282 in humilitate sermonis, id est occultorum foris ostensa, et in religione habitus barbarum uel ieiuniorum simulata humilitate et religione dico angelorum; non enim magis humiles aut religiosos se exhiberent angeli Dei, apparentes hominibus, quam isti pseudo ad oculum. uel, angelorum, id est uerorum predicatorum, qui nuntii Dei sunt ad populum, quorum auctoritatem isti pseudo simulatorie sibi usurpant. Nemo, inquam, uel hoc uel illo modo seducat uos, uolens, id est amans, et facere in se et uobis persuadere ea, que non uidit, id est que nunquam intellexit, quia figuras uidet et ueritatem nescit. Ille dico ambulans et in sacramentis Ecclesie que recepit et hoc frustra. Nihil enim illi proderit baptismus qui detrahit  fidei. Qui licet humilitatem foris ostendat, inflatus tamen est intus sensu, quia gloriatur subtiliter se sentire, quod simplicitas aliorum capere non sufficiat; et hic morbus elationis maxime regnat in hereticis. Sensu dico carnis sue; hic enim secundum sensus carnis iudicat de singulis, non aliter intelligens quam subministrant ei oculi et aures carnis; in quo non differunt a mutis animalibus, que etiam sensum habent de rebus secundum quod uident et audiunt. Inflatus utique et non tenens caput, id est non concordans capiti suo Christo. Ille non tenet caput Christum qui aliunde quam a capite, unde uigeat, requirit, et sicut membrum non est capitis, si aliunde uigorem capit, quod fieri nequit;  sic qui fidei unitatem relinquit, Christo non ualet coniungi.

Ex quo capite totum corpus Ecclesie constructum per coniunctiones fidei et ceterarum uirtutum, et subministratum quod alteri subministretur ab altero per nexus, id est per caritatem, que clauus est et neruus connectens membrum membro. Sicut enim in humano corpore membra prius constructa, id est simul congregata, si non coniungerentur, id est unumquodque loco suo aptaretur, sine neruis adhuc alterum membrum non sequeretur alterum; et ideo oportet ut coniuncta membra neruis connectantur, et tunc tandem alterum alteri subministrat; sic in corpore Ecclesie nos diuersa membra in unum construimur, et congregata secundum discretionem  uirtutum, coniungimur per fidem, etc. Sed quia nondum alterum colligatum est alteri, necessaria est dilectio, quo clauo connexa membrorum diuersitas sibi inuicem coherendo subseruiat. Corpus, inquam, sic constructum et subministratum crescit et numero membrorum, et incremento uirtutum, donec ueniat in augmentum Dei, id est usquequo augeatur in mensuram quam Deus proposuit, id est donec impleatur numerus fratrum, ultimo iusto apposito. Nunc aliquantulum aspere inuehitur in quosdam eorum qui iam incipiebant, et si non operari, saltem animo consentire et discernere dicentes: Quare melius sequeremur illos quam istos? et huiusmodi. Unde sic ait: Quia per Christum tota Ecclesia crescit in augmentum Dei, quare igitur discernitis  quasi dubii cui adherere debeatis, Christo an legi? Sed premittit quare non debeant discernere, dicens: Si uos estis mortui cum Christo, quia mors Christi operata est in uobis mortem peccati; mortui dico ab elementis, quia prius elementa, solem, lunam, et cetera colebatis, quod idem facitis, si legem accepta gratia tenetis; elementa dico huius mundi, quia et mundani qui colunt, et mundana sunt que coluntur: si, inquam, mortui estis ab elementis, quod nec respirare ad horum culturam debetis, quid, id est quare, adhuc tanquam uiuentes in mundo, id est carnaliter sicut prius in cultura mundi discernitis, dicentes ne tetigeritis cadauer? uel huiusmodi, quidquid lex prohibet ne tangatur. Neque gustaueritis porcum? uel aliquid huiusmodi.  Neque contrectaueritis que scilicet tangere non licet? ut sunt pudenda contrectare, que omnia sunt in interitum, id est operantur damnationem. Non tamen semel facta, sed ipso usu, id est, si quis negligens traditiones legis, hec in usu 283 habuerit.

Quod dico ea esse in interitum, hoc non secundum me, sed secundum precepta et doctrinas hominum, id est humaniter sapientium dico. Precepta uocat, quod solo imperio auctoritatis sue compellebant hoc facere. Doctrinas, quando aliquas rationes ad probandum quod suadebant uidebantur adducere. Hec sunt precepta hominum, que etiam sunt habentia, id est uidentur habere, rationem quidem sapientie, a qua longe discreta sunt. Rationem dico  habentia in superstitione. Superstitio dicitur, uere religioni superaddita falsa religio. Hi autem qui accepte fidei legem superaddebant, merito superstitiosi dicuntur. In superstitione dico et humilitate foris simulata, uidentur rationem habere. Que etiam sunt secundum uerba eorum ad non parcendum corpori. Dicunt enim nos non tenere legem, ut liberius indulgeamus nobis in his que iucunda sunt corpori, se autem more legis Dei nolle parcere corpori. Que etiam non sunt illis in honore aliquo. Dicunt enim se ideo secundum legem humiliari quia non querunt honorari a populo sicut nos; que etiam non sunt illis ad saturitatem carnis. Dicunt enim se, ut legem obseruent, uelle macerare carnem, et nos destruere legem ut de omnibus liceat ingurgitare uentrem.  uel aliter, ut non ad parcendum corpori, etc. serio dicantur a Paulo, sic: Que dicunt rationem uidentur habere, sed utique non habent. Que etiam sunt ad non parcendum corpori, et stultum est ut in quo damnant animam, corpori saltem non parcant. Que etiam non sunt in honore aliquo. Dum enim fidei Christi legem quasi necessariam apponunt, in hoc dehonorant Deum. Dauid etiam et alios sanctos qui in lege nullam dixerunt esse iustitiam, inhonorant, dum legem apponentes fidei, contradicunt eorum testimoniis. Que etiam non sunt ad saturitatem carnis. Extreme autem est amentie, ut damnemus animam, carnem affligere.



CAPUT III.

»Igitur si conresurrexistis cum Christo, que sursum  sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum autem Christus apparuerit, uita uestra, tunc et uos apparebitis cum ipso in gloria. Mortificate ergo membra uestra, que sunt super terram. Fornicationem, immunditiam, libidinem, concupiscentiam malam, et auaritiam  que est simulacrorum [idolorum] seruitus; propter que uenit ira Dei super filios diffidentie [incredulitatis] in quibus et uos ambulastis aliquando, cum uiueretis in illis. Nunc autem deponite et uos omnia, iram, indignationem, malitiam, blasphemiam, turpem sermonem de ore uestro. Nolite mentiri  inuicem, exspoliantes uos ueterem hominem cum actibus suis, et induentes nouum  eum qui renouatur in agnitionem Dei secundum imaginem eius, qui creauit eum ubi non est gentilis et Iudeus, circumcisio et preputium [masculus et femina], barbarus et Scytha, seruus et liber, sed omnia et in omnibus Christus. Induite uos ergo sicut electi Dei , sancti, et dilecti uiscera misericordie, benignitatem, humilitatem, modestiam, patientiam, supportantes inuicem et donantes uobismetipsis; si quis aduersus aliquem habet querelam, sicut et Dominus donauit uobis, ita et uos. Super omnia autem hec, caritatem [al. add. continuam] habete, quod est  uinculum perfectionis. Et pax Christi exsultet in cordibus uestris; in qua et uocati estis in uno corpore, et grati estote. uerbum Christi habitet in uobis abundanter, in omni sapientia docentes et commonentes uosmetipsos, in psalmis et hymnis et canticis spiritualibus, in gratia cantantes in cordibus uestris Deo. Omne quodcunque facitis in uerbo aut in opere, omnia in nomine Domini nostri Iesu Christi, gratias agentes Deo et Patri per ipsum . Mulieres, subdite estote uiris, sicut oportet, in Domino . uiri, diligite uxores uestras, et nolite amari esse ad illas. 284 Filii, obedite parentibus per omnia; hoc enim placitum est in Domino. Patres, nolite ad indignationem (iracundiam]  prouocare filios uestros, ut non pusillo [pusillanimes] animo fiant . Serui, obedite per omnia dominis carnalibus, non ad oculum seruientes, quasi hominibus placentes, sed in simplicitate cordis timentes Dominum . Quodcunque facitis, ex animo operamini sicut Domino, et non hominibus, scientes quod a Domino accipietis retributionem hereditatis. Domino Christo seruite. Qui enim iniuriam facit, recipiet id quod inique gessit . Et non est personarum acceptio apud Deum .«



EXPOSITIO.

Et quia mortui cum Christo, iam ultra non uiuitis mundo. Igitur querite que sursum sunt, id est celorum  iucunditatem, et omnem iustitiam, ad id quod sursum est ducentem. De sursum dicitur quidquid de mundo non est. Querite dico, si consurrexistis cum Christo, id est quia resurrectionem anime per Christum adepti estis, que sursum sunt, et potestis et querere debetis. Sursum dico, scilicet ubi Christus in dextera Dei sedens, id est in equalitate Patris quiescens et iudicans. Christus autem, in dextera Patris sedens, causa, signum et certitudo est nos cum Christo surrecturos. Nec solum querite, sed sapite, id est dulcedinem prelibate eorum que sursum sunt. Sapite, inquam, que sursum sunt, et non ea que sunt super terram. Non debetis sapere que sunt super terram; uos enim mortui estis terrenis.  Debetis sapere que sursum sunt. Nam uita uestra est in Deo, et in tanta dignitate quod cum Christo. uita dico abscondita, id est non omnibus, sed paucis reuelata. In hoc uerbo multi errauerunt, dicentes stultum esse hominem pro eo laborare quod homini reuelatum non sit. Nunc illa uita uestra est abscondita; sed cum apparuerit Christus, ueniens ad iudicium, Christus, dico, uita uestra, in cuius eternitate uobis paratur eternitas, tunc, apparente Christo, uos etiam apparebitis cum ipso ponendi in gloria. Lege satis improbata et fide sufficienter commendata, sicut in Epistola ad Ephesios, subiungit moralem instructionem, prius docens in publico Ecclesiam, deinde sexus, etates, et conditiones, dicens: Quia uita uestra in Deo est, apparituri estis  cum Christo in gloria, ergo mortificate membra que uestra sunt super terram, id est in terrenis herentia. Hec membra uocat peccata, que membra sunt corporis peccati, sicut in sequentibus innuit. Membra mortificate uestra, scilicet fornicationem, ut est habere rem cum uxore proximi. Aliud membrum immunditiam et libidinem, id est libidinosam uoluntatem, et concupiscentiam. Et quia de bonis concupiscentia dicitur, addidit malam, ut est concupiscere rem alienam. Mortificate etiam in uobis auaritiam, que est illicita congregando et retentando, que auaritia est seruitus idolorum. Qui enim Deum postponit ut pecuniam augere possit, spreto Deo, pecuniam colit. Propter que supradicta uenit ira, id est uindicta Dei etiam super filios incredulitatis. Quod si  hi qui fidem non acceperant, damnati sunt pro huiusmodi, quid putatis de uobis qui fidem accipiendo, hec omnia abdicastis? In quibus membris corporis peccati, uos etiam sicut alii increduli ambulastis aliquando, cum uiueretis in illis, scilicet tempore infidelitatis.

Olim ambulastis in illis. Sed nunc, iam fideles facti, deponite uos, et predicta, et omnia que sequuntur, scilicet iram, id est subitam commotionem animi, indignationem, id est ne de aliqua prosperitate inferioribus uobis indignemini. Deponite etiam malitiam et animi et corporis, et blasphemiam in Deum et proximum. Deponite etiam omnem turpem sermonem de ore uestro. Et nolite mentiri inuicem, ut alter alterum decipiat. Utique breuiter  omnia huiusmodi interdicam, sitis exspoliantes uos ueterem hominem, id est habitum peccatorum 285 cum actibus suis. Quidam enim habitum deponunt peccati, qui quandoque cogente fragilitate in actum peccati labuntur. Non tamen resumentes habitum peccati, licet actum, quia post casum festinant ad penitentiam. Exspoliantes uos ueterem hominem, et induentes nouum, id est habitum uirtutum, eum scilicet qui renouatur quotidie crescens in nouitate iustitie. Renouatur dico, tendens in agnitionem Dei, quia semper crescit in cognitione deitatis quantum in uirtutibus ascendit. Renouatur, inquam, secundum imaginem, id est puritatem eius qui creauit eum pro modo suo ei se conformando, ubi, id est in quo nouo  homine non est masculus et femina, id est nemo recipitur uel abiicitur propter sexum. Ubi etiam non est gentilis uel Iudeus, id est nil nocet esse gentilem, nil prodest fuisse Iudeum; gentilis et Iudeus dico generatione. Et quia quidam de Iudeis in gentilitatem, et quidam de gentibus transierunt in circumcisionem, ideo addit ubi non est circumcisio et preputium, quia non plus prodest fuisse circumcisum quam esse preputiatum. Ubi item non est Barbarus et Scytha, qui barbarior est barbaris. Ubi non est seruus et liber; sic enim in corpore uirtutum, seruus suscipitur ut dominus. Substantie enim nec nocent, nec prosunt in nouo homine, quia omnis substantia creatura bona Dei est, sed qualitates, ut iustitia, uel iniustitia, que a nobis superadduntur,  he uel prosunt uel impediunt. Gentilis et Iudeus ibi non sunt, sed Christus, id est uirtus ueniens ex Christo, est omnia, id est omnis perfectio. Et ita quod in omnibus, id est in singulis, sit omnia.

Et quando quidem nouus homo induendus est, ergo induite uos membra noui hominis. Induite dicit et secundum decorem, quia nuditate peccati deturpati eramus et secundum depulsionem frigoris iniquitatis, Induite, inquam, uos, sicut electi Dei, id est, quos Deus ab eterno et in tempore per ministros ad fidem uocando elegit. Electi dico et sancti, id est positione uirtutum in bono sanciti, et in utroque, id est in electione et sanctificatione dilecti induite uos misericordiam. Et ad maiorem incitationem expressius ait: uiscera misericordie, ut in ipsis uisceribus  redundet pia affectio. Induite uos etiam cum misericordia animi hoc membrum noui hominis, scilicet benignitatem largiendi, et humilitatem in uerbo et incessu, et modestiam, id est temperantiam in omnibus, et patientiam, si aduersa incumbunt. Supportantes uos inuicem, id est alternis orationibus et ieiuniis alter alterius onera portando. Et si quis uestrum habet querelam, id est iustam repetitionem cuiuslibet rei, aduersus aliquem fratrem, donantes uobismetipsis inuicem, nec ut pretium relaxetis, et minus solito diligatis, sed sicut Dominus donauit uobis, debitum dimittendo, et dilectionem superaddendo, ita et uos condonate uobis inuicem. Patientiam, etc., induite; super hec autem omnia, id est superiorem et digniorem his omnibus, habete caritatem.  uel ita: Super hec, id est magis laborate ad habendam caritatem quam ad premissa. Quod, scilicet, habere caritatem est uinculum, id est colligamentum perfectionis, id est ceterarum uirtutum que perfectum faciunt. Omnes enim uirtutes congregate sine caritate, sunt quasi puluis dissolutus, qui facile ad impulsionem uenti  dispergitur. Sic enim uirtutes sine cemento caritatis congregate facile cedunt cuilibet tentationi. Et ut in caritate perfecti sitis, pax, id est exterior concordia, pax dico Christi, id est quam Christus in mundo habuit, et habendam docuit, sit in uobis, ita quod in cordibus uestris, non coactione, sed ex uoluntate pacem habeatis ad omnes, et ita sit in cordibus quod ibi exsultet, id est de quotidiano gaudeat  incremento. In qua, id est ad quam, pacem habendam uocati estis a Deo in uno corpore, id est non tantum ut ad unitatem corporis ueniatis, sed ut in illa unitate permaneatis. Pax sit in cordibus uestris. Et uos estote grati, id est gratias 286 semper agentes Deo de collatis uobis beneficiis. Grati dico, docentes et commonentes uosmetipsos.

Sed in quo docere et commonere se debeant premittit, dicens: Ut possitis uos docere et commonere, uerbum, id est doctrina, Christi, id est uel de Christo, uel quam Christus docuit, habitet continue in uobis. Et ita quod abundanter, id est abundantiam habeatis in omni sapientia, id est in omni genere intellectus historici, moralis et allegorici, docentes uosmetipsos, studendo in Scripturis, et bene  docti commonentes alter alterum. Plurimum enim ualet exhortatio, etiam in rebus quas bene scimus. Docentes et commonentes dico in psalmis, in quibus bona moralitas continetur; et in hymnis, in quibus laus Dei, uel sanctorum ad gloriam Dei refertur; et in canticis spiritualibus, id est de spiritualium bonorum gaudio agentibus. Nec solum docentes et commonentes, sed etiam cantantes Deo, id est ad gloriam Dei, non solum in labiis, sed etiam in cordibus uestris. Cantantes dico in gratia, id est in consideratione gratie Dei, qua peccata condonans uos iustificauit. Ut paucis absoluam quid uobis faciendum sit: Omne quodcunque facitis in uerbo, aut in opere, hec et omnia seu in habitu, seu in cogitatione, facite  in nomine, id est ad honorem, Domini nostri Iesu Christi. uel aliter: Omne quodcunque facitis in uerbo, aut in opere, ita quod sit omne, id est perfectum, non pro laude hominum factum, facite in nomine Domini nostri Iesu Christi. uos dico, semper agentes gratias Deo et Patri, per ipsum Christum, per quem omnia bona uobis contulit. Actio enim gratiarum plurimum ualet ad impetrandum.

Postquam in communi Ecclesiam admonuit, separatim instruit sexus, etates, conditiones, dicens: Inuicem uos supportate, sed uos, mulieres, amplius quam ceteri estote subdite uiris uestris, sicut oportet. Opportunum enim est mulierem subditam esse uiro. Subdite tamen in Domino, id est secundum Dominum. Si enim uolunt uos supponere adulteris, in  hoc nolite subdi. uos autem, uiri, diligite uxores uestras, et nolite amari esse ad illas. Nimia enim austeritas quandoque peccatum generat. Et uos, filii, obedite parentibus per omnia, ita tamen quod in Domino, non in cultura idoli uel homicidio. Obedire dico, quia hoc, scilicet obedire parenti, placitum est Deo. Et uos, patres, nolite prouocare ad iracundiam filios uestros, ut non fiant pusillo, id est modico, animo, in patiendo, et percussi a uobis, repercutiant uos. Et uos, serui, obedite per omnia dominis, etiam carnalibus, non seruientes illis ad oculum, id est quandiu estis in oculis eorum, quasi per hanc seruitutem placeatis hominibus tantum, sed in simplicitate cordis seruite illis, timentes in hoc Dominum Deum qui pro peccato uestro uel parentum, uos seruos  constituit, ut de filiis Cham legimus . Nec obiiciatis quod domini male retribuunt uobis, scientes quod uos accipietis a Domino Deo retributionem hereditatis, id est hereditatem retributam uobis, quia iugum impositum uobis a Deo patienter sustinuistis. Et cum dicam mulieres subditas esse, uiros diligere, filios obedire, seruos seruire, in omnibus his seruite Domino Christo, ne, propter obsequium hominis, contemnatis Deum. uos, serui, sic operamini, quia quicunque facit iniuriam, siue sit seruus, siue sit dominus, recipiet id quod inique gessit, id est mercedem iniquitatis in futuro. Ideo dico quicunque iniuriam facit, quia apud Deum non est acceptio personarum, ut hic acceptus sit, quia liber; ille proiectus, quia seruus.



CAPUT Iu.


»Domini, quod iustum est et equum seruis prestate, scientes quoniam et uos Dominum habetis in celo. Orationi instate [instantes], uigilantes in ea in gratiarum actione, orantes simul et pro 287 nobis, ut Deus aperiat nobis ostium sermonis, ad loquendum mysterium Christi , ut manifestem illud, ita ut oportet me loqui. In sapientia ambulate  ad eos qui foris sunt, tempus redimentes. Sermo uester semper in gratia sale sit conditus, ut sciatis quomodo oporteat uos unicuique respondere. Que circa me sunt omnia uobis nota faciet Tychicus, carissimus frater et fidelis  minister, et conseruus in Domino, quem misi ad uos ad hoc ipsum ut cognoscat que circa uos sunt, et consoletur corda uestra, cum Onesimo carissimo, et fideli fratre, qui est ex uobis. Omnia que hic aguntur nota faciet uobis. Salutat uos Aristarchus concaptiuus meus, et Marcus consobrinus Barnabe, de quo accepistis mandata. Si uenerit ad uos, excipite illum. Et iehsu, qui dicitur Iustus, qui sunt ex circumcisione. Hi soli sunt adiutores mei in regno Dei, qui mihi fuerunt solatio. Salutat uos Epaphras, qui ex uobis est, seruus Iesu Christi, semper sollicitus pro uobis in orationibus, ut stetis perfecti et pleni in omni uoluntate Dei. Testimonium enim illi perhibeo, quod habet multum laborem pro uobis, et pro his  qui sunt Laodicie, et qui Hierapoli. Salutat uos Lucas , medicus carissimus, et Demas. Salutate fratres qui sunt Laodicie et Nympham, et que in domo eius est ecclesiam. Et cum lecta fuerit apud uos Epistola hec, facite ut et in Laodicensium Ecclesia legatur. Et dicite Archippo: uide ministerium quod accepisti in Domino, ut illud impleas. Salutatio mea manu Pauli. Memores estote uinculorum meorum. Gratia Domini nostri Iesu Christi uobiscum. Amen.«



EXPOSITIO.

Serui, obedite dominis, et uos, domini, prestate seruis quod iustum est, et secundum quod merentur, et quod est equum, id est ut pensetis eos eque homines esse sicut uos, scientes quoniam serui et  uos domini habetis eumdem Dominum in celo. Admonitis his personis, iterum ad publicam instructionem Ecclesie reuertitur, dicens: uos, serui et domini, sic uicissim agite: Uniuersa autem ecclesia, instate orationi uigilantes, uel nocturnis uigiliis, uel studiosi in ea uigilantes semper in actione gratiarum, orantes, simul etiam pro nobis, quando oratis pro uobis. uel simul, id est tota ecclesia pro me communem orationem faciat, ut Deus aperiat nobis ostium sermonis, id est labia per que egreditur sermo. Aperiat dico ad loquendum mysterium Christi, id est salutem gentium, que usque ad Christum sub mysterio latuit. Aperiret Deus sibi os, si sermo eius auditoribus fuerit gratiosus. Quia propter  compositiones uerborum, propter subtilitates sententiarum, nunquam os erit apertum, nisi Spiritus operetur in cordibus auditorum, propter quod, id est quia, loquor mysterium Christi, post multas afflictiones, etiam nunc uinctus sum ad loquendum, ita ut ego manifestem illud mysterium, ita sicut oportet me loqui pro loco, tempore ac capacitate auditorum. Et sicut ego loquor uerbum Christi, ita et uos predicate. Ambulate ad eos qui foris sunt, id est ad infideles. Ambulate dico in sapientia, id est in omni discretione predicando. uos dico redimentes tempus, id est comparantes uobis opportunitatem ambulandi in sapientia. Hoc esset redimere tempus, si uocarent ad cenam, et captarent ibi beneuolentiam, ut sic ad id quod uellent, facilius inducerent.  Ut in sapientia ambuletis, sermo uester semper sit in gratia, id est gratiosus auditoribus, et ex eo, quod sit conditus sale, id est contemperatus sapienti discretione. uel ita: Sermo uester sit conditus sale, ita quod semper sit in gratia, id est in commendatione gratie Dei, et nunquam in lege. Ita conditus sale, ut sciatis quomodo oporteat uos respondere unicuique interroganti, pro simplicitate eius uel prudentia. Sic uos de premissis instruo; omnia autem que circa me sunt, et uincula et cetera, nota faciet uobis Tychicus, carissimus frater et fidelis minister. Credite illi quia nichil preter fidem ministrabit, et conseruus in Domino, quia, sicut ego, sic 288 seruit Domino in Euangelio, et patitur pro eo. Quem Tychicum misi ad uos, ad hoc manifestandum, et ad  ipsum, ut cognoscat que circa uos sunt, et ego per eum, et consoletur corda uestra, desolata pro uinculis meis. Nota faciet Tychicus, cum Onesimo carissimo et fideli fratre; audite eum, quia natus est ex uobis. Hi duo facient uobis nota omnia que hic aguntur. Ideo commendauit eos, ut crederent illis, sicut et sibi. Salutat uos Aristarchus concaptiuus meus, qui, sicut ego, pro Euangelio in uinculis captiuatur. Salutat uos etiam Marcus, consobrinus Barnabe. De quo utroque non recipiendo accepistis mandata a me. Sed si uterque modo uenerit ad uos, excipite illum, utrumque reconciliatos mihi. Hic Marcus nolens obedire Paulo in quadam legatione diuisus est ab illo; Barnabas autem, amore carnali nimium ductus, abiit cum Marco . Paulus  uero ne quid extra fidem predicarent segregati ab illo, scripsit Ecclesiis ne audirent eos qui modo correcti, erant cum Paulo; et ideo de eis excipiendis iterum scripsit. Salutat uos etiam iehsu, qui dicitur Iustus, testimonium iustitie habens ab omnibus. Qui Marcus, Barnabas, iehsu, sunt ex circumcisione, et hi soli ex circumcisione sunt adiutores mei, in predicando regno Dei. Qui etiam fuerunt mihi solatio in uinculis. Salutat uos Epaphras, qui est natus ex uobis. Ille dico seruus Christi Iesu, et sollicitus pro uobis in orationibus, semper habitis. Pro uobis, inquam, ut stetis perfecti in eo quod accepistis, non ut aliud accipiatis. Et ut stetis pleni in omni uoluntate, id est plenarie cognoscentes omnem uoluntatem  Dei. uere sollicitus pro uobis; nam ego perhibeo illi testimonium, quod habet multum laborem, uigilando, orando pro uobis, et pro his qui sunt Laodicie, et qui sunt Hierapoli. uicine Ecclesie erant Colossensibus. Salutat uos Lucas, medicus carissimus. Hic fuit euangelista. Et Demas uos salutat. Salutate fratres qui sunt Laodicie. Salutate etiam Nympham illam matronam, et ecclesiam que est in domo eius. Hec solita erat ministrare predicatoribus, et timebat Paulus ne seducta ministraret illis pseudo. Et cum fuerit lecta apud uos hec Epistola, facite ut etiam legatur in Ecclesia Laodicensium, et ut uos legatis eam que est Laodicensium. Et dicite Archippo, episcopo uestro, qui, quia contemptus est a uobis, ab officio cessauit, dicite illi: uide, id est  prouide, age ministerium quod accepisti in Domino, ut impleas illud, quia modo correcti parati sumus obedire tibi. Dignum est enim ut quem contemptus uester deposuit, obedientia uestra restituat. Hic Archippus, iratus quia audierant contra se illos pseudo, dixerat se non amplius episcopaturum eis.  Salutatio scripta mea manu; mea dico non notarii, sed mea Pauli. Premittit quiddam salutationi. Estote memores uinculorum meorum, ut uel mihi ministretis in uinculis. uel, ut exemplo meo pro Christo patiamini. Salutatio hec est: Gratia Domini nostri Iesu Christi uobiscum. Amen.



[IN EPISTOLAM PRIMAM AD THESSALONICENSES.]





ARGUMENTUM IN EPISTOLAM PRIMAM AD THESSALONICENSES.

Thessalonicenses sunt Macedones. Hi in Christo Iesu accepto uerbo ueritatis perstiterunt in fide, etiam in persecutione ciuium suorum. Preterea nec receperunt falsos apostolos, nec ea que a falsis apostolis dicebantur. Hos collaudat Apostolus, scribens eis ab Athenis per Tychicum diaconem, et Onesimum acolythum.



PROLOGUS B. BRUNONIS IN EAMDEM.

 Thessalonicenses sunt in Macedonia. Hi, audito uerbo fidei a Paulo, crediderunt, accepta multa gratia in ipso exordio fidei. Sed Paulo reuerso ab eis, quidam  imitatores Pauli perstiterunt in bono; quidam autem eorum paulatim corrupti sunt, labentes in 289 foueam fornicationis. Ceperunt etiam esse otiosi, laborare nolentes, et curiosi, rumores urbis multo studio perquirentes. Errantes etiam dubitando de resurrectione mortuorum. Quare etiam se supra modum affligebant in morte amicorum, putantes eos non amplius resurrecturos. Cum autem due partes eorum essent, altera directo itinere Pauli incedens; altera, sicut dictum est, a uia ueritatis  aberrans, Paulus ab Athenis Timotheum ad eos direxit. Quo reuerso, ubi Paulus quorumdam fidem, aliorum errorem per Timotheum certus cognouit, scribit illis hanc Epistolam, in qua utramque partem eorum, perfectos scilicet et errantes, habet materiam: bonos de perfectione fidei collaudando, et ad incrementum bonorum, que ceperunt adhortando; errantes a curiositate, otio, fornicatione, et a dubitatione habita de futura resurrectione congruis rationibus retrahendo. In qua re aperta satis est eius intentio, scilicet ut boni de incremento laborent; alii, dimisso errore, bonorum perfectioni fide et opere se conforment.



EPISTOLA I AD THESSALONICENSES.



CAPUT PRIMUM.


»Paulus, et Siluanus et Timotheus, Ecclesie Thessalonicensium, in Deo Patre nostro et Domino Iesu Christo. Gratia uobis et pax. Gratias agimus Deo semper pro omnibus uobis, memoriam uestri facientes in orationibus nostris sine intermissione, memores operis fidei uestre, et laboris, et caritatis et sustinentie spei Domini nostri Iesu Christi, ante Deum et Patrem nostrum, scientes, fratres dilecti a Deo, electionem uestram, quia Euangelium nostrum non fuit ad uos in sermone tantum, sed et in uirtute, et in Spiritu sancto, et in plenitudine multa, sicut scitis quales fuerimus in uobis propter uos. Et uos imitatores nostri facti estis, et Domini, excipientes  uerbum in tribulatione multa cum gaudio Spiritus sancti, ita ut facti sitis forma omnibus credentibus in Macedonia et in Achaia. A uobis enim diffamatus est sermo Domini, non solum in Macedonia et in Achaia, sed in omni loco fides uestra, que est ad Deum, profecta est, ita ut non sit nobis necesse quidquam loqui. Ipsi enim de nobis annuntiant qualem introitum habuerimus ad uos, et quomodo conuersi estis ad  Deum a simulacris seruire Deo uiuo et uero, et exspectare Filium eius de celis  Iesum, qui eripuit nos ab ira uentura.«



EXPOSITIO.

Paulus, etc. Sicut moris eius est, salutationem premittit, dicens: Paulus, et Siluanus, et Timotheus; Syluanum secum in salutatione ponit, quia in conuersione eorum secum collaborauit, auctoritatem habens apud ipsos. Timotheum ideo, quia ex consilio Timothei qui ab eis reuersus fuerat, hanc eis Paulus scribit Epistolam. Ideo etiam Timotheum ponit, ut nouerint nichil eorum que fiunt apud eos latere Paulum. Paulus et Siluanus et Timotheus scribunt Ecclesie Thessalonicensium. Ecclesie dico  existenti in Deo Patre, et Domino Iesu Christo, id est hoc quod est Ecclesia, habet a Deo Patre et Iesu Christo. Perseueret itaque in fide ipsius, a quo iam nomen accepit electionis. Hoc, inquam, scribunt, gratia uobis et pax. In primis partem eorum que fidei integritatem seruauerat, alloquitur; fidem eorum magnificans, et gratias illis in principio fidei concessas, ut per laudem Apostoli, animentur in melius, dicens: Audientes fructum fidei uestre,  agimus gratias Deo, nec raro sed semper, et pro omnibus uestris, qui in eo quod uobis tradidi, perseuerastis. Agimus gratias, facientes memoriam, id est Deum memorem uestri in orationibus nostris, habitis sine intermissione quia et iugis est oratio, et in nullo uos pretermitto. Unde 290 gratias agat, subdit: Gratias agimus memores operis fidei uestre. Cum multa sint opera fidei, hoc precipuum [principium] fides habet confiteri quod credit. Hi autem in conspectu persecutorum non formidabant Christum confiteri. Memores etiam laboris uestri. Hi enim pauperati ab infidelibus, laborabant unde uiuerent. Memores etiam caritatis uestre. Adeo enim proximos diligebant ut illis otiosis fructum laborum suorum communicarent. Memores etiam sustinentie  uestre. Multa enim patiebantur ab infidelibus. Sustinentie dico spei, id est sperate rei. Res enim quam speratis, tantam patientiam operatur in uobis. Spei dico Domini nostri Iesu Christi. Ad Christum enim pertinet impletio huius spei, habite ante Deum et Patrem nostrum. Sic enim confidenter sperabant, ac si iam Deum pre oculis haberent.

Commendata fide et caritate eorum, dicit magis miras gratias Deum contulisse illis in initio fidei quam aliis Ecclesiis. Et hec dicit ad incitationem eorum, facientes memoriam uestri in orationibus nostris, scientes, fratres dilecti a Deo, electionem uestram, id est quos quia dilexit, elegit. Et iterum post electionem amplius dilexit, ideo dilecti preposuit electioni, ut ostenderet bona eorum esse  ex dilectione Dei. Scientes dico electionem uestram, hanc, scilicet, quod Euangelium nostrum non fuit ad uos tantummodo in sermone, ut scilicet sola uerba fierent in uestra conuersione; sed fuit in uirtute miraculorum, et in Spiritu sancto. In ipsa enim acceptione fidei multas gratias habuistis; et ita in uirtute et in Spiritu, ut in multa plenitudine et miraculorum et gratiarum spiritualium. Sic ista, scilicet et uirtutes miraculorum et gratias Spiritus sancti fuisse in uobis scimus, sicut uos scitis hoc uisibile de nobis quales, id est quam uehementer tribulati fuerimus in uobis; et hoc propter uosipsos lucrandos, non propter aliud commodum. Sic fuit ad uos Euangelium nostrum, et uos statim facti estis nostri imitatores, et quia nostri, ideo imitatores Dei,  quem gloriosum est imitari. Imitatores dico in multa tribulatione tolerata, excipientes, id est in excipiendo, uerbum; ut primum enim accepistis uerbum fidei, statim cum fide incepistis pati. Tribulatione dico accepta non inuita, sed cum gaudio Spiritus sancti, quia affluentia gratiarum, que erat in uobis, faciebat uos gaudere in tribulationibus. Fuistis nostri imitatores, ita ut facti sitis forma patientie omnibus credentibus in Macedonia et in Achaia, qui prius uobis crediderunt. uidentes enim uos precedere illos ad coronam, laudabant fidei uestre uelocitatem, accusando suam tarditatem. Illis utique facti estis forma; sermo enim Domini diffamatus est a uobis, id est notificatus exemplo uestro, non solum in Macedonia  et Achaia, sed etiam in omni loco adiacente illis. Nec solum sermo Domini, sed etiam fides uestra plurimum profecta est, que fides est ad Deum, id est gloria mundi spreta, Deum solum desiderat. Ita est profecta ut non sit nobis necesse loqui quidquam de introitu nostro ad uos, uel de conuersione uestra. Ideo non est necesse quidquam loqui, quia ipsi eidem annuntiant de uobis, id est ad gloriam uestre fidei, qualem, id est quam difficilem, introitum habuerimus ad uos. Multa enim passi sumus in ueniendo et apud uos, propter que tamen non spreuistis uerbum ex me. Annuntiant etiam de uobis, id est quam perfecte conuersi estis ad Deum a simulacris. In quibus, simulatio tantum, nulla ueritas. Conuersi dico non tantum credere, sed etiam seruire  Deo uiuo, id est eterno qui uitam eternitatis daturus est uobis. Deo uiuo et uero, id est in quo ueritas, sicut in idolo simulatio. Nec quoquomodo seruire, sed etiam conuersi estis exspectare Filium eius, uenturum de celis ad iudicium. Adeo enim bene agendo securi sunt, ut gaudeant occurrere iudici, non formidantes penam, sed de premio securi. Quem Filium Deus suscitauit ex mortuis factum nobis Iesum, id est Saluatorem, 291 cuius suscitatio nostram operatur resurrectionem; qui Filius eripuit nos ab ira, id est ab ultione, uentura impiis. Eripuit utique in baptismo dimittens peccata.



CAPUT II.

»Nam ipsi scitis, fratres, introitum nostrum ad uos, quia non inanis fuit, sed ante passi multa, et  contumeliis affecti  in Philippis, fiduciam habuimus in Deo nostro, loqui ad uos Euangelium Dei in multa sollicitudine. Exhortatio enim nostra non de errore, neque de immunditia, neque in dolo, sed sicut probati sumus a Deo, ut crederetur nobis Euangelium; ita loquimur, non quasi hominibus placentes, sed Deo, qui probat corda nostra. Neque enim aliquando fuimus in sermone adulationis, sicut scitis; neque in occasione auaritie, Deus testis est; nec querentes ab hominibus gloriam, neque a uobis, neque ab aliis, cum possemus uobis oneri esse, ut Christi apostoli. Sed facti sumus paruuli in medio uestrum, tanquam si nutrix foueat filios suos. Ita desiderantes uos cupide, uolebamus tradere uobis non  solum Euangelium Dei, sed etiam animas nostras, quoniam karissimi nobis facti estis. Memores enim estis, fratres, laboris nostri et fatigationis: nocte et die operantes, ne quem uestrum grauaremus, predicauimus uobis Euangelium Dei. uos testes estis et Deus quam sancte et iuste et sine querela uobis qui credidistis, affuimus, sicut scitis, qualiter unumquemque uestrum  deprecantes uos, et consolantes, testificati sumus, ut ambularetis digne Deo, qui uocauit uos in suum regnum et gloriam. Ideo et nos gratias agimus Deo sine intermissione, quoniam, cum accepissetis a nobis uerbum auditus Dei, accepistis illud, non ut uerbum hominum,  sed, sicut est uere, uerbum Dei, qui operatur in uobis qui credidistis [al. add. in ipsum]. uos enim imitatores facti estis, fratres, Ecclesiarum Dei, que sunt in Iudea, in Christo Iesu, quia eadem passi estis et uos a contribulibus uestris, sicut et ipsi a Iudeis, qui et Dominum occiderunt Iesum et prophetas, et nos persecuti sunt, et Deo non placent, et omnibus hominibus aduersantur, prohibentes nos gentibus loqui ut salui fiant, ut impleant peccata sua semper. Peruenit enim ira Dei super illos usque in finem. Nos autem, fratres, desolati a uobis ad tempus hore, aspectu, non corde, abundantius festinauimus faciem uestram uidere cum multo desiderio, quoniam uoluimus uenire ad uos. Ego quidem Paulus et semel  et iterum, sed impediuit nos Satanas. Que est enim nostra spes aut gaudium, aut corona glorie? Nonne uos ante Dominum nostrum Iesum Christum estis in aduentu eius? uos enim estis gloria nostra et gaudium.«



EXPOSITIO.

Dicendo superius qualem introitum et quales fratres, bis significauerat uobis difficultatem introitus sui; quam, quia exsecutus non fuerat, modo satis callide inserit, dicens: Non oportet me dicere qualem introitum habuimus ad uos: nam, uos ipsi fratres, satis scitis introitum nostrum ad uos, quia, id est quod, non fuit inanis, id est inutilis. Inanis esset si pro rebus mundi pateretur, uel si pati resurgeret,  uel, si in eis fructum fidei non faceret. Non fuit inanis, sed ante, id est in ueniendo, passi sumus in Philippis acerbitatem tribulationis, et etiam affecti contumeliis, id est afflicti opprobriosis uerbis. Passi et affecti dico sicut uos ipsi scitis. Nos, inquam, ita passi et affecti fuimus apud uos in multa sollicitudine, id est curiosi de domesticis rebus. In multa enim penuria eramus, et curiosi ne uos, uidentes contemptum nostrum, contemneretis in nobis uerbum Dei. Et licet in tanta sollicitudine essemus, tamen habuimus fiduciam loqui ad uos Euangelium Dei. Habuimus dico in Domino nostro; pre nimia enim difficultate uis humana in nobis deficiens compellebat nos Deum consulere. Ideo fiduciam habuimus quia exhortatio nostra facta ad uos non erat  292 de errore, id est de suasione erroris, ut docerem uos errare in fide, neque de immunditia, sicut illi Nicolaite qui suadent mulieres omnibus esse communes. Neque exhortatio nostra est in dolo, id est in deceptione. Posset enim esse neque de errore, neque de immunditia, et tamen in dolo, si intenderet accipere ab eis. Non fuit in dolo, sed sicut probati, id est probabiliter sumus inspecti a Deo, ut ab illo crederetur nobis Euangelium. Sicut probati sumus, ita loquimur, id est non minus in nobis Deus inuenit quam se inuenturum preuidit. Loquimur dico, non solum non placentes, sed nec etiam facti quasi placentes hominibus, sed querentes placere Deo, qui probat corda nostra, id est cui etiam aperta est nostra uoluntas.

 uere non quasi placentes hominibus, neque enim aliquando fuimus in sermone adulationis, sicut uos scitis, et uos in testes appello. Neque fuimus in sermone auaritie; nec etiam in occasione ut saltem suspicari posset de nobis; et Deus inde testis est. Et non fuimus querentes gloriam ab hominibus, quia neque a uobis, neque ab aliis. Non fuimus in occasione auaritie, cum, id est quamuis, possimus uobis esse oneri, accipiendo temporalia a uobis ut apostoli Christi. Non querentes gloriam, sed facti sumus paruuli in medio, id est humiles in communitate uestrum. Nullus enim fuit cui non condescenderim. Paruuli dico, tanquam nutrix condescendens paruulo, et multa sustinens ab illo. Nec nutrix conducta pretio, sed si foueat proprios filios, quibus ex dilectione  sola paruula sit; nichil ibi querens preter filios Tanquam nutrix filios ita desiderantes uos, non res uestras cupide, uolebamus tradere uobis non solum Euangelium Dei, sed etiam, si oporteret, animas uestras. Ideo quoniam facti estis nobis karissimi, facti sumus utique paruuli tanquam nutrix. uos enim, fratres, memores estis laboris nostri et fatigationis: posset enim laborare non usque ad fatigationem, sed plerumque a Deo laborabat ut magis defessus desisteret quam uoluntarius. Bene dico laboris et fatigationis; nos enim predicauimus in uobis Euangelium Dei, operantes nocte ac die, quantum diei residuum erat a predicatione et oratione. Ideo sic operantes, ne quem uestrum grauaremus; et quod ita  fecerim, uos estis testes et Deus quam sancte in me, et quam iuste ad proximum, et sine querela, id est innocenter, sine omni malo, fuimus uobis qui credidistis. Quia sancte et iuste fuimus uobis, sic notum habetis sicut scitis hoc, qualiter testificati sumus unumquemque uestrum, deprecantes uos et consolantes tribulatos tanquam pater consolaretur filios suos.

Testificati sumus ut ambularetis digne Deo, id est ut essetis digni habere Deum. uel, ut dignum sit Deum habitare in uobis: qui Deus uocauit uos in suum regnum, id est ad hoc ut modo regnaret in uobis, qui prius eratis regnum diaboli, et in habendam gloriam in futuro. Et quia in regnum Dei uocati estis, ideo nos gratias agimus Deo sine intermissione, quoniam, cum a nobis accepissetis uerbum auditus,  id est ex solo auditu exciperetis uerbum Dei, accepistis illud, non ut uerbum hominum, sed sicut uerbum Dei , qui Deus operatur in uobis quotidie qui credidistis. Et uere operatur in uobis. Nam uos, fratres, facti estis imitatores Ecclesiarum Dei, que sunt in Iudea; que sunt dico in Christo Iesu. Imitatores in hoc, quia passi estis eadem et uos a contribulibus uestris, sicut et ipsi passi sunt a Iudeis. Qui Iudei non mirum si persequuntur eos, quia occiderunt Dominum Iesum et prophetas. Nos etiam persecuti sunt, in quo utique non placent Deo, licet persequendo nos, arbitrentur obsequium se prestare Deo. Qui etiam Iudei aduersantur omnibus hominibus, id est utilitati omnium hominum, prohibentes nos loqui gentibus, ut salue  fiant. Prohibentes ideo ut semper impleant peccata sua, donec iuste et sufficienter probati sint, et 293 impii ad cumulum damnationis ueniunt. Ideo sic prohibent quia ira, id est excecatio, Dei uenit super illos usque in finem, quando Deus auferet uelamen de cordibus eorum, et tunc reliquie salue fient . uel, usque in finem, id est ad mortem, quando tradentur perpetuo igni. Et quia uos eadem passi estis, ideo, fratres, nos desolati a uobis, causa enim desolationis nostre ueniebat a nobis, non quia plangeremus casum, sed quia timebamus: desolati dico ad tempus, id est ex quo Timotheum ad uos misimus, donec per eumdem constantiam uestram audiuimus; ubi ait ad tempus, innuit eos non peccasse: desolati dico remoto ore,  id est sermone nostro a uobis, et aspectu remoto: non tamen remoto corde abundantius, quam prius festinauimus uidere faciem uestram cum multo desiderio. Bene dico cum desiderio, quoniam uoluimus uenire ad uos, et in ipso itinere iam eramus. Ego quidem Paulus, quidquid alii formidarent, et semel et iterum uenire uolui; sed Satanas impediuit nos. Satanas ideo, ut, remota consolatione magistri, facilius uos peruertere posset. Deus ideo hoc consensit, ut uos de tentatione superata gloriosiores haberet; ideo Satanas impediuit, quia uos estis spes nostra, etc. uel ita: Ideo uenire uoluimus, quia que est nostra spes habenda in futuro, aut quod est gaudium tunc iterum mihi paratum, aut corona  glorie, id est gaudium illud non erit mediocre, sed corona glorie, id est, corona gloriosa: dico quod est gaudium et corona mea? Sed nonne uos estis per puritatem uite positi nunc ante Dominum nostrum Iesum? Estis dico corona preparata mihi in aduentu eius. uere tunc eritis gaudium mihi et corona, quia etiam iam, ubi carne pressus, minus intelligo, estis uos gloria nostra et gaudium.



CAPUT III.

»Propter quod non sustinentes amplius, placuit nobis remanere Athenis, solis [al., solos]; et misimus Timotheum fratrem nostrum, et ministrum Dei in Euangelium Christi, ad confirmandos uos et exhortandos pro fide uestra, ut nemo moueatur in tribulationibus istis. Ipsi enim scitis quod in  hoc positi sumus. Nam et cum apud uos essemus, predicebamus uobis passuros nos tribulationes, sicut et factum est et scitis. Propterea et ego amplius non sustinens, misi ad cognoscendam fidem uestram, ne forte tentauerit uos is quis tentat, et inanis fiat labor noster. Nunc autem ueniente Timotheo ad nos a uobis, et annuntiante nobis fidem et caritatem uestram, et quia memoriam nostri habetis bonam semper, desiderantes nos uidere, sicut nos quoque uos; ideo consolati sumus, fratres, in uobis in omni necessitate et tribulatione nostra per fidem uestram, quoniam nunc uiuimus, si uos statis in Domino. Quam enim gratiarum actionem possimus Deo retribuere pro uobis in omni gaudio quo gaudemus  propter uos ante Dominum Deum nostrum, nocte ac die abundantius orantes, ut uideamus faciem uestram, et compleamus ea que desunt fidei uestre? Ipse autem Deus et Pater noster, et Dominus iehsu Christus [al. deest Christus] dirigat uiam nostram ad uos. uos autem Dominus multiplicet, et abundare faciat caritatem uestram in inuicem, et in omnes, quemadmodum et nos in uobis ad confirmanda corda uestra sine querela, in sanctitate ante Deum et Patrem nostrum, in aduentu Domini nostri Iesu Christi cum omnibus sanctis eius. Amen.«



EXPOSITIO.

Propter quod quia eadem passi estis, et quia nos desolati sumus a uobis, et quia uos estis gaudium,  et corona nostra, propter hoc non sustinentes amplius, sustinentes ideo ait quia, donec per Timotheum 294 consolatus eos est, et per eumdem quomodo in fide starent accepit, quasi graue pondus timens casum eorum sustinuit. Non sustinentes amplius, placuit nobis, mihi et Siluano, remanere Athenis, solis, id est ita ut soli essemus a solatio Timothei, qui necessarius erat nobis. Hic significat ab Athenis hanc se direxisse Epistolam. Remansimus Athenis, et misimus Timotheum fratrem nostrum, et ministrum Dei in Euangelium Christi. Commendo eum uobis, ipsum audite. Misimus, inquam, ad confirmandos uos, ut in melius proficeretis. Confirmandos et exhortandos dico pro fide uestra custodienda, ne  erret uel deficiat. Confirmandos dico, ut nemo uestrum moueatur in tribulationibus istis, quas et uos patimini et nos patimur. Ubi ait: Nemo moueatur, innuit eos nondum motos, et se nolle saltem unum a fide moueri. Nec debetis moueri; ipsi enim bene scitis, quod nos et uos positi sumus in hoc ut aduersa patiamur. Scitis utique. Nam cum apud uos essemus, predicabamus uobis nos esse passuros tribulationes, sicut utique pro dicto meo factum est, et uos bene scitis esse factum. Propterea, id est quia, passus sum tribulationes, ne tribulatio magistri causa esset defectus uestri, ego non amplius sustinens, misi ad cognoscendum fidem uestram, ut per legatum fidem uestram cognoscerem. Misi ideo, ne forte tentauerit uos is qui tentat, id est, cuius officium est tentare:  et ne sic labor noster fiat inanis uobis, succumbentibus tentationi. Olim misi: nunc autem Timotheo a uobis ueniente ad nos, et eo annuntiante nobis fidem quam firmiter tenetis, et caritatem uestram, qua omnes nos diligere probatis: annuntiante etiam quia, id est quod, habetis memoriam nostri bonam, sicut debetis: desiderantes semper uidere nos, sicut nos quoque desideramus uidere uos: illo hoc annuntiante, consolati sumus, fratres, in uobis. Ideo, id est pro eo quod sic annuntiante de uobis, et non propter aliud; posset enim hoc ipsi annuntiari, et pro alio consolari: consolati sumus in uobis per fidem, id est propter fidem uestram firmiter stantem. uel, per fidem uestram iuro me consolatum esse, quam diligens non peierarem. Consolati dico  in omni necessitate, id est penuria: et in omni tribulatione nostra, quam a persecutoribus patior: quia nec etiam afflictio mea potest gaudium perturbare quod habeo de uestra firmitate. Ideo dico nos consolatos: quoniam nunc etiam in tribulatione et penuria uiuimus, id est in gaudio nos uiuere credimus: si uos statis in Domino, quod utique uerum est, quia statis. Illud si approbatiuum est.

Merito ideo uiuimus: quia quam actionem gratiarum possumus retribuere Deo pro uobis: in fide et caritate manentibus. Possumus dico nos positi in omni gaudio, quo gaudemus propter uos, existentes ante Deum nostrum. uel, gaudemus ante Deum nostrum propter uos: placet enim in conspectu Dei, quod oblitus mee tribulationis, congaudeo  bonis uestris. Retribuere ideo dicit, quia bona que Deus tribuit Ecclesiis Pauli, Paulus annumerat collata esse sibi. Gaudemus non solum gratias agentes: sed etiam orantes nocte et die abundantius, quam prius nondum audita perfectione uestra: orantes hoc, ut uideamus faciem uestram: et presentes ea compleamus in uobis que adhuc desunt fidei uestre. Paulus cum primum tradidit illis fidem, quia adhuc simplices erant, non sufficientes capere mysteria Dei, secundum ea que fidei necessaria erant, eos initiauit: sed quia modo perfecti sunt, si modo esset apud eos, aperiret Scripturas et mysteria Dei: que sicut prius superflua essent eorum simplicitati, sic modo deerant eorum perfectioni. Oramus uidere faciem uestram: ipse autem  Deus et pater noster, et Dominus Christus dirigat uiam nostram, id est faciat directum iter nostrum ad uos. Siue autem ueniam, siue non ueniam, Dominus semper multiplicet uos secundum augmentum membrorum: et faciat abundare caritatem uestram in inuicem: quod omnes uicissim diligatis uos in Ecclesia: et in omnes, id est etiam ad infideles, transeat caritas uestra. 295 Faciat abundare, quemadmodum et nos abundamus caritate in uobis. Abundare dico, ad confirmanda corda uestra, ut uoluntas uestra in omni bono sit confirmata. Confirmanda dico, sine querela, ut nulla sit ibi iniustitia, et confirmanda in sanctitate, ut in bonis sanciti sitis et confirmati. Sanctitate dico, habita ante Deum et Patrem nostrum, id est in beneplacito Dei Patris. Corda dico sic confirmanda  in aduentu, id est in consideratione aduentus Domini nostri Iesu Christi. Qui enim bene semper memor erit aduentus Christi ad iudicium, timebit peccando prouocare eum. uel ita: Confirmanda in aduentu, id est usque in aduentum Domini nostri Iesu Christi. Christi dico uenturi cum omnibus sanctis suis, qui cum eo iudicaturi sunt mundum. uel, confirmanda cum omnibus sanctis eius, ut sic confirmet et uos quemadmodum confirmauit sanctos suos. Amen, id est ita fiat, ut uos sic confirmemini.



CAPUT Iu.

»De cetero ergo, fratres, rogamus uos et obsecramus in Domino Iesu, ut quemadmodum accepistis a nobis quomodo oporteat uos ambulare et  placere Deo, sic et ambuletis ut abundetis magis. Scitis enim que precepta dederim uobis per Dominum Iesum. Hec est enim uoluntas Dei sanctificatio uestra , ut abstineatis uos a fornicatione, ut sciat unusquisque uestrum uas suum possidere in sanctificatione et honore, non in passione desiderii, sicut et gentes que ignorant Deum. Et ne quis supergrediatur, neque circumueniat in negotio fratrem suum, quoniam uindex est Dominus de his omnibus, sicut prediximus uobis, et testificati sumus. Non enim uocauit nos Deus in immunditiam, sed in sanctificationem. Itaque qui hec spernit, non hominem spernit, sed Deum, qui etiam dedit Spiritum suum sanctum in nobis. De caritate autem  fraternitatis non necesse habuimus scribere uobis. Ipsi enim uos a Deo didicistis ut diligatis inuicem . Etenim illud facitis in omnes fratres, in uniuersa Macedonia. Rogamus autem uos, fratres, ut abundetis magis, et operam detis ut quieti sitis, et uestrum negotium agatis; et operemini manibus uestris, sicut precepimus uobis, et ut honeste ambuletis ad eos qui foris sunt, et nullius aliquid desideretis. Nolumus autem uos ignorare, fratres, de dormientibus, ut non contristemini, sicut et ceteri qui spem non habent. Si enim credimus quod iehsu mortuus est et resurrexit, ita et Deus eos qui dormierunt per Iesum adducet cum eo. Hoc enim uobis dicimus in uerbo Domini, quia nos qui uiuimus, qui residui  sumus, in aduentu Domini non preueniemus eos qui dormierunt. Quoniam ipse Dominus in iussu et in uoce archangeli, et in tuba Dei descendet de celo, et mortui qui in Christo sunt, resurgent primi. Deinde nos qui uiuimus, qui relinquimur, simul rapiemur cum illis in nubibus obuiam Christo [al., Domino] in era, et sic semper cum Domino erimus. Itaque consolamini inuicem in uerbis istis.«



EXPOSITIO.

Hucusque partem perfectorum collaudauit, et ad incrementum perfectionis adhortatus est. Nunc incipit instruere partem illam, que uidebatur corrumpi fornicatione, curiositate, otio, et de resurrectione  dubitando, dicens: uos perfectos sic laudo, et ad incrementum inuito. De cetero ergo, fratres, id est ad alteram partem agens, rogamus uos quasi rem debitam, et obsecramus mitius agentes, dum precamur quod imperare licet: obsecramus, inquam, in Domino Iesu, si de illo gaudere uultis, ut quemadmodum accepistis a nobis quomodo oporteat uos ambulare et placere Deo; ambulare dicitur, in his que ex dilectione sine quibus homo nequit saluari; placere in his que ex dilectione homo superaddit, ut seruare 296 uirginitatem, nichil possidere in mundo; que si non faceret, posset tamen saluari: oporteat ambulare, sicut credo, quod ambulatis, licet sic uos admoneam: rogamus et obsecramus, ut abundetis magis, ambulando et placendo  admoniti a me, quam prius. Et debetis abundare; scitis enim que, id est quam digna, precepta dederim uobis per Dominum Iesum, sic instituentem mihi. Digna utique precepta dedi uobis. Nam hec est uoluntas Dei uestra sanctificatio, id est ut uos sanctificati sitis, remoto omni uitio a uobis. Hec est, inquam, uestra sanctificatio, ut uos abstineatis a fornicatione, ne corrumpatis uxorem proximi. Et ut sciat unusquisque uestrum uas suum possidere, id est suum corpus. Sicut enim miles in tabernaculo, sic spiritus in corpore militare debet Deo: manibus, ministrando pauperibus; pedibus, uisitando infirmos, et similia, in ceteris membris. Possidere ideo dicit, quia corpus ita debet domari a spiritu ut possideatur quasi seruus rationis, portans quodcunque  imponitur sibi. Possidere dico in sanctificatione, ut fiat sanctum in habitatione uirtutum, et possidere in honore, ut non inclinetur ad actum turpitudinis, et non in desiderio, ut saltem desideret turpem actum, nedum operetur. Desiderio dico quod est esse in passione. Grauis enim passio est animi uiuere in desiderio carnis. uiuere in passione desiderii, sicut falsi Christiani, et gentes que ignorant Deum, faciunt. Abstinete a fornicatione, et ab adulterio. Quod sic ait: Ne quis supergrediatur fratrem suum in ullo priuato negotio cum uxore eius habito, neque circumueniat in eodem. Supergredi esset, si uiolenter raperet alterius uxorem. Circumuenire, si seductione pretii uel precis subuerteret  uxorem proximi consentire sibi. Hanc sententiam non satis aperte innuunt uerba libri, sed priora et sequentia hanc uelle uidentur. uel illa priora mutantur. Abstinete a fornicatione cum meretricibus, ut sciat unusquisque uestrum possidere suum uas, id est suam uxorem que corpus est uiri in sanctificatione, id est, in munditia et in honore. Non in turpitudine, et non in passione desiderii, id est ne nimis carnaliter afficiatur circa uxorem, sicut gentes faciunt que Deum ignorant. Illud quod sequitur non mutatur, ideo nemo circumueniat fratrem, etc., quoniam Dominus uindex est de his omnibus, tam de fornicatione, quam de adulterio, sicut prediximus uobis cum essemus apud uos, et testificati sumus testimoniis Scripturarum.

 uere Dominus uindex est de his; nam Deus non uocauit nos in immunditiam operandam, sed in sanctificationem habendam, et quia non in immunditiam, sed uocauit nos Deus in sanctificationem. Itaque qui spernit hoc cauere, scilicet a fornicatione et adulterio, non spernit hominem, sed Deum, qui uocat in sanctificationem: spernit etiam hospitem suum Spiritum sanctum. Quod sic ait: Qui Deus dedit Spiritum suum sanctum in nobis, quem si Deum spernitis, cum Deo spretum perditis. De fornicatione et adulterio sic uos instruimus; sed de caritate fraternitatis non habemus necesse scribere uobis, quia uosipsi didicistis a Deo uel interius inspirante, uel in Euangelio hoc docente, ut diligatis inuicem, ubi ait: »Hoc est preceptum meum  ,« etc. Ideo iterum non est necesse scribere uobis, quia uos fucitis illud preceptum dilectionis in omnes fratres existentes in uniuersa Macedonia. Sed licet non sit necesse ideo scribere uobis, tamen rogamus uos omnes, fratres, ut magis solito abundetis in caritate, et detis operam ut sitis quieti, non ita per urbem curiosi rumoribus inquirendis; et ut sitis quieti, agatis uestrum negotium, ne, contemptis propriis, aliena negotia curetis. In his uerbis uitium curiositatis interdicit. Et ut sitis quieti, operemini manibus uestris, unde uobis habeatis, ne otiosi alienos labores illicite consumatis. Hic otiositatem prohibuit. Operemini dico, 297 sicut parentes precepimus uobis. Operemini, quia precepimus uobis, et ut honeste ambuletis ad eos, qui  foris sunt, id est in conspectu infidelium, ne habeant in quo possint detrahere uobis. Ideo etiam operemini, ut nullius aliquid desideretis, id est ut habentes de proprio labore res alterius non concupiscatis, quod egestas ueniens ex otio desiderare compellit.

Nunc dubietatem quam de resurrectione habebant, congruis rationibus absoluit, dicens: De caritate non est necesse scribere uobis; sed de dormientibus nolumus uos ignorare, fratres. Dormientes uocat mortuos, ut ostendat tam facile Deum resuscitare mortuos quam facile est dormientem suscitari e somno. Ideo nolumus uos ignorare de dormientibus, ut non contristemini immoderate super mortes propinquorum, sicut gentiles et etiam falsi  Christiani, qui non habent spem resurrectionis future. Et de resurrectione desperantes sic contristari non debetis, quia, si credimus quod iehsu resurrexit, et ut ueram eius resurrectionem probet, premittit: iehsu uere mortuus est et resurrexit; si hoc, inquam, credimus, ita et credere debemus quod eos qui, uiuendo per Iesum, dormierunt per Iesum, id est uita quorum et mors in Iesu fuit, eos, inquam, adducet Deus cum eo, id est cum Iesu impassibiles, immortales in gloria. Falsam quorumdam opinionem, qui dicebant corpora in die illo adhuc integra posse resurgere, ea uero que essent dissoluta in cineres, nunquam resurgere, destruit, dicens: uere qui dormierunt adducentur cum Iesu; nam hoc dicimus uobis in uerbo Domini. Deus enim hoc nobis reuelauit,  quia, id est quod, nos qui uiuimus in aduentu Domini, et qui residui sumus tot malis. Ponit se quasi futurum in die ultimo, ideo quia persecutio apostolorum et fidelium sub Antichristo futurorum, simili difficultate comparabitur. Unde idem alibi. Nos sumus »in quos fines seculi deuenerunt .« Nos, inquam, qui residui sumus in aduentu Domini, non preueniemus eos qui dormierunt in resurrectione qui ante nos dormierunt, ut Abraham et ceteros. In hoc uersu utrumque fecit, et ueritatem resurrectionis omnium approbauit, et de quibus dubitabant, eorum resurrectionem prius futuram esse ostendit.

Hic tamen notandum quod iustorum resurrectionem solummodo approbat. uere nos residui non  preueniemus priores, quoniam ipse Dominus Christus descendet de celo in iussu et cum imperio, qui olim descendit in obedientia et humilitate; descendet etiam in uoce archangeli. Siue hic, archangelus significet Christum propria uoce insonaturum, siue alium angelum determinatum, non habemus quis illam uocem daturus sit ad quam resurgent mortui. In uoce archangeli et in tuba Dei; uox enim illa erit quasi tuba, que suos excitat, aduersarios terret, sic uox illa inuitabit sanctos ad palmam, impios deterrebit ad penam. Sic, inquam, iehsu descendet, et tunc mortui qui iam diu sunt in Christo, ut Abraham et ceteri, surgent primi. Et deinde post illos nos qui uiuimus, in tempore illo, et qui relinquimur tot persecutionibus Antichristi, simul rapiemur cum  illis prioribus in nubibus. Nubes enim portabunt nos obuiam Domino in era, ubi de omnibus iudicabit, et exinde erimus cum Domino semper nos electi. Erimus, inquam, sic, id est cum corporibus resumptis in incorruptione. Et quia ex his uerbis approbata est uobis ueritas resurrectionis, itaque consolamini inuicem in uerbis istis, id est alter alterum, dicentes: uere resurgemus impassibiles, cum Domino erimus, etc.



CAPUT u.

»De temporibus autem et momentis non indigetis ut scribamus uobis. Ipsi enim diligenter scitis, quia dies Domini sicut fur in nocte, ita ueniet . Cum enim dixerint 298: Pax et  securitas, tunc repentinus eis superueniet interitus, sicut dolor in utero habentis, et non effugient. uos autem, fratres, non estis in tenebris, ut uos dies illa tanquam fur comprehendat. Omnes enim uos filii lucis estis, et filii diei: non sumus noctis neque tenebrarum. Igitur non dormiamus sicut et ceteri, sed uigilemus et sobrii simus. Qui enim dormiunt, nocte dormiunt, et qui ebrii sunt, nocte ebrii sunt. Nos autem qui diei sumus, sobrii simus, induti loricam fidei et caritatis, et galeam spem salutis . Quoniam non posuit nos Deus in iram, sed in acquisitionem salutis per Dominum nostrum Iesum Christum, qui mortuus est pro nobis, ut siue uigilemus, siue dormiamus, simul cum illo uiuamus: propter  quod consolamini inuicem, et edificate alterutrum, sicut et facitis. Rogamus autem uos, fratres, ut noueritis eos qui laborant inter uos, et presunt uobis in Domino, et monent uos, ut habeatis illos abundantius in caritate, et propter opus illorum pacem habete cum eis. Rogamus autem uos, fratres, corripite inquietos, consolamini pusillanimes, suscipite infirmos, patientes estote ad omnes. uidete ne quis malum pro malo alicui reddat, sed semper quod bonum est sectamini in inuicem et in omnes. Semper gaudete, sine intermissione orate , in omnibus gratias agite. Hec est enim uoluntas Dei in Christo Iesu, in omnibus uobis. Spiritum nolite exstinguere, prophetias nolite spernere.  Omnia autem probate, quod bonum est tenete, ab omni specie mala abstinete uos. Ipse autem Deus pacis sanctificet uos per omnia, ut integer spiritus uester et anima et corpus sine querela in aduentu Domini nostri Iesu Christi seruetur. Fidelis est qui uocauit uos, qui etiam faciet. Fratres, orate pro nobis. Salutate fratres omnes in osculo sancto. Adiuro uos per Dominum, ut legatur Epistola hec omnibus sanctis fratribus. Gratia Domini nostri Iesu Christi uobiscum. Amen.«



EXPOSITIO.

Postquam resurrectionem corporum satis dilucide approbauit, subdit de illa ultima die, que iustis ad gloriam, impiis futura est ad penam, ut terrore illius diei hi qui in peccato fornicationis, curiositatis  et otii erant, resipiscant; desiderio future glorie conformitati bonorum se inserant. Littera sic iungitur: De resurrectione mortuorum quia ignorabatis, scripsimus uobis; sed de temporibus futuris usque ad diem iudicii, id est quot tempora, seu centum, seu mille anni futuri sint usque ad diem iudicii: uel, de temporibus, id est, an estate an hieme, an die, an nocte futurum sit iudicium, et de momentis, id est qua hora diei uel noctis, estatis an hiemis. De his utique, fratres, non indigetis ut scribamus uobis. Ideo non indigetis, quia uosipsi diligenter, id est diligenti inuestigatione Scripturarum, scitis hoc quod nos inde scimus, id scilicet, quia dies Domini ita ueniet sicut fur uenit in nocte. Diem non ideo  dicit, quod determinate sciat in die futurum iudicium, sed ideo, quia tunc in illo iudicio omnia erunt quasi in die, id est in aperta manifestatione que prius fuerant occulta, domini dicit hunc esse diem, quia tunc incipient omnia fieri ex uoluntate et imperio Domini, sed nunc fiunt in hoc mundo non ex uoluntate Dei multa, sed fiunt ex permissione. Dies, inquam, Domini ueniet ita sicut fur, ut magis occultus sit ueniens in nocte. Fur quidem si in die ueniat, facilius prouidere nobis possumus ab eo; sed si in nocte, nox ipsa opportunitatem ministrans adiuuat furis iniquitatem. Ideo dies ille uenire dicitur sicut fur in nocte, quia, sicut quilibet diues, sero multa circumdatus opulentia, nocte interceptus a fure, in crastina se nudum inuenit, sic  illi qui in peccatis negligunt a die illo prouidere sibi, sero diuites in mundanis, in crastino sublati de mundo inuenientur nudi, perditis temporalibus, et eternis mancipati incendiis. Dies Domini hic maxime intelligitur dies iudicii; que tamen dies Domini in morte uniuscuiusque incipit.

299 Notandum etiam quod dies illa impiis quidem, nolentibus prouidere sibi, sicut fur in nocte ueniet; sed iustis semper uigilantibus, quacunque hora ueniat, non uenit sicut fur, quia potius tunc augebuntur quam in aliquo diminuantur. uere ita ueniet sicut fur, quia cum illi amatores mundi dixerint: Pax est nobis in presentibus et securitas de futuro, tunc superueniet eis repentinus interitus, id est improuisa damnatio. Repentinus dico, sicut dolor  habenti in utero repentinus superuenit. Non determinat quid in utero habeat, sed hoc esse dictum de pregnante muliere satis intelligitur. Et propter utrumque, pregnantis dolori comparauit, et quia ille dolor subitus est, nec scit pregnans determinare sibi horam certam, sed ubicunque intercepta fuerit, parit; et propter maiorem angustiam huius doloris, sic in illo die et improuisus ueniet interitus et omni plenus angustia. Ne uideretur hic interitus esse transitorius, sicut dolor pregnantis, subiungit: Superueniet quidem interitus, et non effugient impii illum interitum semper in eo perdurantes. Quia modo tanta asperitate uerborum eos deterruit, in sequentibus demulcet eos dicens eos non esse quibus debeat hic interitus superuenire. Impii quidem non  effugient repentinum interitum, sed uos, fratres, non estis in tenebris, id est in ignorantia et obscuritate peccati, ut illa dies comprehendat uos, tanquam fur. Comprehenderet eos si in peccatis impenitentes inueniret. uere non estis in tenebris. Nam uos omnes estis filii lucis, id est geniti in luce fidei, et estis filii diei, id est in bonis operibus generati, quia sicut lux precedit, dies sequitur; sic fides prior est, opera bona sequuntur. Filii lucis et non estis filii tenebrarum, id est ignorantie, et non filii noctis, id est densitatis peccatorum. Sicut enim tenebre noctem precedunt, sic prius ignorantia ueritatis, et per ignorantiam uenitur in densitatem peccati. Et quia filii lucis et diei sumus, non noctis et tenebrarum,  igitur non dormiamus, id est non torpentes simus sicut infideles, et etiam falsi fideles; sed uigilemus, id est in bono operando studiosi simus et sobrii, id est non amore temporalium inebriati simus.

Debemus uigilare et sobrii esse, quia qui dormiunt, id est torpescunt, illi dormiunt nocte, id est propter noctem, id est densitatem peccatorum in quibus sunt, et qui sunt ebrii, amore temporalium, obliti celestium, hi sunt ebrii nocte, id est propter noctem, id est  densitatem peccatorum. Qui ebrii sunt, nocte sunt ebrii, sed nos qui sumus non noctis sed diei, simus sobrii, id est non amore temporalium excecati. Simus, inquam, sobrii, induti loricam fidei. Et bene fidem lorice comparauit, quia sicut in lorica multi hami sunt concatenati in unum,  sic in fide multa sunt ad credendum necessaria, concatenata tamen in eamdem unitatem. Induti etiam loricam caritatis qua Deum diligamus et proximum, securi simus: et bene protecti fide et caritate ad omnem impetum hostium. Et induti galeam hanc, scilicet spem future salutis, ut sicut galea protegit caput, ita mens nostra spe future beatitudinis obuoluatur. Debemus sperare salutem, quoniam Deus non posuit nos in iram, id est in perditionem, sed posuit nos in premissis, fide, caritate et spe, in acquisitionem salutis, id est ut per hoc acquiramus perpetuam salutem. Salutis dico habende, per Dominum nostrum Iesum Christum. Ponit meritum Christi, quo istam salutem nobis promeruit, dicens: Qui Christus mortuus est pro nobis, ut nos uiuamus  simul cum illo in eterna gloria. Siue uigilemus, id est siue uiui in aduentu Christi inuenti fuerimus, siue dormiamus, id est siue mortui inueniamur. Propter quod, id est quia fidem, caritatem et spem dedit nobis in acquisitionem salutis, ideo consolamini inuicem eos qui nouerunt hec, et edificate alterutrum eos qui ignorant sicut credo quod uos etiam facitis.

Postquam partem perfectorum de fide et bono fidei satis collaudauit, alteram uero partem de correctione admonuit, 300 subditos et prelatos abhinc alternatim edificat quomodo se contemperare debeant subditi prelatis, et e conuerso, dicens: Bonos de incremento laborare, errantes a peccatis declinare admoneo. uos autem, fratres, qui subditi  estis, rogamus ut noueritis eos qui laborant inter uos, id est, prelatos, qui ieiunando, orando et docendo, de salute uestra laborant: noueritis dicit, ut in his quibus indigent, ministrent illis: qui laborant dico, et presunt uobis in Domino sic disponente, et qui monent uos ad meliora; non solum ut noueritis, sed etiam ut abundantius habeatis illos in caritate quam soliti sitis. Et habete pacem, id est concordiam, cum eis, si uos acrius reprehendunt, propter opus illorum, id est scientes quia sic exigit opus ministerii illorum, ut uos aberrantes ad uiam iustitie compellant. Subditos sic rogamus; uos autem, fratres, qui prelati estis, rogamus hoc, corripite asperiori correctione inquietos, id est curiosos uagantes per urbem, consolamini  pusillanimes, pusillum animum in passione tribulationum habentes. uel pusillanimes, id est pusillam confidentiam de misericordia Dei habendo, pro immanitate scelerum desperantes; suscipite infirmos, id est eos qui infirme sunt fidei, de resurrectione desperantes, suscipite ad sanandam infirmitatem fidei, sicut medicus suscipit egrotum. Et estote patientes ad omnes, et ad inquietos, et ad pusillanimes, et ad infirmos, ne, si contradicunt, conferatis ideo manus ad litigium. Dicerent illi: Patimur quidem illos, sed non ultra docebimus eos. Ad hec Paulus: Estote patientes, et in patiendo uidete ne quis reddat alicui malum pro malo, subticentes uerbum instructionis, licet prius impatienter auditum, sed semper sectamini id quod bonum est, id est utile  ad instructionem Ecclesie. Sectamini dico et inuicem, id est inter uos in Ecclesia, et etiam transeundo in omnes, docendo etiam infideles. Et semper, siue pati oporteat, siue non, gaudete, et orate sine intermissione determinatarum horarum, ut certa tempora orationis non negligatis. uel, orate sine intermissione, ut, siue dormiatis, siue uigiletis, semper oretis. Et, iuxta hanc sententiam, dicunt sancti illum semper esse in oratione qui in nullo offendit, sed, siue uigilet, siue dormiat, semper ad Christum anhelat. Et in omnibus quecunque facitis, uel dicitis, agite gratias Deo, siue incumbant aduersa, siue demulceant uos prospera. Orate et agite gratias, quia uoluntas Dei hec est in omnibus uobis: ut omnes oretis et agatis gratias. Est dico in Christo Iesu, id  est in institutione Christi Iesu, cumque sit institutio Dei et uoluntas, oportet orare, gratias agere. Quod ibi ait: Semper gaudete, etc., ad prelatos spectat; et ad subditos, omnes gaudete et orate. uos autem, prelati, nolite exstinguere Spiritum, ut ea que Spiritus sanctus ministrauerit subditis, occultetis. Et uos, subditi nolite spernere prophetias, id est reuelationes Scripturarum, factas uobis a prelatis. Et licet dicam nolite spernere, tamen omnia probate, id est probabiliter prius considerate, ne admistione falsitatis decipiamini. Et postquam probaueritis, tenete illud quod bonum, id est utile est, et abstinete uos non solum ab eo quod malum est, sed etiam ab omni specie mala, id est ab eo quod aliquam imaginem mali retinet, etiamsi malum sit. Ideo maxime dixit  a specie mala, quia illi heretici mutuabant uoces fidei, ut per equipollentias uocum, simplices traherent in errorem. uos, prelati et subditi, facite quod  potestis; ipse autem Deus pacis perficiat in uobis illud in quo deficitis, scilicet sanctificet uos per omnia, et in sanctificatione ab eo data uos conseruet perseueranter. Quod ita ait: Sanctificet uos, et seruetur integer, id est non corruptus aliqua tabe mali, spiritus uester, id est ratio uestra, ne uelit consentire sensualitati, et anima, id est sensualitas, ne male suadeat rationi, et corpus seruetur sine querela, ne polluatur opere cuiuslibet turpitudinis. Seruetur dico in, id est usque, aduentum, uel in aduentu, id est in consideratione aduentus Domini nostri Iesu Christi. 301 Orate et cetera que sequuntur facite, quia fidelis est Deus qui uos per gratiam uocauit, qui etiam faciet, id est in uobis consummabit, id ad quod uocati estis. Nos ita laboramus pro uobis, et,  uos, fratres, orate pro nobis, et salutate omnes fratres ex dilectione nostra in osculo sancto, ut alter osculetur alterum.



[IN EPISTOLAM SECUNDAM AD THESSALONICENSES.]





ARGUMENTUM IN EPISTOLAM SECUNDAM AD THESSALONICENSES.

Ad Thessalonicenses secundam scribit Epistolam Apostolus, et notum facit eis de temporibus nouissimis, et de aduersarii deiectione. Scribit hanc Epistolam ab Athenis per Titum diaconum et Onesimum acolythum.



PROLOGUS B. BRUNONIS IN EAMDEM.

 Hanc iterum Epistolam scribit Thessalonicensibus, ideo quia in precedenti epistola ex uerbis Pauli, ubi dixerat: nos qui uiuimus rapiemur obuiam Domino in era, etc., sumpserant hanc suspicionem ut ipsis uiuentibus futurum putarent Antichristum diemque iudicii. Unde et plurimum erant perterriti. Sed quia malum erat eos de falsitate terreri, iudicauit Paulus ideo iterum scribere eis, ne si non determinaretur hec ambiguitas, dum post dies Pauli inuenirent non contigisse quod Paulum putabant sic predixisse, et in hoc et in omnibus que docuerat, arguerent Paulum de mendacio, et sic a uia ueritatis, quam illis tradiderat, recederent. Preterea aliud malum ex hac dubietate posset contingere ut si Satanas, uidens illos credentes in proximo futurum iudicium,  ostenderet se in ere insignitum diademate, seque Christum uenientem ad iudicium asserens, falleret Thessalonicenses, de quibus peruertendis tanto amplius laborabat quanto eos perfectiores esse sciebat, uel, in somniis apparendo, eos in eodem ludificaret.  Ideo etiam hanc iterum scripsit, quia illi curiosi et otiosi non ad imperium Pauli fuerant correcti. Scripsit iterum ideo, quia persecutiones ad patientiam quarum eos in priori armauerat, nondum defecerant; sed fortassis augmentate fuerant. Hec tria, persecutiones, diem iudicii, et illos incorrectos, materiam habuit, armando eos ad patienda omnia, ostendens iustis gloriam qui tribulantur, eosque tribulantibus futuram damnationem. Determinans etiam certis et euidentibus signis futuram diem iudicii. Illosque incorrectos precipiens a communione Ecclesie sequestrari, non tamen iam eis, sed scribens Ecclesie de illis. Ea utique intentione sic agit ut qui patiuntur pro Christo perseuerantes sint in patiendo, et qui territi erant propinquitatem putantes  iudicii, non terreantur de falsitate: et qui adhuc incorrecti fuerant, saltem erubescendo, se a communione aliorum proiectos resipiscant. Salutationem premittens ait:



EPISTOLA II AD THESSALONICENSES.



CAPUT PRIMUM.


 »Paulus et Siluanus et Timotheus, Ecclesie Thessalonicensium in Deo Patre nostro et Domino Iesu Christo. Gratia uobis et pax a Deo Patre nostro et Domino Iesu Christo. Gratias agere debemus semper Deo pro uobis, fratres, ita ut dignum  est, quoniam supercrescit fides uestra, et abundat caritas uniuscuiusque uestrum in inuicem, ita ut et nos ipsi in uobis gloriemur in Ecclesiis Dei pro patientia uestra et fide, et in omnibus persecutionibus uestris et tribulationibus, quas sustinetis in exemplum iusti iudicii Dei, ut digni  habeamini in regno Dei, pro quo et patimini, si tamen iustum est apud Deum retribuere 302 tribulationem [retributionem] his, qui uos tribulant, et uobis qui tribulamini requiem nobiscum in reuelatione Domini Iesu de celo cum angelis uirtutis eius, in flamma ignis dantis uindictam iis, qui non nouerunt Deum, et qui non obediunt Euangelio Domini nostri Iesu Christi. Qui penas dabunt in interitu eternas a facie Domini, et a gloria uirtutis eius, cum uenerit glorificari in sanctis suis, et admirabilis fieri in omnibus qui crediderunt, quia creditum est testimonium nostrum super uos in die illo. In quo etiam oramus semper pro uobis, ut dignetur uos uocatione sua Deus noster, et impleat omnem uoluntatem bonitatis sue  [non hab. sue], et opus fidei in uirtute, ut clarificetur nomen Domini nostri Iesu Christi in uobis, et uos in illo, secundum gratiam Dei nostri et Domini Iesu Christi.«



EXPOSITIO.

Paulus, et Siluanus, et Timotheus scribunt Ecclesie Thessalonicensium existenti in Deo Patre nostro et Domino Iesu Christo. Sicut totum in priori Epistola exposuimus, in primis collaudat eos de passionibus suis, supponendo gloriam eorum qui patiuntur, et penam eorum qui passiones inferunt, sic eos armando ad patientiam, dicens: Gratias agere debemus Deo, id est non solum gratias agimus, sed semper debitores gratiarum sumus Deo pro uobis, quia fratres estis. Agere dico, ita ut dignum est:  quia magna sunt dona Dei, et multa, oportet et magnas et multiplices agere gratias, ideo quoniam fides uestra supercrescit. uel super hoc quod prius erat maiorata. uel super tribulationes crescit, quas omnes superat, et ideo agere gratias, quoniam abundauit caritas, id est dilectio uniuscuiusque uestrum in inuicem. Hoc tantum ad perfectos spectare intelligendum est. Ita supercrescit fides, abundat caritas ut etiam nos ipsi qui non gloriaremur de parua re in Ecclesiis Dei, gloriemur in uobis, id est in ostensione perfectionis uestre. Glorior apud alias Ecclesias pro patientia uestra, qua pro Christo patimini omnia, et pro fide uestra in integritate, seruata fide et patientia. Dico habita in omnibus persecutionibus  uestris, quando de loco ad locum fugamini, et in tribulationibus, quando uerberibus et opprobriis tribulamini, quas persecutiones et tribulationes uos sustinetis in exemplum iusti iudicii Dei, id est ex iusto iudicio Dei. Iustum enim est sanctos tribulari, ut purificentur; impios potestatem habere in iustos, ut impietas eorum consummetur. Et ita sustinetis ex iusto iudicio, ut sitis in exemplum iusti iudicii. In uobis enim exemplificare possumus aliis quam iustum sit iudicium Dei. Sustinetis ideo ut digni habeamini in regno Dei, id est in quibus Deus regnet in presenti. uel digni sitis recipi in futuro regno Dei. uos, sicut intelligo, sustinetis ut digni habeamini pro eo, quo eodem ut digni habeamini in uos, etiam secundum intellectum et uoluntatem uestram patimini.  Quod iudicium Dei iustum sit, quo iusti ad purificationem affliguntur, impii ad consummationem iniquitatis hic prosperantur, probat per affectus, et finem utriusque iusti et impii. Ideo per finem; quia per ista que uidentur non posset dare idoneas causas quare iustus affligeretur, impius prosperaretur; iuxta illud quod ait Dauid in eo psalmo Quam bonus : Existimaui ut cognoscerem, quare hic pena iusto, prosperitas tribuatur impio; sed hoc cognoscere labor est, id est, si attendo tantum ea que sunt ante me, id est presentia, iudicium Dei iustum est, quo iusti ad purificandum in presenti affliguntur, impii ad augmentum impietatis prosperantur.

Hac tamen conditione iustum esse dico, si iustum  est apud Deum. Apud homines enim qui secundum uisum iudicant, sanctos affligi, malos prosperari iniustum est. Si, inquam, iustum est apud Deum retribuere in futuro tribulationem, qui uos modo tribulant, et uobis qui modo tribulamini in futuro retribuere requiem, tunc est iustum uos iustos hic per tribulationes purificari, et impios concessione prosperitatis ad futuram tribulationem pre parari: uobis utique retribuere requiem nobiscum 303 habendam, in eadem enim gloria eritis in qua et nos apostoli. Nunc determinat modum glorie iustorum, et damnationes impiorum, ut iustos letificet, impios deterreat, dicens: Retribuet impiis tribulationem, nobis requiem, in reuelatione Domini Iesu, id est quando Dominus iehsu, qui nunc infidelibus  occultus est, omnibus in iudicio reuelabitur. Iesu dico, uenturi ad iudicium de celo. Ubi ait de celo, potentiam uenientis indicat. uenturi dico de celo cum angelis uirtutis eius. In illo aduentu angeli uirtutis esse dicuntur, quia tunc omnia potentialiter, et bonos in requiem, et malos porrigent in ignem; sed in presenti quandoque eos etiam quibus presunt ab impiis patiuntur affligi, tunc autem non sic. In his uerbis eque et letificat iustos, quibus ueniet ad salutem, et deterret malos, quibus ueniet ad penam. Modo subdit que tantum sunt ad deterrendum malos, dicens: ueniet iehsu de celo in flamma ignis, id est in ignita flamma. Illa flamma precipue ignis esse dicitur, quia flamma presentis ignis  contemperatur admistione aque, et ceterorum elementorum, sed futura flamma adeo terrens et aspera erit quod nullius elementi admistione uidebitur contemperari. In flamma ignis Christus dicitur uenire, non quod flamma circa eum sit, sed quia eo adueniente consurget illa, sicut quilibet princeps dicitur uenire in igne et occisione, quia eo adueniente et multi occiduntur, et multa comburuntur. Ignis dico dantis uindictam, id est penam his qui non nouerunt Deum, id est qui fidem non habuerunt, non tamen solum, sed etiam his qui si fidem habuerunt, non tamen obedierunt Euangelio Domini nostri Iesu Christi; qui utrique, et non cognoscentes Deum, et non obedientes Euangelio dabunt eternas penas in interitum, id est in locum penarum, proiecti a facie Domini,  ne ultra uideant eum: et proiecti a gloria uirtutis eius, iuxta illud: »Tollatur impius ne uideat gloriam Dei .« Dabunt ea similitudine dicit, quia non maioris donum gaudii possunt dare sanctis quos afflixerunt quam penas quas patientur.

In his uerbis impios perterruit. In sequentibus letificat iustos, dicens: Impii dabunt penas cum Christus uenerit glorificari, id est ut gloriosus appareat in sanctis suis remunerandis, quia et si in hoc mundo per miracula et quedam alia gloriosus uidetur in sanctis, tunc longe amplius glorificabitur in illis, quando illos ab omni inquietudine ereptos, gloria indeficienti circumuallabit. Nec solum glorificari, sed etiam  admirabilis uenerit  fieri in omnibus qui crediderunt, id est qui per solam fidem saluabuntur, si etatem operandi non habuerint. Ideo retribuet uobis requiem, quia testimonium nostrum in die illo, id est hoc, quod testificati sumus uobis de die illo quo sanctis requiem, impiis retribuet tribulationem: hoc, inquam, creditum est a uobis, quia bene credidistis huic testimonio nostro, quod testimonium fuit super uos, quia bene supposuistis dorsum oneri quodcunque imponebamus, credentes et operantes quod docebamus, in quo die ut Dominus dignetur, id est faciat uos dignos sua uocatione, nos etiam semper oramus pro uobis, ut in futuro dignetur uos, et ut in presenti impleat omnem uoluntatem bonitatis, id est in omnibus ad plenum bonam uoluntatem habeatis, et ut impleat in uobis  opus fidei. Confiteri Christum in oculis persequentium, hoc est opus quod fides exigit. Opus fidei dico, in uirtute: cum enim confitetur quis fidem coram persequente, tunc necessaria est uirtus constantie. Oramus etiam ut nomen Domini nostri Iesu Christi in hoc mundo clarificetur in uobis, secundum fidem agentibus, et ut uos in futuro clarificemini in illo remunerante uobis, non secundum meritum uestrum, sed secundum abundantem gratiam Domini nostri Iesu Christi.



304 CAPUT II.

»Rogamus autem uos, fratres, per aduentum Domini nostri Iesu Christi et nostre congregationis in ipsum, ut non cito moueamini a uestro sensu.  Neque terreamini, neque per spiritum, neque per sermonem, neque per Epistolam tanquam per nos missam, quasi instet dies Domini. Ne quis uos seducat ullo modo. Quoniam nisi uenerit discessio [dissensio] primum, et reuelatus fuerit homo peccati, filius perditionis, qui aduersatur et extollitur supra omne quod dicitur Deus, aut quod colitur, ita ut in templo Dei sedeat, ostendens se tanquam sit Deus. Nonne retinetis quod, cum adhuc essem apud uos, hec dicebam uobis? Et nunc quid detineat scitis, ut reueletur in suo tempore. Nam mysterium iam operatur iniquitatis, tantum ut qui tenet nunc, teneat donec de medio fiat. Et tunc reuelabitur ille iniquus, quem Dominus iehsu interficiet spiritu oris sui, et destruet  illustratione aduentus sui eum, cuius est aduentus secundum operationem Satane, in omni uirtute, et signis, et prodigiis mendacibus, et in omni seductione iniquitatis his qui pereunt, eo quod caritatem ueritatis non receperunt, ut salui fierent Ideo mittet illis Deus operationem erroris, ut credant mendacio, ut iudicentur omnes qui non crediderunt ueritati, sed consenserunt iniquitati. Nos autem debemus gratias agere Deo semper pro uobis, fratres dilecti a Deo, quod elegerit nos Deus primitias in salutem in sanctificatione spiritus, et in fide ueritatis, in qua et uocauit uos per Euangelium nostrum, in acquisitionem glorie Domini nostri Iesu Christi. Itaque, fratres, state, et tenete traditiones quas didicistis, siue per sermonem,  siue per Epistolam nostram. Ipse autem Dominus noster iehsu Christus, et Deus et Pater noster, qui dilexit nos, et dedit consolationem eternam et spem bonam in gratia, exhortetur corda uestra et confirmet in omni opere et sermone bono.«



EXPOSITIO.

Postquam ad patientiam sufficienter eos armauit, determinat certa et euidentia signa dando futurum diem, pro quo illi territi erant, putantes prope instare illum diem. Quasi diceret: Spe future retributionis ad patientiam sic uos armamus; ne autem cito moueamini, rogamus uos quia fratres: rogamus, inquam, per aduentum Domini nostri Iesu Christi, id est, si in ipso aduentu Christum salutarem habere uultis, et per aduentum nostre congregationis in  ipsum, id est, si cum congregatione fidelium obuiam Christo aduenire uultis, uel congregationis uenture in idipsum quod Christus est, scilicet in incorruptionem: hoc, inquam, rogamus uos, ut non cito moueamini. Cito esset, si toto tempore uite mouerentur. Moueamini dico a uestro sensu, id est ab eo quod sensistis, et per me docentem intellexistis. Neque terreamini quasi instet dies Domini, quia reuera non instat. Terreamini dico neque per spiritum malignum, quocunque modo significantem hec uobis; neque per sermonem, id est per doctrinam illorum pseudo; neque per epistolam missam a deceptoribus, tanquam per nos. Signabant enim epistolas nomine Pauli, ut hoc genere fraudis seducerent Ecclesias  Pauli. Rogamus, ne terreamini, et ne aliquis unquam seducat uos premissis modis, uel ullo alio modo, ut credatis instare diem Domini, quoniam non instabit hic dies, nisi primum uenerit discessio. Discessionem uocat Ambrosius, quoniam Romanum, id est Christianum imperium, quocunque mutetur, siue Constantinopoli, siue alibi, nichil impedit solummodo Christianum duret imperium. Quoniam, inquam, hoc Christianum imperium dissoluetur, quod nec reges erunt qui hereticos puniant, peruasores ecclesiarum destruant, nec Romano pontifici, qui spiritale imperium habet, mundus in unitate fidei subiectus erit, sed sic ab utroque Christiano imperio, et seculari, sicut sunt reges, et spiritali, ut 305 papa, mundus discedet; tunc primum paratum  erit iumentum quod ascendet Antichristus, id est infideles, qui membra Antichristi certatim in destructione fidei cooperentur tali capiti, et facta hac discessione ueniet Antichristus in sua opportunitate. Sed si modo ueniret mundo, obediente ex maiori parte Romano pontifici in unitate fidei, et regibus Christianis adhuc fidem tuentibus, imparatum haberet iumentum, quod ascenderet, et non suo modo proficere posset. Quando tamen futura est illa discessio in sede beati Petri, etsi in paucis, fides tamen perdurabit. Quod dicunt sancti obtinuisse illam orationem Christi, de qua Petro ait: »Ego pro te rogaui, Petre, ut non deficiat fides tua .

Alii uocant discessionem  quando homines ab unitate fidei discedent,  et diuersas erroris uias ingredientur, tunc ueniet ascensor Antichristus strato iumento quod ascendat. Nisi, inquam, primum uenerit discessio, et facta discessione reuelatus fuerit, qui modo occultus est homo. Contra hoc quod dicturus est, Deum uocat eum hominem, ab omni deitate alienum. Homo, inquam, peccati, quia sicut Christus homo iustitie, sic iste totius peccati; et filius perditionis, id est genitus ad perditionem suorum, sicut Christus ad saluationem iustorum; qui etiam et nomine et opere aduersatur Christo. Unde et Antichristus uocabitur; et qui extollitur supra omne quod dicitur Deus, id est quod nuncupatiue Deus dicitur, et non est substantialiter, ut sunt sancti, secundum illud: »Ego  dixi: Dii estis :« Qui etiam extollitur supra omne quod colitur Deus, et uere Deus est. Extollitur, ita ut sedeat in templo Dei  in quo Christus docuit, asserens se esse uerum Deum, Christum autem fuisse deceptorem et magum. Sedeat dico in templo Dei, ostendens se sicut sit Deus. Nisi, inquam, hec signa precesserint, non prius instabit dies Domini. Et credere etiam debetis non aliter instare diem Domini, quia non retinetis memoriter, quod cum adhuc essem apud uos dicebam uobis hec precessura esse diem Domini. In eo quod ait, cum adhuc essem, significat se circa horam discessus sui hec tradidisse illis. Mos enim erat Pauli in primis simplicitatem Ecclesiarum simplicibus fouere documentis; sed, illis iam perfetis,  eoque uolente recedere, tunc primum reuelabat illis occulta mysteriorum Dei.

Facta discessione ueniet Antichristus, et quid hoc sit quod nunc detineat eum, ne ad presens ueniat, uos bene scitis, hoc scilicet detinet eum, ut reueletur in suo, id est in sibi opportuno tempore; sed si, durante unitate fidei et Christiano imperio, ueniret, in suo non tempore reuelaretur. uere in suo tempore reuelabitur, nam etiam iam non suo tempore operatur mysterium iniquitatis, id est mysticam et uelatam iniquitatem, per membra precedentia hoc nefandum caput. Tantummodo hoc residuum est ad reuelationem eius, ut qui nunc tenet, id est detinet eum, ne ueniat, scilicet Christianum imperium et unitas fidei, detineat eum tandiu, donec, unitas  fidei et Christianum imperium fiat de medio, id est sublatum auferatur de communitate. Ab ea similitudine dictum est, qua dicimus: Hic homo mortuus factus est de medio, id est sublatus de communitate hominum. uel ita: Tantummodo hoc moratur Antichristum ut qui nunc tenet Christianum imperium et unitatem fidei, teneat hoc tandiu, donec, iniquitas, que modo est sub mysterio, fiat de medio, id est de communitate, ut sicut modo fides in communi est, iniquitas in occulto, sic in tempore Antichristi fides sit in occulto, iniquitas in communi, quia membra eius non plus erubescent actum impietatis quam pietatis, et qui fidem habeant, paucissimi erunt. Et tunc postquam hic qui nunc detinet eum, auferetur de medio, uel postquam iniquitas  fiet de medio, tunc, inquam, reuelabitur ille iniquus, quem Dominus iehsu interficiet Spiritu oris sui. Dicit beatus Ambrosius Iesum se ostensurum Antichristo, et clamante 306 Iesu, interficietur hic impius; sed quid clamabit, nescimus. Dicunt alii quod Michel solo terrore suo interfecturus sit hunc Antichristum. iehsu quidem interficiet eum, et postea destruet eum damnatum et in corpore et in anima.

Destruet dico illustratione aduentus sui, id est, eo adueniente ad iudicium in magna claritatis illustratione. Eum dico aduentus, cuius est secundum operationem Satane; quia sicut Christus operatione Spiritus sancti, sic iste secundum operationem Satane adueniet. Operationem dico quam facturus est in omni uirtute, scilicet in signis et prodigiis. Signa minora,  prodigia uocat; maiora, miracula. Signis et prodigiis dico mendacibus, uel quia non erunt in rei ueritate, sed ita, per magicam, uidebuntur esse. uel mendacibus, quia, etsi miracula uera sint, ideo tamen mendacia, quia quod probare intendunt, exitus rei falsum probabit, Antichristum scilicet non esse Deum; ad quod probandum miracula precesserant. Erit etiam aduentus eius in omni seductione iniquitatis, quia omni genere impietatis seducet. Seductione dico facta his qui pereunt, quia iusti non seducentur. Pereunt merito, eo quod non receperunt caritatem ueritatis, id est Christum qui est pura ueritas, et in quo tanta caritas ut in mortem traderet se pro nobis. Non receperunt, ut salui fierent  per eum, ex quo omnis salus. Et ideo quia noluerunt saluari mittet illis Deus operationem erroris, id est erroneum operatorem Antichristum, ut credant mendacio, et ut iudicentur, id est damnentur, omnes qui non credunt ueritati, id est Christo; sed consenserunt iniquitati, id est Antichristo

Quia dixerat superius uenturum Antichristum in omni uirtute signorum et prodigiorum, et in omni seductione, ut damnentur omnes non credentes ueritati, sed consentientes iniquitati, ne in his uerbis deterrerentur illi, timentes hunc esse uenturum in diebus suis, super hoc consolatur eos Paulus, dicens non eos uisuros diem Antichristi. Littera sic iungitur: ueniente quidem Antichristo iudicabuntur consentientes iniquitati; nos autem debemus  semper agere Deo gratias Deo  pro uobis, quia fratres estis dilecti a Deo, id est quos Deus dilexit. Ideo precipue gratias agere quod ex dilectione elegerit nos, me et uos Deus, non finem Ecclesie, in quos ueniat Antichristus, uenturus in nouissimis. Sed elegit nos primitias, id est primitiuos in fide; elegit, inquam, in habendam eternam salutem per hoc quod posuit nos in sanctificationem Spiritus. Per Spiritum enim sanctum iustificauit nos in baptismo, que sanctificatio uia est in illam salutem. Et ut sanctificaret, posuit nos in fide ueritatis, ut confiteremur Christum, qui est pura ueritas, sicut Antichristus error et mendacium. In qua fide habenda, sicut elegit nos, ita et uocauit uos per Euangelium nostrum, ut totum uobis esset ex gratia.

 uocauit, inquam, non in otium, sed in acquisitionem glorie, id est ut, operando quomodo fides exigit, gloriam uobis cum dignis operibus acquiratis. Glorie dico, Domini nostri Iesu Christi, id est eamdem quam habet Dominus iehsu Christus, ad illam acquirendam uos uocauit. Considerandum est quomodo prepostero ordine omnia posuerit. Prius enim uocantur; deinde in fide confitentur; fidem confitentes per baptismum sanctificantur; sanctificatis  salus eterna reseruatur. Quandoquidem, fratres, uocati estis in sanctificatione Spiritus, et in acquisitione glorie. Itaque state, id est fortes estote in bono opere, quod cepistis: et tenete perseueranter traditiones uite fidei et habitus, quas a me didicistis, siue per sermonem, dum  predicauerim uobis, siue per Epistolam nostram, ad uos directam. Moneo, state et tenete. Ut autem tenere possitis, ipse Dominus noster iehsu Christus, et Deus, et Pater noster uoluntatem iungit semper cum potentia. Pater, nomen pie uoluntatis; Deus, est potentie. Qui dilexit nos et dedit nobis eternam consolationem, in 307 presenti enim tribulatione incipit nos consolari, continuans consolationem usque in eternam requiem. Qui etiam dedit nobis spem bonam singulariter dicendam. Spes enim de celesti gloria super omnia que sperantur dicenda est bona. Hanc utique spem dedit nobis in gratia, quando nobis remisit peccata; in baptismo soluere, scilicet nos a peccatis, tribuit nobis spem habende glorie. Ipse, inquam, Deus, qui per gratiam tot  bona iam tribuit exhortetur corda, id est uoluntates uestras stare in quo estis, et de incremento laborare, et confirmet, id est fortes et perseuerantes faciat in omni opere bono, et in omni sermone bono, ut nulla uobis desit perfectio.



CAPUT III.

»De cetero, fratres, orate pro nobis, ut sermo Dei currat et clarificetur, sicut et apud uos, et ut liberemur ab importunis et malis hominibus. Non enim omnium est fides. Fidelis autem Deus est, qui firmabit uos, et custodiet a malo. Confidimus autem de uobis, fratres, in Domino, quoniam que [quecunque] precepimus, et facitis, et facietis. Dominus autem dirigat corda uestra in caritate  Dei. et [al. add. in] patientia Christi. Denuntiamus autem uobis, fratres, in nomine Domini nostri Iesu Christi, ut subtrahatis uos ab omni fratre ambulante inordinate, et non secundum traditionem quam acceperunt a nobis. Ipsi enim scitis quemadmodum oporteat imitari nos, quoniam non inquieti fuimus inter uos, neque gratis panem manducauimus ab aliquo, sed in labore et fatigatione nocte et die operantes, ne quem uestrum grauaremus. Non quasi non habuerimus potestatem, sed ut nosmetipsos formam daremus uobis ad imitandum nos. Nam et cum essemus apud uos, hoc  denuntiabamus uobis, quoniam si quis non uult operari, nec manducet. Audiuimus enim inter uos quosdam ambulare inquiete, nichil operantes,  sed curiose agentes. His autem qui eiusmodi sunt, denuntiamus, et obsecramus in Domino Iesu Christo, ut, cum silentio operantes, suum panem manducent. uos autem, fratres, nolite deficere benefacientes. Quod si quis non obedierit uerbo nostro per Epistolam, hunc notate, et non [ne] commisceamini cum illo, ut confundatur. Et nolite quasi inimicum existimare, sed corripite ut fratrem. Ipse autem Deus [Dominus] pacis det uobis pacem sempiternam in omni loco. Dominus [Deus] sit cum omnibus uobis. Salutatio mea manu Pauli, quod est signum in omni Epistola. Ita scribo: Gratia Domini nostri Iesu Christi cum omnibus uobis. Amen.«



EXPOSITIO.

 De patientia conseruanda, de cognitione ultime diei et aduentu Antichristi uos instruxi. Nunc, fratres, de cetero, id est de alia re, uos adhortor, scilicet hoc: Orate pro nobis, ut sermo Domini currat, id est multos in fide per nos comprehendat, et ita ut in omnibus clarificetur sermo Domini integritate fidei et exsecutione pii operis. In quibusdam enim currit sermo Domini, qui satis cito credunt, sed quia in uitiis remanent, non clarificatur in illis. Clarificetur dico, sicut in aliis Ecclesiis clarificatus est, et apud uos. Orate etiam ut ego, et qui mecum predicant, liberemur ab hominibus importunis, qui quem arripiunt multa importunitate afficiunt et malis. Duplex malum notat, importunitatem, scilicet de suasione mali esse importunum. Ideo dico orate ut liberemur,  quia fides non est omnium, id est, quia nondum omnes fideles sunt, sed multi fidem persequuntur. uel ita: Orate ut liberemur ab importunis et malis, quia fides non est omnium illorum, id est, in omnibus illis non est qui fidem habeat. Neque quia dixerat orate ut liberemur, dicerent illi Quid sperandum est de nobis, cum magister noster adeo sibi timeat? ad hoc ait: Licet dixerim, orate ut liberemur, tamen confido quia Dominus fidelis est, qui pro se patientibus ait: »Ecce ego uobiscum sum, usque ad consummationem seculi :« Deus, inquam, est fidelis, qui  confirmabit uos in bono quo estis, et custodiet a malo, ne cadatis. uolens quiddam nouum suadere  308 illis, scilicet ut subtrahant se ab illis otiosis et curiosis, qui per priorem Epistolam noluerunt corrigi, captat eos collaudando de premissis, dicens: De obseruatione patientie, de die iudicii, de oratione facienda pro nobis nos quidem sumus uos adhortati, sed bene confidimus de uobis in Domino, quoniam quecunque precepimus et modo facitis, et in futuro facietis. Ut autem benefaciatis, Dominus dirigat corda uestra, id est faciat directas uoluntates uestras in caritate Dei, ut sicut Deus uos dilexit, et uos eum diligatis, et in patientia Christi, sicut Christus passus est pro uobis, ita et uos pro Christo patiamini. Nos autem dico, scientes uos facturos quecunque ex Deo precipimus, denuntiamus uobis. Scitote hoc preceptum Dei esse, non nostrum, nisi  tantum quod uobis, fratres, nuntiamus in nomine Domini nostri Iesu Christi, id est, si curatis nomen et honorificentiam Domini Christi. Hoc ex eo denuntiamus, ut subtrahatis uos ab omni fratre ambulante inordinate, id est naturalem ordinem deserente. Hoc enim etiam gentiles inordinatum asserunt negligere propria, curare aliena, ut quidam curiosi inter uos faciunt. Fratre etiam dico, non ambulante secundum traditionem quam acceperunt a nobis, id est quo modo tradidimus illis, et pollicentes se sic seruaturos sicut acceperunt. Ideo simpliciter dico, sicut acceperunt a nobis tradentibus illis, et non expono hanc traditionem, quia uos ipsi bene scitis quemadmodum oporteat uos imitari nos.

Ne illi aberrando dicerent: In oratione, ieiunio,  uigiliis scimus te imitandum, determinat quid intendat dicens: Imitamini in hoc quod non fuimus inter uos inquieti, id est curiose discurrentes per urbem; neque manducauimus apud uos panem otiosum sumptum ab aliquo; nec nostrum panem gratis, id est sine labore otiosi, sed fuimus operantes nocte et die, et in labore et fatigatione, id est laborantes usque ad fatigationem. Nocte ideo preponit, quia nocte maxime uacabat operibus, orationi et predicationi precipue uacans in die. Operantes ideo, ne grauaremus aliquem uestrum, accipientes a uobis necessaria. Paulus non ab istis, sicut nec a Corinthiis quidquam accipere uoluit, diuersa tamen intentione. A Corinthiis enim noluit, quia erant auari. Ab istis noluit, sed magis operari, ut in se daret eis  exemplum depulso otio laborandi. Operabamur, ne  quem uestrum grauaremus; tamen non ideo quasi non habuerimus potestatem accipiendi a uobis si uellemus, sed ut daremus uobis nosmetipsos formam ad imitandum nos, ut deserentes otium, exemplo meo de labore uiueretis. Intendebamus utique dare uobis formam operandi. Nam etiam cum essemus presentes apud uos, denuntiabamus hoc uobis quod si quis uacans otio, non uult operari, nec manducet de laboribus alienis. Ideo precipio nolentem operari non manducare, quia audiuimus quosdam inter uos ambulare inquiete, nichil operantes, sed agentes curiose, rumores urbis sollicite perquirendo. His autem qui sunt eiusmodi, id est nichil operantes et curiosi, denuntiamus ex auctoritate Dei, et obsecramus in Domino Iesu Christo, id est precipimus et  precamur, si in Christo saluari uolunt, ut ipsi operantes pulso otio et cum silentio, non de rumoribus curiosi, manducent panem suum, id est non alienum, sed proprio labore lucratum. Ne autem quia dixerat: Unusquisque manducet suum panem, putarent illi qui solebant ministrare pauperibus, non ultra esse ministrandum illis, ait: Licet dixerim manducent suum panem, uos tamen, fratres, bene facientes fratribus qui indigent, nolite deficere bene faciendo, quia non omnibus potest sufficere suus labor. Denuntiamus illis ut operentur, etc. Si uero aliquis eorum non obedierit huic nostro uerbo mandato per epistolam, hunc notate, id est significate mihi quis ille sit, et interim non commisceamini cum illo, ut, uobis non communicantibus illi, confundatur, id est erubescat  de peccato suo. Et licet non commisceamini cum illo, tamen nolite eum existimare quasi inimicum, ut eum odio habeatis, sed ex dilectione corripite eum ut fratrem. 309 Ut autem in omnibus que precepi uobis perfecti sitis, ipse Dominus pacis det uobis pacem sempiternam, id est hic et in futuro, et in omni loco, id est apud domesticos et apud extraneos. Et ut ueram pacem habeatis, Dominus sit cum omnibus uobis. Salutatio scripta mea manu. Mea dico Pauli, quod signum ita scribo in omni Epistola, quam mitto. Hoc signo discernite ne fraudulenter sub nomine meo inferant uobis suam epistolam illi pseudo qui dicebant uobis me intelligere propinquum esse diem iudicii. Hec, inquam, est salutatio: Gratia Domini nostri Iesu Christi cum omnibus  uobis. Amen.



[IN EPISTOLAM PRIMAM AD TIMOTHEUM.]





ARGUMENTUM IN EPISTOLAM PRIMAM AD TIMOTHEUM.

Timotheum instruit et docet de ordinatione episcopatus, et diaconii, et omnis ecclesiastice discipline: scribens ei a Laodicia per Tychicum diaconum.



PROLOGUS B. BRUNONIS IN EAMDEM.

 Consuetudo erat apostolorum ut cuiuslibet ciuitatis populo, doctrina eorum conuerso ad fidem, non ibi subsisterent, sed  transirent ad alios populos congregandos ad fidem. Cuius rei formam Paulus tenens  conuersis Ephesiis, consecrauit illis in episcopum Timotheum, collaboratorem Euangelii, ut, Paulo pretereunte ad Macedonas conuertendos, haberent Ephesiani Timotheum, qui eos de singulis instrueret, ne forte, illis sine doctore dimissis, periret labor Pauli in eis. Quos Ephesios Paulus primus  ad fidem conuertit; quibus Ioannes euangelista postmodum in episcopum prefuit, Timotheo in opus Euangelii a Paulo reuocato. Hanc autem Epistolam cum tribus aliis que sequuntur, scribit ad personas: duas ad Timotheum; tertiam ad Titum; quartam ad Philemonem; ceteras scribit ad Ecclesias. Consecrato  Timotheo Ephesiis in episcopum, consurgunt contra eum pseudodoctores, dicentes, licet noua lex inducta sit, cum ea tamen tenendam esse circumcisionem et ueterum ritus sacrificiorum. Quo intellecto, Paulus Epistolam hanc dirigit ad Timotheum, non quod de eo ambigat quod in aliquo consensurus sit pseudodoctoribus, sed ut doctrina eius, roborata auctoritate Pauli, idem cum Timotheo docentis, maioris auctoritatis  sit et reuerentie, Ephesianis audientibus a Timotheo idem doceri quod a Paulo, cui tradita est hec doctrina a Christo. In hac autem Epistola Paulus agit de ecclesiastico ordine, docens ab Ecclesia repellendos pseudodoctores, illisque denuntiandum ne peruerse doceant; quod si ideo non desistunt, populis denuntiandum est, ne eos audiant. Docet hic etiam Paulus Timotheum de ordine sacerdotali et leuitico, quomodo eligendi sint et probandi. Docet etiam de ordine uiduarum, quomodo ministrare deceat illas in Ecclesia. Docere autem, etiamsi sapientissime sint, nunquam mulieribus permittendum. Sic docendo de ecclesiastico ordine intendi Paulus ut, pro modo doctrine sue, teneat Ephesiana, omnisque cum ea Ecclesia.



EPISTOLA I AD TIMOTHEUM.



CAPUT PRIMUM.


»Paulus apostolus Iesu Christi, secundum imperium Dei Saluatoris nostri, et Christi Iesu spei nostre. Timotheo dilecto filio in fide gratia, misericordia, et pax a Deo Patre et Christo Iesu Domino nostro. Sicut rogaui te, ut remaneres Ephesi, cum irem in Macedoniam, ut denuntiares quibusdam ne aliter docerent, neque intenderent 310 fabulis et genealogiis interminatis, que questiones prestant magis quam edificationem Dei, que est in fide. Finis autem precepti est caritas, de corde puro, et conscientia bona, et fide non ficta. A quibus quidam aberrantes, conuersi sunt in uaniloquium, uolentes esse legis doctores, non intelligentes neque que loquuntur, neque de quibus  affirmant. Scimus autem quia bona est lex, si quis ea legitime utatur, scientes [sciens] hoc quia iusto lex non est posita, sed iniustis, et non subditis, impiis et peccatoribus, sceleratis et contaminatis, parricidis et matricidis, homicidis, fornicariis, masculorum concubitoribus, plagiariis [plagariis], mendacibus, et periuris, et si quid aliud sane doctrine aduersatur, que est secundum Euangelium glorie beati Dei, quod creditum est mihi. Gratias ago ei qui me confortauit in Christo Iesu Domino nostro, quia fidelem me existimauit, ponens in ministerio. Qui prius fui blasphemus, et persecutor, et contumeliosus; sed misericordiam Dei consecutus sum,  quia ignorans feci in incredulitate. Superabundauit autem gratia Domini nostri cum fide et dilectione, que est in Christo Iesu. Fidelis sermo et omni acceptione dignus, quia Christus iehsu uenit in hunc mundum peccatores saluos facere, quorum primus ego sum. Sed ideo misericordiam consecutus sum ut in me primo ostenderet Christus iehsu omnem patientiam ad informationem eorum, qui credituri sunt illi in uitam eternam. Regi autem seculorum immortali, inuisibili, soli  Deo honor et gloria in secula seculorum. Amen. Hoc preceptum commendo tibi, fili Timothee, secundum precedentes in te prophetias, ut milites in illis bonam militiam, habens fidem et bonam conscientiam, quam quidam repellentes, circa fidem naufragauerunt; ex quibus est Hymeneus et Alexander, quos tradidi Satane, ut discant non blasphemare.«



EXPOSITIO.

Paulus, etc. Scripturus discipulo, salutem premittit dicens: Paulus; quod quidem nomen est humilitatis. Paulus enim quasi modicus dicitur. Hic autem ubi auctoritate opus est, auctoritatis nomen est; Paulus enim nomen multum notum erat. Unde ut magis refelleret pseudodoctores ait: Paulus apostolus,  id est legatus uel missus. Cum autem omnes sancti, legati Dei sint, precipue apostoli sic uocantur, sub quibus omne genus sanctorum, supra quos uero solus Christus, inuenitur. Apostolus, inquam, Christi Iesu, quia a Christo solum apostoli missi sunt. Ab apostolis autem ceteri sancti, ut a Paulo Timotheus. Quia si Paulus apostolus Christi sit, constat quod qui Paulo contradicit, contradicit et Christo, qui Paulum misit; qui uero Timotheo a Paulo misso, et in Paulum et in Christum offendit. Paulus, inquam, apostolus Christi Iesu secundum imperium. Ponit in aliis Epistolis secundum uoluntatem, sed ut maiorem districtionem signaret, posuit hic imperium. uolumus enim quedam, que non  imperamus; que autem fieri imperamus, et uolumus, et, ne non fiant, prohibere uidemur. Unde ait secundum imperium Dei Patris. Deus enim Pater imperauit me apostolum fieri. Dei dico Saluatoris nostri, id est qui imperio suo obedientes saluat; non obedientes uero a salute alienat. Unde timendum est, non parentibus imperio Timothei, quia, nec mihi, nec Deo, qui imperauit me Apostolum esse, obediunt, et sic a saluatione Dei alieni sunt. Secundum imperium Dei Patris dico; et secundum imperium  Christi regis et sacerdotis. Secundum hominem dico qui et immolauit seipsum in ara crucis, ut nos mundaret a delictis, seque immolandum nobis quotidie in altari dedit. Regis etiam, quia et bona dat, et in bonis regit. Christi dico Iesu, id est Saluatoris, qui et in presenti saluat a malis, et in futuro salutem eternam daturus est suis. Christi Iesu dico, auctoris spei nostre, id est recuperande impassibilitatis et immortalitatis, quas per eum nos recuperaturos speramus, qui carnem nostram in se uerbo Dei unitam extulit supra omnem creaturam, nichil supra eam relinquens preter diuinitatem sibi coherentem. Spes enim dicitur, non de his que habemus, ut iustificationem 311 a peccatis in baptismo, sed de his que nos habituros credimus, ut immortalitatem  et impassibilitatem per Christum. Spes enim est exspectatio future bone rei cum desiderio.

Paulus, inquam, apostolus sic et sic optat, mandat, uel aliquid tale Timotheo filio bene imitanti se, quem genuit in fide, quia, cum infidelis esset, fidelem eum fecit Filio dico dilecto peculiari et speciali modo, quia, cum omnis utique fidelis diligendus sit, quidam tamen in eis sunt qui priuilegio amoris diligendi sunt. Paulus, inquam, mandat Timotheo hoc, sibi, uel tibi, Timothee, gratia, misericordia, et pax. In aliis ponere solet gratia tantum et pax, significans ibi per gratiam, quod hic per misericordiam, remissionem scilicet peccatorum; que gratia dicitur, quia gratis sine pretio uel merito  nostro dimittuntur. Misericordia, remissio dicitur, quia per misericordiam Dei peccata dimittuntur. Misericordia itaque, id est remissio peccatorum, et pax, id est tranquillitas animi quam hic habent sancti prelibantes per hoc dulcedinem eterne pacis. Hec, inquam, misericordia et pax sint perseuerantia tibi. Non ideo hoc optat, cum bene sciat remissionem peccatorum factam esse Timotheo, sibique partem sanctorum esse, sed ut in his permaneat. Hec duo, misericordia et pax, omni fideli optanda sunt, et prouenire possunt; hoc autem tertium, id est gratia, prelatis tantum optandum est et prouenire potest. Accipit enim per gratiam donationem Spiritus sancti, qui utique, non a prelatis, sed per ministerium eorum, sine differentia  meritorum, siue iusti, siue iniusti sint prelati , datur his quos sanctificant, si idonei sint in quibus habitare debeat Spiritus; »non enim habitabit in corpore subdito peccatis .« Quia si queritur cur subditi, propter peccata, Spiritum sanctum accipere non mereantur, cum per ministerium prelatorum qui peccatores sunt  detur? Ad hoc respondendum est quia a Deo, et non a prelato, qui quod non habuit dare non potuit; datur tamen per ministerium prelati. Nec sine causa Deus per ministerium hoc dare uoluit, cum, si sine ministris Spiritus sanctus daretur, unusquisque, presumendo Spiritum sanctum  se habere iactaret, et sic ministri Ecclesie, etiam qui iusti essent, in contemptum uenirent. Cuius rei Christus formam relinquens, suscitato Lazaro, dixit discipulis: »Soluite eum et sinite abire ,« ostendens neminem posse solui nisi per ministros, quibus hec ministeria credita sunt. Gratia utique misericordia, et pax, sit tibi a Deo qui, cum Deus sit, hec et omnia potest. Deo dico Patre, qui, ex eo quod Pater est, uoluntatem et piam affectionem circa te et omnem filium habet. Sit etiam tibi hoc idem a Christo Iesu, qui cum sit rex, et saluare uenerit, uoluntatem similiter habet. A Christo dico Domino nostro, quem, quia Dominus est, hoc et omnia posse apparet.

Finita salutatione incipit Epistolam dicens: O Timothee,  ita fac subaudi, sicut rogaui te, ubi ait sicut, notat quantitatem. Quasi diceret: Ego multis modis frequenti repetitione monui te, ut docendo insisteres, et sicut monui te omnibus modis, omni assiduitate fac. Ubi ait: Rogaui, cum qui prelatus erat, dicere posset ut discipulo precepi, satis commendat Timotheum, insinuans eum talem qui non ex imperio cercendus esset, sed ex quadam paritatis dignitate cohortandus. Sicut, inquam, rogaui te ut remaneres Ephesi ad ordinandum ibi ecclesiasticum ordinem, cum ego, conuersis Ephesianis, irem in Macedoniam, ut Macedonas uerbo predicationis conuerterem, in quo et tu mihi necessarius esses, teque mecum iturum ex uoluntate obtulisti; uidens tamen quod maior necessitas incumberet, dimisi te,  ut Ephesianos instrueres. Hic primum incipit de pseudodoctoribus repellendis, dicens: Remaneres, inquam, ideo ut denuntiares. Nuntiare dicimus in ter pares; denuntiare autem, ut a prelato subditis. Denuntiares utique quibusdam, id est doctoribus illis qui singularem doctrinam inducunt a communione Ecclesie declinantes. Hoc, inquam, denuntiares 312 ne docerent aliter, id est quidquam alienum a doctrina mea qua Ephesios docui, et tu adhuc doces. Quia si doctores te denuntiante illis nollent desistere, denuntiares subditis ne intenderent doctrinis eorum, uel audirent eos. Cuius rei forma adhuc seruatur in Ecclesia. Prius enim peruersus prelatus ab Ecclesia prohibetur. Quia si inobediens non cessat, subditis dehinc interdicitur obedire illi. Non intenderent,  dico fabulis pseudopredicatorum, qui dicunt circumcisionem et uetera sacrificia tenenda esse in noua lege. Fabula dicitur illud ubi uerba tantum sunt, res autem non est; sic in doctrina eorum. uerba quidem erant nuda a rei ueritate, quia circumcisio et illa que docebant, saluare non poterant. Intenderent, inquam, fabulis et genealogiis, id est sermonibus de generatione sua factis. Dicunt enim quod sibi, natis de carne Abraham et Dauid, salus solum repromissa sit, et non aliis. Genealogiis, dico, interminatis, id est prohibitis ne aliquis confidat in illis. uel interminatis, id est nullum terminum, nullumque finem habentibus ubi subsistant probata sicut dicunt. Si quis enim considerat, uidebit  multos filios Abrahe secundum carnem reprobatos, ut Esau; ixueniet etiam multos, non de carne Abraham genitos, quos tamen Deus elegit, ut Iob.

Que genealogie prestant questiones, id est litigia, et nullas solutiones. Hoc, inquam, prestant magis quam edificationem, quam nullo modo prestant. Hic enim magis electiuum est de non participantibus agens. Aedificationem utique uirtutum non prestant; que edificatio est non per circumcisionem, sed que est in fide, id est per fidem. Omnis enim iustificatio est ex fide, que ut fundamentum iacitur; et super hanc quasi fundamentum cetere uirtutes edificantur. Probat quod in fide sit edificatio Dei, dicens: Si ex fide procedit bona conscientia,  id est spes: ex spe autem purum cor, et de puro corde caritas. Charitas uero sit finis, id est impletio totius precepti, seu noue seu ueteris legis. Quia si hoc modo ex fide sequitur omnis precepti impletio, tunc in fide est omnis edificatio Dei, et non alibi. Sed in fide est impletio totius mandati, igitur et edificatio Dei. Quia transuerso ordine sic ponit: uere in fide est edificatio Dei; finis enim, id est quia impletio totius precepti ueteris seu noue legis est caritas, id est dilectio Dei et proximi, in quo mandato uniuersa lex pendet et prophete . Qui enim hoc mandatum, id est caritatem impleuerit, nouam et ueterem legem procul dubio impleuit. uel autem legatur ibi sic continuatim. Ubi ait superius, ne docerent et ne  intenderent, innuit quosdam peruerse et docentes et intendentes. Unde sic ait: Licet illi pseudo aliter doceant quam ego, tamen finis, id est omnis impletio legis caritas est, sicut ego doceo. Unde quod ipsi docent uetera non sunt reducenda. Charitas procedit de puro corde, id est de munda intelligentia; quod aliquis purum intellectum habeat conseruans se in puritate qua Deus purificauit eum in baptismo. Intelligens diligendum sibi esse creatorem suum, nec in aliquo offendendum. Charitas etiam procedens de conscientia bona, id est de spe. Non quia conscientia sit idem quod spes, sed ea affinitate qua illi cui male conscientie scrupulus abest, et ubique in animo se circumspectans, nichilque quod eum mordeat inueniens; sic tandem sperare  licet: qui enim se peccatorem conspicit, timendum illi est de peccato, non sperandum. Charitas etiam procedens de fide non ficta. Nos enim credimus Christum uerum Deum et uerum hominem, non fingentes illum uel hominem sine Deo, uel Deum sine homine. Et ut quidam pseudo dicunt habuisse Christum non uerum, sed ereum corpus. uel ita: Fide dico nostra robusta et inuiolabili non ficta, id est non fragili ad modum fictilis uasis, sicut est doctrina pseudodoctorum.

Commendata parte sua, improbat partem aduersariorum dicens: A quibus caritate, scilicet, conscientia bona, et fide: quidam aberrantes, id est illi singularem doctrinam inducentes separati  313 et per hoc errantes. Separatio enim a ueritate error est. Aberrantes utique conuersi sunt, non ad fidem, sed in uaniloquium, loquentes que uana et inutilia sunt, circumcisionem scilicet tenendam esse dicentes. Quibus non sufficit hec uana apud se loqui, sed, quod deterius est, uolentes esse doctores legis, id est docentes tenendas esse carnales obseruantias legis. Et hoc satis impudenter, non intelligentes neque ea que loquuntur, id est circumcisionem, quam docent, ideo sub ueteri lege in carne tenuisse, ut figuraret circumcisionem cordis tenendam esse in tempore gratie, et non carnis. Neque etiam intelligentes Scripturas prophetarum de quibus, id est per quas affirmant circumcisionem et uetera sacrificia, que loquuntur, tenenda esse in  tempore gratie, uel e conuerso. Non intelligentes ea que loquuntur de prophetis ad probandum quod tenenda sint ea que docent. Neque intelligentes circumcisionem et sacrificia, cuius rei mysteria essent, cum fierent, de quibus ipsi affirmant quod adhuc tenenda sint. Quia improbauit partem aduersariorum, dicens non intelligentes, etc. Hoc utique non sufficeret, nisi et partem suam commendaret, et causam commendationis insereret. Posset enim aliter sic ipsi obiici. Si doctrina pseudodoctorum peruersa est, tua uero non melius approbanda, unde melius adherendum tibi iudicas quam illis? Ad hoc refellendum, improbata parte aduersariorum, subdit et approbat suam, dicens: Pseudo utique doctores non intelligunt legem, nos autem scimus, id est intelligimus  legem. Et quidam amplius addit quod ualet ad causam, dicens: Scimus utique non solum legem, sed etiam hoc de lege scimus quia lex est bona, id est utilis et iustificans spiritualiter intellecta, secundum quod nos intelligimus. Sed, secundum carnalem intellectum eorum potius non bona, quia neminem iustificat, et crudelis est. Unde quod ipsi de lege intelligunt, non est reducendum. Lex utique bona est, si quis utatur ea, id est intelligentia eius legitime, id est secundum quod lex ipsa docet et precipit, scilicet, ut spiritualiter intelligatur. Scimus utique de lege quod bona est, scientes hoc etiam, de eadem lege, quia lex uetus non est posita iusto, id est sub noua lege iustificato. Nec  etiam sub ipsa ueteri lege posita est alicui iusto. Lex enim data est ut uel puniret reum, uel peccare uolentem cerceret ne delinqueret. Sed qui iustus est, non est cercendus; non enim uoluntatem habet peccandi, nec est per legem puniendus. Macula enim in illo nulla est qui iustificatus est. Unde et iustis illis qui sub ueteri lege fuerunt, quantum ad se, non esset necessarium tenere legem, qua tamen congrue usi sunt, ne, illis respuentibus legem, contemptui fieret lex, utque auctoritate eorum deuotius tenerent eam hi quibus propter peccata necessaria erat. Ideo etiam iusti tenuerunt ueterem legem ut quod ipsa prefigurabat de Christo et de tempore gratie, ipsi attestarentur implendo legem. Iusto utique non est posita lex, sed iniustis id est Iudeis  quibus ante legem datam Moyses moralia precepta dedit, que non obseruando iniusti facti sunt. Iniustis utique, et non subditis, id est Iudeis, qui Deo, danti per Moysem legem, noluerunt subdi ut ab iniustitiis recederent. Quos uocet iniustos et non subditos exponit, dicens: Lex utique posita est impiis, id est irreligiosis animo contra Deum, et peccatoribus, id est quod irreligiose cogitant, irreligiose operantibus, et sceleratis, id est eis qui uidentes sacrificare idolis uel huiusmodi, placuit illis ut similiter preuaricarent. Lex etiam posita est contaminatis, id est illis qui uiolentia tormentorum compulsi sunt sacrificare idolis. Hec quatuor contra Deum principaliter fiunt. Cetera que sequuntur contra se et contra proximum fiunt, non quod omnia peccata  contra Deum non sint, sed quia quatuor predicta Deum specialiter sine aliquo medio uidentur offendere. Posita est etiam lex parricidis, id est interfectoribus patrum, quibus, cum multum deberent, ex eo quod homines essent, longe ideo magis patres erant; matricidis etiam similiter 314 et homicidis, et fornicariis, id est maculantibus se adulterio, uel quolibet genere fornicationis, et concubitoribus masculorum, quod deterius est, quibus non sufficit se maculare, nisi etiam corrumpant alios; et plagiariis, id est plagas proximo inferentibus; uel, plagiariis quasi plagiosipis, id est plagam de re uiua inferentibus, ut si quis furaretur patri filium suum, uel huiusmodi. Mendacibus etiam qui fallaciis incumbunt, quodque mendacio Pauli deterius  est periuris, his et huiusmodi posita est lex. Preter hec etiam imposita est illi si quid aliud a predictis quod aduersatur sane doctrine, id est naturali et morali legi. Moralia enim precepta sicut in ueteri, sic in noua lege perdurant. Unde ait: Que sana doctrina est secundum Euangelium, id est sequitur nouam legem. Euangelium dico glorie, id est quod predicat gloriosum Deum. uel Euangelium glorie, id est quod sequentibus se dat eternam gloriam. Glorie dico Dei beati. Qualem enim beatitudinem Deus habet, talem ab eo habituri sunt sancti. Beatus enim dicitur cui nichil deficit; sanctis autem, cum Christo nichil defuturum est. Hoc nomen Deus nullo adiectiuo indiget, ut dicatur beatus, uel aliquid  horum, sed ut innueret cuiusmodi gloriam habiturus sit Deus et daturus suis apposuit beati, quasi diceret: Gloria quam Deus habet et dat, et sibi et quibuscunque dat, sufficit. Et quia sana doctrina et Euangelium se inuicem sequuntur, ideo hec tantum tenenda sunt et non reinducenda circumcisio et uetera. Hic ingreditur ostendere quod quia recessit a ueteri lege, omnia bona sibi collata sint; cui legi quandiu adhesit, semper in precipitium malorum ruit.

Unde sic ait: Quod Euangelium creditum est mihi, id est preuidit misericordia Dei me idoneum, cui crederet Euangelium. Euangelium autem bonum nuntium dicitur, eu enim bonum; angelium uero nuntium. Unde angelus nuntius dicitur. Et ideo quia  Deus credidit mihi Euangelium, gratias ago ei, et non legi, pro hoc beneficio, et pro his que sequuntur, qui Deus existimauit me fidelem. Hic aiunt quidam insidiosa esse uerba Pauli, quasi diceret: Inde gratias ago Deo quia, cum infidelis essem, fecit me fidelem. Quodque dignus essem qui fidelis fierem existimauit, id est prouidentia Dei que falli nescit ab initio preordinauit, meque factum fidelem confortauit, id est fortem fecit, quod neque mors, neque gladius poterit me separare a caritate eius. Et postquam mihi credidit Euangelium pacis, ponens me in ministerio, id est in ipso opere predicandi; multis enim prelatis creditur Euangelium; qui tamen torpentes non ministrant subditis quod creditum est illis. Positus sum in ministerio Christi  Iesu, id est ad honorem et gloriam Christi Iesu Domini nostri. uel confortauit me in Christo Iesu Domino nostro, qui mihi cedes anhelanti, in uia apparuit. Ego utique fidelis factus sum, etc., postquam deserens legem subdidi me gratie Dei. Qui prius cum essem sub lege in omnia mala precipitabat. Fui enim tunc blasphemans, Christum dicens eum hominem sine Deo, filium fabri et similia. Fui etiam persecutor quorumlibet iustorum . Fui etiam contumeliosus, quia si quos comprehendere poteram contumeliis et uerberibus afficiebam; sed qui adeo peruersus sub lege eram, statim ut hanc dimisi consecutus sum misericordiam, id est remissionem peccatorum. De hoc autem consecutus sum misericordiam, quia, id est quod ignorans feci, id  est ignoranter peccaui, et quia Christum ignorabam, ideo in incredulitate manebam. Sic quia pro quod legimus; non enim sufficeret ad causam, ut quia ignoranter peccauerit, ideo misericordiam consecutus sit. Alio modo tamen quia legitur ad causam. Quasi diceret aliquis: Tu olim sub lege, legem predicabas tenendam. Tu uero, relicta eadem lege, legem predicas relinquendam. Cui ergo credi debeat, uel tibi sub lege, uel tibi non sub lege ambigimus.

Contra hoc ait: Mihi sub lege non fuit credendum, quia ignorans feci, et quia ignoraui, ideo in incredulitate 315 mansi. Nec solum misericordiam, id est remissionem peccatorum consecutus sum, sed etiam  gratia Domini nostri abundauit in me super misericordiam: quia et peccata remisit, et multas alias gratias dedit, ut cognitionem diuine essentie, etc. uel aliter. Dum persecutor eram Ecclesie Christi, multum zelum legis habui, sed tamen nunc superabundauit gratia Dei in me, quia si tanta oportuisset me pati pro ueteri lege quanta pro Christo patior, utique defecissem. Cetera sicut dicta sunt. Superabundauit, inquam, gratia cum fide et dilectione: quia fides et dilectio Dei semper creuerunt in me; que fides et dilectio est in Christo Iesu, id est habetur per Christum Iesum, et non per legem. Hanc autem misericordiam quam ego consecutus sum, facile est et uos consequi. Ut enim peccatores salui fierent, Christus iehsu in hunc uenit mundum. Sed  antequam hoc dicat, preponit commendationem rei quam dicturus est sic: Sermo iste quem uobis manifesto, est fidelis, id est talis cui fides adhibenda sit, et qui bene sit credibilis. Nec solum fidelis est, sed etiam dignus acceptione, id est qui acceptabilis esse debeat. Sunt enim multi sermones credibiles, non tamen acceptione digni, quia inutiles. Hic autem sermo, et credibilis, et acceptus, quia utilis. Dignus utique acceptione non una uel in uno solo tempore ut uetus lex, sed omni, id est et in presenti et in futuro, et secundum corpus et secundum animam, quia in omni tempore, et secundum utrumque saluat. Hic, inquam, est ille sermo, quia, id est quod Christus iehsu uenit in mundum hunc, id est adeo despicabilem, et in quo tot miserias eum pati  oportuit. uenit, inquam, saluos facere peccatores, qui si per legem saluari possent, frustra Deus Christum suum in miserias huius mundi deponeret. Quorum peccatorum ego et quicunque legalis primus, id est precipuus et deterrimus sum. Deteriores enim inuenit Deus Iudeos, legi adherentes, quam quoscunque exleges.

Quod supra posuit absolute, hic ponit cum causa, dicens: Licet deterrimus in peccatoribus essem, tamen consecutus sum misericordiam, ideo, ut Christus iehsu in me primo, id est maxime peccatore, uel primum, id est maxime ostender et patientiam; non in qualibet una re, sed omnimodam. Pertulit enim me blasphemantem, persequentem, et contumelias  sanctis inferentem. Omnem utique patientiam ostendit in me, ad informationem eorum qui credituri sunt illi, id est ut per me doceret nemini desperandum, propter immanitatem scelerum, quin credat in eum. Credituri sunt enim illi in uitam eternam, id est ut per fidem hanc habeant uitam eternam. Et quandoquidem Christus saluare peccatores uenit, ad quod lex insufficiens fuit, Christo igitur regi seculorum inde sit honor et gloria: quia nec legi, nec alii preter Christum debetur inde gratia.

Aut sic continuatur. Christus in me ostendit omnem patientiam; illi autem Christo Regi seculorum immortali, id est immutabili, qui semper in eodem est, et inuisibili, id est cuius deitatem nulla creatura sufficit intelligere; huic Deo Creatori soli , huic tanto et tali sit honor et gloria. Honor dicitur, ut de uirtutibus, humilitate, prudentia, et huiusmodi, que homo potest habere. Gloria dicitur de his que Dei solum sunt et non hominis, ut resurgere tertia die, et huiusmodi. Honor, inquam, illi sit et gloria in secula presentium seculorum consecutiua, et hoc quod precor amen, id est certe ita erit. Quandoquidem ex Christo Iesu omnis saluatio, et ex lege nulla, ideo, o Timothee fili, commendo tibi hoc preceptum, ut in omnibus palam sit te nulli posse parcere uel tolerare in hac re. Hoc enim preceptum est quod transgredi non licet, summaque tibi obedientia commendatum, ut milites excludendo ab Ecclesia pseudodoctores; milites, etiam disponendo alium ecclesiasticum ordinem,  milites utique bonam militiam. Si semel uel in uno militaret, implesset quod dixerat, milites, sed ut semper et in omnibus se uelle eum militare ostenderet: 316 addidit militiam bonam, id est utilem. Utile enim erit sic te militare. Commendo, inquam, ut milites in illis prophetiis, id est in omni uisione et intellectu quem habes de Deo. Prophetia enim uisio; propheta uidens dicitur. Milites moneo secundum prophetias precedentes in te, id est secundum quod tempore precedenti edoctus es in sacris Scripturis. Timotheus enim patre gentilis, matre uero Christiana editus , ab ipsa pueritia traditus est sacris litteris imbuendus. Unde ait secundum prophetias in te precedentes. uel aliter: Commendo tibi ut milites secundum prophetias precedentes  in te, id est de te. Spiritu enim prophetie edoctus, assumpsi te in opus Euangelii. uide autem ne degenerando a fide mendacem facias Spiritum, qui ut te eligerem docuit me. Militare debes, tum quia bonum et utile est: tum quia bene potes, habens fidem per quam plene iustificatus es, habens etiam conscientiam bonam; non enim tibi predicanti obiici potest quod bene doceas et male uiuas. Modo paulisper reuertitur ad pseudodoctores, dicens: quam bonam conscientiam quidam repulerunt a se. Qui enim peruerse agit et docet, non habet unde sibi bene conscius sit: et quia repulerunt hanc, ideo naufragauerunt circa fidem, id est fregerunt nauem suam, circumeuntes fidem, et non ingredientes ad  eam. Ex quibus pseudodoctoribus naufragantibus est Hymeneus et Alexander principes eorum qui circumcisionem reducere uolebant, quos ego tradidi Satane , id est separaui excommunicatos ab Ecclesia. Nec ideo ut in eternum pereant: sed ut sic discant non blasphemare, id est ut hoc modo correcti et penitentes, quiescant a peruersitate sua, et iam non blasphemantes auferantur iterum Satane, recepti in sinum Ecclesie. Nota quod excommunicare est tradere Satane, quia cum excommunicatur quis, Satane traditur, cuius erat priusquam per baptismum iustificaretur.



CAPUT II.

»Obsecro igitur primum omnium fieri obsecrationes, orationes, postulationes, gratiarum actiones,  pro omnibus hominibus, pro regibus, et pro omnibus qui in sublimitate sunt constituti, ut quietam et tranquillam uitam agamus, in omni pietate et castitate. Hoc enim bonum est et acceptum coram Saluatore nostro Deo, qui omnes homines uult saluos fieri, et ad agnitionem ueritatis uenire. Unus enim Deus, unus et Mediator Dei et hominum homo Christus iehsu, qui dedit redemptionem semetipsum pro omnibus. Cuius testimonium temporibus suis confirmatum est, in quo positus sum ego predicator et apostolus . ueritatem dico, non mentior; doctor gentium in fide et ueritate. uolo ergo uiros orare in omni loco, leuantes puras manus sine ira et disceptatione. Similiter et  mulieres in  habitu ornato cum uerecundia et sobrietate ornantes se, non in tortis crinibus, aut auro, aut margaritis, uel ueste pretiosa : sed, quod decet mulieres, promittentes pietatem per opera bona. Mulier in silentio discat cum omni subiectione. Docere autem mulieri non permitto , neque dominari in uirum, sed esse in silentio. Adam enim primus formatus est , deinde Eua, et Adam non est seductus, mulier autem seducta in preuaricatione fuit. Saluabitur autem per filiorum generationem si permanserit  in fide, et dilectione, et sanctificatione cum sobrietate.«



EXPOSITIO.

 Postquam Paulus admonuit Timotheum ut militaret, consequenter insinuat in quibus eum militare precipiat, dicens: Quandoquidem Christus saluare peccatores uenit in hunc mundum, in cuius rei predicande ministerio me constituit, ut et per eum saluemini, et predicatio mea in uobis fructificet. Igitur, id est propter hec premissa, obsecro ut oretis. Nisi enim Deus per Spiritum sanctum operetur in cordibus uestris, sermo meus 317 inutilis erit. Obsecro igitur primum omnium, id est potissimum ante omnia fieri obsecrationes, etc. Quia uidit Apostolus in omni genere orationis preualere celebrationem misse, in qua memoria fit passionis Christi, per quam omne hominum genus  redemptum est, ideo cum et aliis modis orandum sit, hoc genus orationis, quia preualere uidit, preposuit, dicens: Primum omnium, id est ante omnia obsecro fieri obsecrationes. Orationes illas que obsecrationes, id est iuxta et antequam corpus Dominicum sacretur, precedunt  uocat obsecrationes, quasi iuxta sacrationem dictas. Orationes autem et postulationes, et gratiarum actiones fieri obsecro. Orationes uocat preces illas, in quibus, cum dicuntur, substantia illa panis et uini, in altari apposita, transit in corpus et sanguinem Christi. Postulationes uocat preces que fiunt post communionem, ut illud: »Perfice in nobis, Domine, quod tua sancta continent,« id est postquam nos pauisti hoc corpore et sanguine tuo, restat hoc quasi  ex debito, ut quod pie cepisti perficias, pascens nos indeficienti cibo glorie tue in celis, quod hic in altari prelibamus Postulatio enim dicitur, quasi oratio facta de re que iam misericordia uel merito debetur. Gratiarum actiones uocat, ut illud quod in fine misse dicitur Benedicamus Domino, Deo gratias. Ut hoc dicentes innuamus totum referendum esse gratie Dei quod dedit, et quod in eternum daturus est. Hec autem obsecro fieri pro omnibus hominibus, ut salui fiant ex uoluntate Dei. Quod si queritur cur pro omnibus iubeat orare Apostolus, cum quidam a Deo reprobati sint, pro quibus qui orat uidetur offendere Deum, qui eos reprobat. Contra hec dicitur quod Deus quidem ex benignitate et clementia sua uelit omnem hominem saluum fieri, quia,  quantum in se est, in Deo non remanet, sed benignitatem Dei iniustitia impiorum auertit.

Unde in Deo duplex uoluntas consideratur. Altera benigitatis et clementie, qua omnes uult saluos fieri; altera est uoluntas iustitie Dei, qua malos reprobat, bonos eligit. Secundum autem uoluntatem benignitatis Dei, precipit Apostolus orare pro omnibus, ut quod Deus pie uult, et nos, sequendo pietatem eius, uelimus, utque uoluntas Dei fiat oremus, quod si non fieret, a clementia Dei dissentire uideremur. uel aliter precedentia legamus, ut demissa mentio in his non sit. Obsecro fieri obsecrationes, id est adiurationes illas, ut in letania, ubi adiuratur per passionem, per resurrectionem et similiter, quasi si quis adiuraret Deum pro conuersione  cuiuslibet sceleratissimi, quod uix a Deo impetrari posse uideretur; impio autem illo per preces iusti conuerso faceret, iustus orationes pro eo, ut Deus cum fide daret illi uirtutes que sequuntur. Quibus acceptis iam restarent postulationes  pro celesti gloria que iam habenti uirtutes debetur. Pro his autem omnibus, id est conuersione, possessione uirtutum, concessione celestis glorie, sequuntur gratiarum actiones; quod fecit Iustinus presbyter, qui, suscepto spiritu Laurentii in celis, in actionem gratiarum sacrificium laudis Deo obtulit. Obsecro autem hoc fieri pro omnibus hominibus .

Quia fortassis putarent quidam non esse orandum pro principibus et tyrannis, qui premunt Ecclesiam  Dei, adiungit: Sic dico orandum pro omnibus, ut nec etiam persecutores Ecclesie excludam, sed orate etiam pro regibus, et pro omnibus qui in sublimitate seculari sunt, seu ducibus, seu consulibus. Et pro eis uos orare non solum proficiet illis, sed etiam uobis. Ad hec ut, illis a tyrannide sua cessantibus, agamus uitam quietam a persecutione, nec in una re, sed etiam tranquillam, id est in omni re quietam. Tranquillitas Ecclesie plurimum prodest quibusdam tenerioribus, qui in pace Ecclesie iustificationem suam conseruant; quos si tormenta comprehenderent, fortassis a fide recederet. 318 Et ideo orandum esse dicit pro regibus et principibus. Agamus dico uitam tranquillam in omni  pietate, id est religione, et in omni castitate, id est in integritate fidei; que si persecutio ingrueret, non sic in omnibus integra perduraret, ideo moneo orare pro omnibus. Hoc enim ut oretur pro omnibus bonum, id est utile est ad profectum Ecclesie, et tale bonum quod sit acceptum et gratum Deo. Nec sicut in tempore placeat, et in tempore displiceat, sed sic acceptum ut sit coram Deo, id est ut semper maneat in oculis beneplaciti eius. Deo dico Saluatore nostro, qui quomodo nos saluauit, uult omnes homines saluos fieri, secundum uoluntatem benignitatis sue, sicut supra dictum est. Et ut salui fiant, uult omnes uenire ad agnitionem ueritatis, id est uere fidei per quam iter est ad salutem. Probat quod dixit. uere Deus uult omnes saluos fieri; quod patet  ex eo, quia unus est Deus, id est creator omnium. Cumque Deus omnium creator sit, non est causa quare benignitatem suam neget uni, et det alteri creature, quam impius utique sibi negat, quia impie agit, salua et integra perdurante ad omnes benignitate Dei. Inde etiam palam est quod Deus uelit omnes saluos fieri, quia unus est mediator Dei et hominum, et non plures mediatores. Unde constat quia omnibus eque uelit proficere, factus est omnium mediator. Christus mediator dicitur, quia duo extrema et a se prorsus diuisa, Deum scilicet, in quo omnis iustitia et nichil iniustitie, et hominem, in quo omnis iniustitia et nichil iustitie, concordes fecit per assumptam sibi humanitatem, iustificans hominem. Probat adhuc Deum uelle omnes  saluari dicens: Hic autem mediator, cum in deitate gloriosus esset, homo factus est, tam uilis res et tam contumeliosa quod nunquam fieret, nisi uellet saluare homines. Hic autem mediator est Christus, immolans sacrificium pro nobis semetipsum Deo, et rex dirigens nos ad saluationem. Hic autem est iehsu saluator quem hoc nomen designat Saluatorem omnium, qui Christus iehsu dedit redemptionem, nec aurum uel argentum, sed semetipsum pretium dedit pro omnibus redimendis.

Sed licet non omnibus pretium illud profuerit, quia in impietate perdurauerunt, Christus tamen pretium dedit, quod sufficiens esset saluti omnium, si omnes boni esse uellent. Et quia pro omnibus  redemptionem dedit, omnes eque saluare uoluit, cuius rei  testimonium confirmatum est, quia quod prophete testati sunt ante Christum de eo Saluatore, confirmauit Christus, implendo omnia que de se prophete predixerant. Hec autem per impletionem confirmata sunt temporibus suis, id est congruis, ut natiuitas Christi quodam tempore in alio, passio et cetera de Christo diuersis temporibus. Nisi enim Christum testimonia prophetarum precessissent, parum uel nichil crederetur ei, quod idem innuit, cum duobus discipulis post resurrectionem apparens ait: »O stulti et tardi corde ad credendum in his que locuti sunt prophete ,« etc. Quod etiam ipse alibi in Euangelio ait: In hoc est uerbum uerum:  quod alius est qui seminat, et alius qui metit .« Prophete quidem seminauerunt, Christus autem cum apostolis suis seminis fructus collegit. Ad idem probandum, quod Deus uult omnes saluos fieri, auctoritatem suam adducit, dicens: In quo, id est in qua re predicanda, scilicet quod Deus pro salute omnium pretium dederit semetipsum et cetera que premissa sunt, ego positus sum predicator a Deo, ut hoc predicem omnibus, et magne dignitatis predicator, quia etiam Apostolus ad hoc predicandum constitutus, et ego procul dubio dico ueritatem, nec in qualibet una parte sed ita quod non alicubi mentior, et ego iam constitutus sum doctor gentium in fide et ueritate, id est iam multos discipulos docui, qui fideles sunt et ueritatem predicant.  Quia si discipuli mei ueri sunt, constat me doctorem eorum non esse mendacem. Quia predicatorem et Apostolum se nominat, non elationis uerba sunt, sed ut per hanc auctoritatem dictorum suorum fidem corroboret.

319 Quoniam quiden sufficienter probatum est orandum esse pro omnibus hominibus, ergo uolo omnes uiros, et mulieres orare, ut secundum uoluntatem Dei saluentur. uolo utique uiros orare non tantum in ecclesia, sed etiam in omni loco, habentes puras manus, etc. Hic docet quales se preparare debeant ad orandum. Puras manus uocat mundas affectiones, ut nichil uelint dari sibi a Deo, quod Deum dare nefas sit, sed maxime omnium saluationem postulent. Puras dico leuantes per incrementa  boni operis et pie orationis, et hoc sine ira, id est sine odio proximi. Qui enim odit proximum, ab unitate Ecclesie se discerpit. Et sine disceptatione, id est sine diffidentia, orate, facti tales quales timore peccati non oporteat disceptare an Deus daturus sit uobis quod petitis, necne. Quasi diceret: Orate cum dilectione Dei et proximi. Mulieres etiam cum uiris uolo orare, similiter sine ira et disceptatione existentes in habitu, non qui ornet illas, sed ornato, id est qui ornetur ab illis, quod tanta sit reuerentia mulierum ut etiam earum uestimenta uideantur ornata, quia sancte mulieres illis utantur. Manentes cum uerecundia, ut pudibunde omnia faciant, et cum sobrietate cibi, potus et uerborum. Cum aliis uirtutibus  has duas maxime commendat mulieribus, quia uidit eas maxime laborare morbo impudicitie et intemperantie. Mulieres dico ornantes se non in tortis crinibus, aut auro, aut margaritis, uel ueste pretiosa, id est non studentes cultui corporum, sed per bona opera que foris operantur, promittentes pietatem, id est in propatulo mittentes religionem mentis per bonam operationem exhibitam foris. In orando uolo uiros et mulieres similes esse; sed in docendo, uel interrogando uolo dissimiles esse. Mulier enim discat, audiat sermonem in ecclesia, non interrogando, neque respondendo, sed sit in silentio, et si in aliquo hesitat, cum uenerit domum, uirum interroget. Discat autem in silentio cum omni subiectione, post uiros stando capite uelato, aspectu in  terram fixo. Cum enim in ecclesia conuenimus, ibi Iudici representamur, quem per seductionem mulieris in iram prouocauimus; cuius rei memor mulier, quod totius perditionis auctor fuerit, in presentia Iudicis multum debet uerecundari. Ut discat, concedo mulieri. Docere autem uirum doctrina spiritali illud nullo modo permitto mulieri, neque dominari aliquo spiritali dominio in uirum, sed semper esse non solum in silentio interrogandi uel respondendi, sed etiam in silentio confabulandi cum aliquo in ecclesia

Ideo mulier non debet dominari in uirum, quia Adam primus formatus est, deinde Eua. Ordo autem creationis eorum signat uirum debere dominari in mulierem, non mulierem in uirum. Cum enim ante  hominem, uel eodem momento cum homine, Deus, si uellet, creare posset mulierem, non sine re tempore posteriorem uiro fecit, ideo adhuc mulier non debet in uirum dominari; etenim Adam non est seductus illo modo quo mulier, ut crederet se gustu pomi fieri Deum, sed in hoc quidem seductus fuit quia, suadente sibi muliere quam Deus in adiutorium sibi dederat, utrumque existimauit posse fieri, et uxori se morem gerere, et patrati sceleris acta penitentia a Deo se posse ueniam obtinere. Adam non est seductus, mulier autem seducta fuit, credens se fieri Deos ut serpens suaserat, in preuaricatione, id est in actu peccati, scilicet in comestione pomi. Et propter tot causas mulier semper subiici debet uiro, non preferri; spiritali prelatione dico, si enim  seruos habet, licet bene dominari in illis seculari dominio. Potest etiam mulier mulieribus spiritali modo preesse, sed uiro nunquam. Ne autem alicui uideretur mulierem non posse saluari, quia causa fuerit totius perditionis, et quia idem Paulus adeo detestatus sit mulierem, subdit de salute eius dicens: Licet mulier seducta sit non seducto uiro, tamen mulier saluabitur. Non solum uirgo uel continens, sed etiam uadens per generationem filiorum, id est etiam nupta. Hac conditione dico 320 si permanserit in fide, quod sanam fidem habeat, et in dilectione Dei et proximi, et in sanctificatione quam accepit in baptismo. Permanserit dico in his cum sobrietate, quam ideo repetit quod in hac plurimum  soleant peccare mulieres, ideo coniugatas saluari posse dixit, quia, si de uirginibus uel uiduis solum dixisset, putaretur intellexisse saluari non posse coniugatas, que cum saluande sint, constat per hoc de salute uirginum et uiduarum. uel continuemus aliter: Licet mulieri non permittam docere in Ecclesia, tamen saluabitur, id est poterit saluationem mereri per generationem filiorum, id est spiritualiter instruendo domi filios suos, saluabitur hac lege si  filii eius permanserint in fide, et dilectione, et sanctificatione, cum sobrietate, sicut dictum est.



CAPUT III.

»Fidelis sermo. Si quis episcopatum desiderat, bonum opus desiderat. Oportet enim episcopum  irreprehensibilem esse unius uxoris uirum, sobrium, ornatum, prudentem, pudicum, hospitalem, doctorem, non uinolentum, non percussorem, sed modestum, non litigiosum, non cupidum, sed sue domui bene prepositum, filios habentem subditos cum omni castitate. Si quis autem domui sue preesse nescit, quomodo Ecclesie Dei diligentiam habebit? Non neophytum, ne in superbiam elatus, in iudicium incidat diaboli. Oportet autem et illum testimonium habere bonum ab his qui foris sunt, ut non in opprobrium incidat, et in laqueum diaboli. Diaconos similiter pudicos, non bilingues, non multo uino deditos, non turpe lucrum sectantes, habentes mysterium fidei in conscientia pura. Et hi autem probentur  primum, et sic ministrent, nullum crimen habentes. Mulieres similiter pudicas, non detrahentes, sobrias, fideles in omnibus. Diacones sint unius uxoris uiri, qui filiis suis bene presint, et suis domibus. Qui enim bene ministrauerint, gradum sibi bonum acquirent, et multum fiduciam in fide que est in Christo Iesu. Hec tibi scribo, fili Timothee, sperans me uenire ad te cito. Si autem tardauero, ut scias quomodo oporteat te in domo Dei conuersari, que est Ecclesia Dei uiui, columna et firmamentum ueritatis. Et manifeste magnum est pietatis sacramentum, quod manifestatum est in carne, et iustificatum est in spiritu, apparuit angelis, predicatum est gentibus, creditum est in mundo, assumptum est in gloria.«



EXPOSITIO.


Postquam communitatem Ecclesie admonuit orare, et ex hoc publicum preceptum in omnibus dedit, subdit quedam diuisa precepta, que non de omnibus agant, scilicet de sacerdotio et diaconatu, insinuans quales, et quomodo ad istos ordines sint promouendi. Quod preceptum quia uidit onerosum et difficile quibusdam, antequam proponat commendat, dicens: Hic sermo quem dicturus sunt fidelis est, id est credi debet, et nemini est onerosus. Hic utique est sermo quem commendo: oportet episcopum esse irreprehensibilem. Hic autem per episcopum significat sacerdotem. Superflue enim Timotheum, qui Ephesiorum episcopus erat, de ordinando episcopo  Ephesiis instrueret, cum eo ibi episcopante, alium ibidem episcopari absurdum esset, nec credendum est. Preterea si de diaconibus preceptum daret  absonum uideretur et inordinabiliter factum. Nec mirum si per episcopum signat presbyterum, cum in hac eadem Epistola, per presbyterum significet episcopum. Et quia uolentem episcopari irreprehensibilem esse necesse est, ideo si quis desiderat episcopatum, id est super sibi commissos intendere, hic desiderat non aurum, non diuitias, non iucunditatem seculi, sed opus, id est laborem bonum, id est utilem sibi et his supra quos intendit. Episcopus enim superintendens dicitur, scopos enim intentio, epi super interpretatur. Et  quoniam qui desiderat episcopatum, operari 321 bonum desiderat, ergo oportet episcopum, id est necesse est uolentem episcopari esse irreprehensibilem, quia si sit reprehensibilis quandiu in eo est, bonum operari nequit. Irreprehensibilem uocat nullius criminalis reum, qui, etiam licet crimen non habeat, custodit se sic quod nec in eo aliqua criminis occasio uideatur, unde criminosus suspicetur. Hunc autem episcopum, id est uolentem sacerdotio fungi, oportet fuisse uirum unius uxoris, quod unam tantum uxorem  habuerit. Non quod in episcopatu eam habeat, uel quod si nullam habuit, repudiari debeat, sed magis accipi. Ideo uiro multarum uxorum negat sacerdotium, quia, illo soluto a priore uxore, cum secundas  nuptias contraxit, indicauit se continere non posse, incontinentem autem episcopari non licet. Et ut irreprehensibilis sit, oportet episcopum esse sobrium et uerbo, et opere. Prudentem etiam qui sciat de thesauro pectoris sui nouam et ueterem legem proferre.

Oportet etiam eum esse non uinolentum, iugi potatione dissolutum. Non etiam percussorem corporali percussione, habet enim spiritalia arma, quibus uti debet contra aduersarios, uerbum scilicet Dei, quare non oportet eum uti corporalibus armis. Non percussorem, sed modestum, id est totius moderationis custodem. Oportet eum esse non litigiosum, id est non conuicium pro conuicio reddentem, sed ad omnia patientem. Non etiam cupidum, ne cupiditas  prohibeat eum bona Ecclesie erogare in pauperes, quorum patrimonia sunt, non propria episcoporum. Oportet etiam eum fuisse bene prepositum domui sue, quod priuatam familiam suam bene cercuerit a quibusque uitiis; nec solum reliquam familiam, sed etiam filios habentem subditos, id est qui nec in filiis cercendis paterna affectione deceptus sit. Nec ita dico ut post patratum uitium correxerit eos; sed cum omni castitate, id est omni integritate seruata, quia adeo districtus fuit in custodia filiorum quod ad actum sceleris eis peruenire non licuit. Sic scientem preesse domui sue, bonum est in sacerdotium promoueri. Sed si quis nescit preesse priuate domui sue, in qua pauca disponenda sunt, quomodo  hic habebit diligentiam, id est diligentem custodiam Ecclesie Dei, in qua tot et tanta procuranda sunt? Preter predicta oportet eum non esse neophytum, id est nouiter conuersum, ne, si adhuc rudis in fide promoueatur in sacerdotium, elatus in superbiam cogitando secum, Si modo non essem conuersus, non esset preter me qui sciret preesse Ecclesie, sic superbiendo incidat in iudicium, id est damnationem diaboli, qui per superbiam damnatus fuit, ut et hic neophytus similiter per superbiam damnetur. Neque hec solum necessaria sunt illi, sed etiam oportet, id est necesse est illum habere bonum testimonium, non solum a fidelibus, sed etiam ab his qui sunt foris, id est extra fidem, scilicet ab infidelibus, ut non incidat in opprobrium, quia si modo  infideles uideant illum sacerdotem factum, predicantem uerbum Dei, conuicientur ei dicentes: Tu qui paulo ante furabaris, adulterabas, etc., iactas te modo magistrum nostrum; in cuius ore etiam bona contemptibilia sunt. Hic autem hoc audiens, accensus ira alterna reddat opprobria, et hoc modo incidat in laqueum diaboli, qui iis dolis laborat illaqueare eum. Quare oportet eum qui promouetur in sacerdotium, etiam cum infidelis fuit, sine querela conuersatum fuisse inter suos.

Quales presbyteros oportere esse diximus, oportet esse diaconos sobrios, et cetera que non reponit. Per hoc quod ait similiter intelligenda esse in ordinatione diaconorum significauit, qui ordo parum dignitate discrepat a sacerdotio. Diaconos, inquam,  oportet esse pudicos, id est custodes castitatis, et non bilingues, id est non inter fratres discordias seminantes, non deditos multo uino, quo quidem sobrie licet uti; non sectantes turpe lucrum, ut nec fenerent, nec negotientur; habentes etiam mysterium, id est secretum fidei, ut cognoscant illa secreta fidei nostre, que simplicitas uulgi capere non sufficit. Diaconorum enim officium est euangelizare uerbum Dei populo: 322 in cuius rei signum traditur eis Euangelium ad legendum. Quare oportet eis nota esse arcana fidei qui de fide sunt docturi. Et licet hec omnia habeant, tamen antequam ordinentur, probentur primum interrogationibus illis, quibus ante ordines solent interrogari, ut illud. uis seruare castitatem et similia? Hi utique  probentur, et similiter sacerdotes de quibus hoc non premiserat. Et sic demum ordinati ministrent, id est res Ecclesie in necessariis usibus distribuant, ut in cibis pauperum et similibus.

Statutum enim fuit etiam in primitiua Ecclesia, ut illi septem diaconi res ecclesiasticas et domesticas disponerent, pauperibus ministrarent , etc., ut apostoli huiusmodi curis soluti, liberius uacarent predicationi. Unde adhuc si iure fit, per manus diaconorum ministeria distribuuntur Ecclesiarum. Ministrent dico non habentes ullum crimen actu, nec etiam suspicione, tanta enim uigilantia debent se circumspicere, quod occasionem non habeat hostis, uel suspicari criminale quid de illis. Non habentes crimen, idem est quod supra ait irreprehensibilem.  Hic inserit preceptum de mulieribus ante et post agens de diaconibus, quod intersertum nisi ad diaconos aliquomodo pertineat, inconueniens hic ordo uidetur. Ut autem quod ait de mulieribus conuenienter insertum iudicetur, sic exponimus: Mulieres que nupte fuerint his qui in diaconatum promouentur, similiter oportet esse pudicas, id est necesse est profiteri castitatem, sicut uiros earum. Melius enim esset ut cum uiris in castitate coniugii manerent, quam separate a uiris impudice uiuerent.

Et ideo uiri earum non recipiantur in Ecclesia, nisi et mulieres eorum profiteantur castitatem, quas non solum pudicas esse oportet, sed etiam non detrahentes,  quia si detractioni uacant, melius fuisset esse cum uiris, qui corrigerent eas. Oportet etiam eas esse sobrias in cibo, in potu et in uestitu. Sint etiam fideles in omnibus, id est iustificationem a peccatis, quam per fidem acceperunt, saluam per omnia custodientes. uel ita: Fideles sint in omnibus, quod si quid de ecclesiasticis committitur illis  fideliter exsequantur. Diacones etiam sint, id est fuerint uiri unius uxoris, qui filiis suis bene presunt, et suis domibus, sicut de episcopo fuit expositum. uel si placet mulieres diaconisse, scilicet moniales, similiter oportet esse pudicas, etc., sicut dicta sunt. Ne autem cuilibet difficile esse uideretur sic se preparare pro habendo diaconatu, ait: Non sit uobis onerosum tales et  tales fieri ut hunc ordinem conscendatis, quia qui bene et religiose ministrauerint in diaconatu, acquirent per hoc sibi maiorem gradum, bonum, id est utilem sibi, presbyteratum scilicet seu episcopatum. Et si forte non accepto maiori gradu moriantur, quia bene ministrauerunt in diaconatu, acquirent multam, id est multiplicis boni fiduciam, scilicet celestis: in fide, id est iustificari per fidem que est in Christo Iesu. uel ita, ut quamdam priuatam fidem intelligamus. Sic acquirent fiduciam in fide, que est in Christo Iesu, id est in persona Filii. Licet non in una persona plena fides sit, sed in tribus. Fidem priuatam in Christo dicit, quod per redemptionem et cetera, que propria persone Filii sunt: confidit se saluari. Hoc de ordine sacerdotali et leuitico et cetera  scribo tibi, fili Timothee, sperans me tamen  cito uenire ad te.

Ubi ait se scribere cum cito sit uenturus, multam necessitatem  per hoc innuit. Cito quidem spero me uenturum ad te; sed si forte tardauero, scribo, ut per hoc scias quomodo oporteat te conuersari in domo Dei, id est quanta uigilantia custodire debeas fideles, in quibus Deus ut in domo habitat. Et quia domus de paucis dici possit, addit: Que domus est Ecclesia, id est in qua Deus multos ad fidem conuocauit. Ecclesia dico Dei uiui, id est qui uitam eternam, quam habet, dat sue Ecclesie. Que Ecclesia est columna secundum quosdam firmos et directos in fide, qui columna dicuntur quantum ad se. Firmamentum  etiam ueritatis dicuntur, quantum ad alios debiles in fide, qui, nisi firmarentur exemplo et exhortatione istorum, titubarent in fide; in qua Ecclesia 323 est sacramentum, id est Christus: et hoc sacramentum pietatis, id est totius religionis magnum est, quia magnitudinis eius non est finis. Est utique hoc sacramentum in ea manifestum, id est apparens per multa miracula que operatur Deus per membra Ecclesie. Christus ab ea similitudine sacramentum dicitur, sicuti sub ueteri lege quedam sacramenta in templo recondebantur que non licebat uidere populo, sic in Christo licet multa uideantur, tamen multa in eo absconsa sunt que nulla creatura comprehendere sufficit. Sacramentum autem res mysteriis  inuoluta dicitur. Quod sacramentum, id est Christus, manifestatum est in carne, quia per uerbum Dei incarnatum, deitas quodammodo per carnem uisibilis facta est; que, nisi in carne, penitus inuisibilis erat. Hoc ideo sacramentum, id est Christus iustificatum est, non quod peccatum habuerit, sed homo ille quem Deus assumpsit iustus factus est in spiritu, id est per spiritum, scilicet per deitatem counitam sibi, quia cum alii homines ex concupiscentia carnis concipiantur, Christus ex dilectione patris conceptus est. Hoc iterum sacramentum apparuit angelis, id est fecit se Christus cognosci ab angelis, per hec que homo factus operatus est in terris. His enim uisis, multum profecerunt angeli de cognitione Dei, non enim omnia  mysteria reuelata fuerant illis. Hoc etiam sacramentum predicatum est gentibus ab apostolis, creditum est etiam in mundo, mundus enim iam credit in Christum. Assumptum est etiam in gloria, ubi sedet in dextera Patris, occurrentibus illi angelis in die ascensionis sue.



CAPUT Iu.

»Spiritus autem manifeste dicit, quia in nouissimis temporibus discedent quidam a fide, attendentes spiritibus erroris, et doctrinis demoniorum, in hypocrisi loquentium mendacium, et cauteriatam habentium suam conscientiam, prohibentium nubere, abstinere a cibis quos Deus creauit, ad percipiendum cum gratiarum actione fidelibus, et his qui cognouerunt ueritatem. Quia omnis creatura  Dei bona est, et nichil reiiciendum quod cum gratiarum actione percipitur. Sanctificatur enim per uerbum Dei et orationem. Hec proponens fratribus, bonus eris minister Christi Iesu, enutritus uerbis fidei et bone doctrine, quam assecutus es. Ineptas autem et inanes [aniles., i. e. infructuosas] fabulas deuita . Exerce autem teipsum ad pietatem. Nam corporalis exercitatio ad modicum utilis est. Pietas autem ad omnia utilis est, promissionem habens uite, que nunc est, et future. Fidelis sermo, et omni acceptione dignus. In hoc enim laboramus et maledicimur, quia speramus in Deum uiuum, qui est saluator omnium hominum, maxime fidelium. Precipe hec et doce. Nemo adolescentiam  tuam contemnat; sed exemplum esto fidelium in uerbo, in conuersatione, in caritate, in fide, in castitate. Dum uenio attende lectioni, exhortationi et doctrine. Noli negligere gratiam, que in te est; que data est tibi per prophetiam cum impositione manuum presbyteri [presbyterii]. Hec meditare, in his esto, ut profectus tuus manifestus sit omnibus. Attende enim tibi et doctrine, insta in illis. Hoc enim faciens et teipsum saluum facies, et eos qui te audiunt.«



EXPOSITIO.

Ne modo Timotheus obiiceret Paulo: quoniam tantum sacramentum  in Ecclesia est, non multum me uigilare oportet pro custodia eius, quia  per hoc sacramentum sufficienter custodietur. Contra hoc Paulus ait: Scias omni uigilantia conseruandam esse Ecclesiam Christi, quia in nouissimis temporibus discedent quidam a fide. Hoc autem non leuiter a quolibet accepi, sed Spiritus sanctus dixit mihi non sub aliquibus figuris, sed manifeste, quia in nouissimis temporibus discedent quidam heretici a fide Christi, attendentes spiritibus erroris, id est demonibus loquentibus per ora seductorum, attendentes non tantum rationibus eorum, sed etiam doctrinis, id est assertionibus doctrinarum eorumdem demoniorum, loquentium mendacium in hypocrisi, id est in simulatione boni, cum uere mali sint, et habentium suam conscientiam, id est 324 mentem suam totius mali consciam, cauteriatam, id est foris  manifesta adustione signatam. Cauteriare a caueo, caues, dicitur, cauterium enim adustio illa dicitur, que fit deprehensis furibus, ut qui uiderint illos, per hoc signum caueant sibi ab illis, scientes quod fares sunt. Ab ea similitudine dicit habentium conscientiam cauteriatam, quia dolose mentis sue quedam signa foris emittunt, per hoc quia prohibent nubere. Hec est enim coctura illa que nobis aperit malum conscientie eorum, quod prohibent nubere, id est quod precipiunt non nubere: et precipientium adhuc abstinere a cibis quos Deus creauit ad percipiendum fidelibus, et hoc cum actione gratiarum, quia de hoc agende sunt gratie creatori Deo, ne forte si sine benedictione perciperemus  diabolus cum iis ingrederetur.  Creauit utique ad percipiendum fidelibus, et his, id est etiam eisdem talibus qui cognouerunt ueritatem, hanc scilicet quia omnis creatura Dei, in eo quod a Deo creata est, bona et utilis est omni hoc credenti; si autem nociua est alicui, ut coluber, propterea fit quia non credidit bonam esse sibi hanc creaturam Dei, ut, si modo crederet quis non esse bonum se comedere carnem etiam licitam, et tamen comederet, peccaret, quia uteretur eo quod bonum esse dubitaret. Cognouerunt etiam fideles nichil esse reiiciendum. Determinat quod dicit non reiiciendum. Illud scilicet quod percipitur, id est quod percipiendum est cum actione gratiarum, non enim omnis caro comedenda est. Percipere, inquam, et agere gratias bonum est, quia creatura illa que in cibum  sumitur, sanctificatur per uerbum, id est per Filium Dei. Per Filium enim et omnia creauit, et omnia creata sanctificauit. Sanctificatur etiam per orationem, id est et per benedictionem que precedit, et per gratiarum actionem que sequitur.

Nota, cum de tempore Antichristi Timotheum Paulus instruat, innuit membra Antichristi per longa tempora caput suum precedere. Innuit etiam quod hec instructio omni Ecclesie, et secundum omnia futura tempora facta sit. Hec que superius dicta sunt, nuptiis non detrahere, cibos, quos Deus ad percipiendum fidelibus creauit, non derogare, et cetera premissa tu proponens, id est in propatulo ponens fratribus, licet sic proponendo quibusdam  uidearis nimis remissus et indulgens carnalitati, sic tamen eris minister Christi Iesu bonus, id est utilior illis qui modum nimia districtione excedentes prohibent nubere, et uti carnalibus. Sic debes proponere, tum quia sic bonus, id est utilis eris, preterea quia potes; tu enim enutritus, id est extra rudimenta et nutrituram puerilem positus doctus es uerbis fidei. Nosti enim in quem, et quomodo te oporteat credere. Enutritus etiam es uerbis bone doctrine, id est utilem morum instructionem didicisti, quam doctrinam plenarie assecutus es per me, qui et te baptizaui, et que adhuc docenda erant sufficienter docui. Hic enim Timotheus a matre fideli litteris sacris addiscendis puer traditus est, non tamen donec a Paulo baptizatus est; et ideo dicit eum enutritum esse  in fide, sciens quod in Christum credere oporteat. Enutritum etiam bona doctrina, id est instructione morum. Talia propone fratribus; sed fabulas ineptas que nullam ueritatem habent, ut de prohibitione ciborum et nuptiarum; fabulas ineptas etiam inanes, id est inutiles, que, licet ueritatis similitudinem teneant, ut reducere circumcisionem, sine omni utilitate tamen sunt; illas non solum sicut premonui interdicas, sed deuita, si quis inde tecum secreto uelit discutere; nec etiam solus studeas in illis, sed potius exerce te, nec partim, sed teipsum totum et corpore, et animo ad pietatem, id est ad doctrinam et custodiam religionis, utque totus fortiter uacare possis pietati, ne supra modum carnem tuam affligere uelis. Nam hec corporalis exercitatio per ieiunia  utilis quidem, sed respectu pietatis ad modicum ualet. Quid enim prodest prelatum sic se affligere, ut pre debilitate carnis instructioni subditorum 325 nequeat uacare? Afflictio corporis parum est utilis: pietas autem, id est ex pietate miserationis intendere filiorum instructioni: hec, inquam, pietas utilis est; non ad quedam, sed ad omnia. Ideo de afflictione corporis Timotheum sic quodam modo redarguit: quia nouerat eum adeo ieiunare, et a potu uini se cohibere, quod stomachus eius ideo debilitaretur: quare precipit illi in sequentibus uti uino. Que pietas est habens promissionem uite que nunc est, id est uitationem mali et augmentum iustitie, que in hac uita licet habere. Habet etiam promissionem future et perpetue uite. Hic  autem sermo, quem dixi intendere pietati, nec ita corpus affligere, ut impediatur pietas, fidelis est, et est dignus omni acceptione: quia confortato corpore fouetur pietas utilis ad omnia. Quodque acceptum esse debeat exercere ad pietatem apparet inde: quia in hoc, id est in pietate laboramus nos, cibos de labore manuum querentes. Maledicimur etiam ab infidelibus: ideo quia speramus intendentes in Deum uiuum, qui uitam eternam quam habet dabit sperantibus in se. In eo merito sperandum est qui est Saluator omnium hominum, bonorum et malorum saluatione temporali: quia »solem suum facit oriri super iustos et iniustos .« Cumque sit omnium Saluator, maxime tamen et precipue  fidelium est, quibus uitam eternam dabit, quam negabit impiis: quos tamen in hoc mundo saluat in temporalibus bonis. Quoniam quidem exercere te ad pietatem bonum est, et nos in eodem laboramus: quos tamen in hoc mundo imitari debes.

Tu igitur uacando pietati precipe his qui sciunt, sed pigri sunt ad operandum: hec scilicet precepta que premissa sunt. Si qui etiam sunt nescientes, doce eos et hoc utrumque cum tanta seueritate et munditia, ut nemo contemnat tuam adolescentiam; ut honestas uite et habitus etatem tuam annis iuuenilem moribus faciant maturam. Nemo, inquam, te contemnat: sed esto exemplum quorumque fidelium in uerbo: in humilitate alloquens omnes in conuersatione, omnibus omnia factus in caritate, id est  in dilectione proximi in fide, id est in iustificatione permanens. Et in castitate, que uirtus gemma uirtutum est in iuuene. Ideo de castitate iuuenem instruit, adolescentia enim etas est magis lasciuire appetens quam alia. Et ut sis exemplum fidelium attende lectioni, id est assidue reuolue sacram paginam, dum, id est donec ego uenio. Postquam enim ad te uenero sufficienter monebo te: uiua enim uox magis animat quemcunque quam lectio: sed tamen multi satis sciunt, qui, nisi lectione incitarentur, torperent dum monitor eorum abesset; et ideo ait: Attende lectioni, et attende exhortationi, id est exhortare eos qui docti sunt, et tamen ad operandum pigri. Attende etiam doctrine, id est doce eos qui nesciunt: et ut in his attentior sis, noli negligere gratiam  Spiritus sancti que est in te collata. Gratiam dico pontificalem, que data est tibi per prophetiam, id est per preuisionem; spiritu enim prophetie predoctus, uidi te idoneum pontificali gratie: et hec data est tibi cum impositione manuum presbyterii, id est episcopi qui consecrando te episcopum, manus tibi imposuit. uel presbyterii, id est presbyteratus: quia licet unus specialiter manus imponat et consecret, tamen ceteri episcopi qui astant eumdem cum illo consecrant.

Nota quod per impositionem manus Spiritus sanctus datur: non ideo fit quin sine hoc posset dari; sed ideo manus imponitur, ut plenam subiectionem per hoc discat exhibere Deo et consecratori suo ille  qui sacratur. Unde sacrator ille hanc prelationem habet super eum quem consecrat, quod nunquam ab eo ultra iudicabitur. Prophetia etiam illa quam dixit, quia non ita modo potest fieri, non enim sic modo spiritales sunt episcopi, fit tamen secundum quod potest fieri: ubi qui consecrandus est presentatur consecratori, et requiritur de fide et ceteris ut habet Ordo. Et  meditare hec que moneo: et esto in his per operationem 326 ut sic meditando et operando profectus tuus manifestus sit omnibus, et exemplo tuo proficiant. Utque sic proficere possis, attende tibi subtiliter, corrige uitam tuam, et te undique circumspecto attende doctrine, id est doce alios. uita enim tua si sit laudabilis predicationem tuam commendabit,  et ideo insta in illis, id est in directione uite et doctrina subditorum. Hoc enim faciens, id est instando in illis teipsum saluum facies. Attendendo tibi, eos etiam saluos facies per doctrinam qui te audiunt.



CAPUT u.

»Seniorem ne increpaueris, sed obsecra ut patrem, iuuenes ut fratres, anus ut matres, iuuenculas ut sorores in omni castitate. uiduas honora, que uere uidue sunt. Si qua autem uidua filios aut nepotes habet, discat primum domum suam pie regere et mutuam uicem reddere parentibus. Hoc enim acceptum est coram Deo. Que autem uere uidua est et desolata, speret in Deum: et instet obsecrationibus et orationibus nocte ac die.  Nam que in deliciis est uiuens, mortua est. Et hoc precipe, ut irreprehensibiles sint. Si quis autem suorum  curam non habet, fidem negauit, et est infideli deterior. uidua eligatur non minus sexaginta annorum, que fuerit unius uiri uxor, in operibus bonis testimonium habens: si filios educauit, si hospitio recepit, si sanctorum pedes lauit, si tribulationem patientibus subministrauit, si omne opus bonum subsecuta est. Adolescentiores autem uiduas deuita. Cum enim luxuriate fuerint, in Christo nubere uolunt: habentes damnationem, quia primam fidem irritam fecerunt. Simul autem et otiose discunt circuire domos: non solum otiose, sed et uerbose et curiose, loquentes que non  oportet. uolo ergo iuniores nubere, filios procreare, matresfamilias esse, nullam occasionem dare aduersario maledicti gratia. Iam enim quedam conuerse sunt retro post Satanam. Si quis fidelis habet uiduas, subministret illis ut non grauetur ecclesia: ut his que uere uidue sunt sufficiat. Qui bene presunt presbyteri, duplici honore digni habeantur, maxime qui laborant in uerbo et doctrina. Dicit enim Scriptura: Non alligabis [in frena] os boui trituranti . Et: Dignus est operarius mercede sua. Aduersus presbyterum accusationem noli recipere, nisi sub duobus aut tribus testibus . Peccantes coram omnibus argue, ut et ceteri timorem habeant. Testor coram Deo et Christo  Iesu, et electis angelis eius, ut hec custodias sine preiudicio, nichil faciens in alteram partem declinando. Manus cito nemini imposueris, neque communicaueris peccatis alienis. Teipsum castum custodi. Noli adhuc aquam bibere, sed uino modico utere propter stomachum tuum et frequentes tuas infirmitates. Quorumdam hominum peccata manifesta sunt, precedentia ad iudicium, quorumdam autem et subsequuntur. Similiter autem et facta bona manifesta sunt, et que aliter se habent, abscondi non possunt.«



EXPOSITIO.

Et ne Timotheus (quem sic admonuit, precipe, doce, etc., indiscrete doceret, non attendens diuersitates  etatum et sexuum, subiungit Paulus quomodo singula etas docenda sit, dicens: Licet dicam precipe, doce, uide tamen ne cum austeritate increpaueris seniorem etate, sed obsecra cum tanta diligentia, ut patrem; iuuenes autem obsecra, ut fratres; anus uero, ut matres; iuuenculas, ut sorores. Et quia Timotheus iuuenis erat, ideo cum de iuuenculis diceret, in omni castitate apposuit; rectissime enim in alloquio iuuencularum iuuenis de omni castitate admonetur, ne saltem minima carnis titillatione circa eas moueatur. Timotheo instructo qua discretione docere deberet subdit preceptum de uiduis, determinans que de bonis Ecclesie debeant sustentari, et que non, dicens: Iuuenculas sic obsecra; uiduas uero confugientes ad Ecclesias  honora eo modo quo honorande sunt: 327 dando scilicet uictum et uestimentum illis solum que sunt uere uidue, nolentes ulterius reuerti ad ea que mundi sunt, ut amplius nubere uelint; illis etiam que sunt desolate, quod subdit inferius. Desolatas uocat que filios uel parentes non habent qui eas sustentare queant, uel cum quibus ipse rebus suis, si quas habent, possint uti et instruere eos. Honora, inquam, eas que uere sunt uidue, sed si qua uidua habet filios aut nepotes, hec utique quia desolata non est, discat  specialiter regere domum suam, id est filios ac nepotes: et si parentes adhuc habet; discat reddere mutuam uicem parentibus, qui eam aluerunt cum infans esset. Benefaciat, inquam, parentibus  quia hoc, id est et suos specialiter regere, acceptum est coram Deo magis quam si parentes in calamitate desereret. uidua que filios habet non transeat ad Ecclesiam, sed illa que uere uidua est nolens amplius reuerti ad coniugium; et que est desolata non habens filios aut nepotes, illa speret in Deum, id est sustentetur bonis Ecclesie, et ibi instet obsecrationibus et orationibus nocte et die.

uel aliter ut in hoc uersu determinetur que sit uere uidua. Dico alendas ab Ecclesia uere uiduas; ne autem decipiaris in illis, scito quod illa uere uidua est et desolata, que sperat in Deum, et non in filios aut nepotes, et que instat obsecrationibus et orationibus nocte et die. Que uere uidua est hec solum sperat in Deum, uel speret. Nam illa uidua que  est in deliciis carnis, uiuens mundo, mortua est Deo, et talis non debet recipi in Ecclesiam. Hoc etiam precipe de uiduis quod cum sint uere uidue et desolate, sint et irreprehensibiles, id est nec crimen habentes, nec occasionem criminandi se in aliquo tribuentes. uidua que habet filios aut nepotes regat eos, quia si qua uidua non habet curam suorum quos regere debet, et maxime pre ceteris curam domesticorum, id est filiorum aut nepotum, hec talis negauit fidem, quam promisit Deo. Planum est enim quod, curam proximi non habens, proximum non dilexerit, et sic nec Deum diligit. Qui enim non diligit fratrem, quem uidet, Deum, quem non uidet, quomodo potest diligere? Quia si nec Deum diligit, fidem plane  negauit. Est etiam deterior infideli, qui nunquam fidem habuit, quia reus est pacti quod Deo pepigit, et sic irritum fecit. uel ita: uidua regat filios et nepo es; si quis autem eorum expellat matrem uiduam uolentem sustentari ab illis, quod equipollenter ait: Si quis non habet curam suorum, fidem negauit, et est infideli deterior. Hec autem uidua est, si que premissa sunt habet. Non tamen eligatur ad recipiendum in Ecclesia minus sexaginta annorum, que etiam fuerit uxor unius uiri, ne ducendo secundum, rea incontinentie uisa sit, que etiam uixerit studiosa in operibus bonis. Habens etiam bonum testimonium ab Ecclesia: si filios educauit spiritualibus documentis; si pauperes hospitio recepit; si lauit pedes sanctorum, id est si omne pietatis opus predicatoribus  exhibuit; non formidans minas persecutorum qui damnabant quoscunque ministrantes sanctis; si etiam subministrauit patientibus tribulationem, id est sanctis incarceratis. Ut omnia comprehendam, si subsecuta est omne bonum opus, eligatur.

uidue sexaginta annorum eligantur, adolescentiores autem uiduas, que non sunt tot annorum, illas uolo nubere, et ideo deuita, non accipias eas in ministerium Ecclesie. Deuita ideo quia si suscipias, cum, id est postquam fuerint luxuriate, id est pre nimia abundantia lasciuientes, uolunt nubere. Et hoc in Christo, id est legaliter non meretricari, tales ille habentes damnationem, quia sic frangendo uota, fecerunt irritam etiam primam fidem, quam in baptismo pollicite fuerant, ubi a diabolo se abrenuntiare dixerant,  cui frangendo uotum continentie quam uouerant, se iterum mancipauerunt, patenter innuentes, quia egentes confugerunt ad subsidia Ecclesie, non amore continentie. Que non solum 328 nubere uolunt: sed etiam simul congregate discunt circuire domos. Et hoc ideo quia otiose sunt, et non solum otiose, sed etiam uerbose, inquirentes rumores urbis. Loquentes etiam curiose, et cum multo studio ea que non oportet, scilicet quelibet impudica. Et quia propter otium in tantam perniciem delabuntur, ergo propter hoc uolo iuniores uiduas, que prefixos annos non habent, uolo, inquam, eas nubere, filios procreare, matresfamilias esse, ut habeant quibus intendant, et non solito modo otientur. Et sic uolo eas non dare ullam occasionem aduersario, id est infideli  gratia maledicti, id est cui ualde gratum est, habere occasionem maledicendi de fidelibus. Propterea malo eas nubere quam recipi in Ecclesia, iam enim quedam uouentes continentiam conuerse sunt ab eo quod uouerunt, euntes retro post Satanam. Quod si he uidue non inueniunt cui possint nubere, uolo quod si qua, uel si quis fidelis habet has uiduas, uel matrem, uel sorores, uel filias, subministret illis, et non grauetur Ecclesia in sustentatione illarum, ut possit sufficere his que sunt uere uidue et desolate.

Dato precepto de uiduis, insinuat quibus modis presbyteri sint honorandi a populo, dicens: Sic precipe de uiduis. Precipe etiam ut presbyteri habeantur digni duplici honore, et spiritali, ut inclinetur eis,  et obediatur eorum preceptis, et corporali ut temporalia ministrentur eis sufficienter a subditis. Hi utique presbyteri qui presunt bene, id est quorum prelatio utilis est subditis, quia uel uacant instructioni eorum, uel orant pro eis. Cumque hic duplex honor omni presbytero debeatur, his tamen maxime impendatur qui laborant in uerbo fidei, docentes quid credere oporteat, et in doctrina, id est in instructione morum. Duplicem honorem dixit exhibendum esse presbyteris, quorum alterum, id est spiritalem, quia uidit nulla ratione posse negari, ad eum probandum nichil subdidit. Sed alterum scilicet de rebus populi sustentare sacerdotem: quia uidit quosdam auaros hoc negaturos, probat hoc auctoritate ueteris et Noui testamenti, dicens: Sicut precipio  digni habendi sunt presbyteri, quia dicit Scriputura: Non alligabis os boui trituranti . Mos fuit ueteribus  ut segetes in area positas contererent boues, et cetera docta ad hoc opus animalia; sed tamen proprium bouum hoc erat ut hoc modo contrita messe, grana seligerentur a paleis. De quibus precepit Moyses ne boui conterenti in area alligaretur os, sed de eo in quo laborabat licenter comederet, hoc precipiendo intendens aliud, scilicet ut predicator triturans in area Domini de labore suo sufficientia sibi susciperet ab illis pro quorum instructione laboraret. Dicit etiam Dominus in Euangelio. »Dignus est operarius mercede sua ,« id est predicator ab his in quibus instruendis  operatur, que necessaria sibi sint accipiat. Quia iterum uidit Apostolus quod, presbytero reprehendente uitia subditorum, quidam male mouerentur, uolentes deprauare uitam presbyteri, ne hoc temere crederetur, ait: Presbyter sic honoretur a subditis, aduersus quem presbyterum noli recipere accusationem factam de crimine, nisi sub duobus uel tribus testibus.

Quod si de debito, uel de qualibet re seculari conuenitur, respondeat singulis. Nunc utique, quia magis ac magis in deterius lapsi sunt homines, nec multo pluribus testibus, conceditur hodie, ut respondeat presbyter, nisi interpelletur de heresi. Sub duobus uel tribus testibus respondeant presbyteri. Si autem peccantes sint, id est si presbyteri in eo  quo arguuntur, peccasse conuincantur, argue eos coram omnibus, ut sicut crimen eorum, sic penitentia criminis omnibus palam sit, ne forte si priuatim peniteant, non penitere putentur qui ab omnibus peccasse deprehensi sunt. Ideo coram omnibus argue ut hoc uiso timorem habeant peccandi ceteri sacerdotes, 329 scientes simili pena se plectendos, si peccauerint. uel ceteri, id est subditi, qui uiso quanta districtione cerceantur prelati, magis timeant sibi qui sunt subditi. Ne autem aliquos presbyteros contingat sic de peccato conuinci ; ne hoc utique contingat, precipio ne quem consecres sacerdotem sine precedenti  examinatione. Ut autem hoc mandatum nulla causa pretereas, obtestor te coram Deo Patre ut Deus hoc non a me, sed de manu tua requirat, si tamen feceris. Testor etiam coram Christo Iesu, qui futurus est iudex omnium, ut in iudicio non me, sed te inde arguat. Testor etiam coram electis angelis: ministerio quorum in die iudicii boni separabuntur ab impiis, ut in die illo rei huius mihi testes sint, nec me ideo repellant a parte piorum. Testor te, inquam, ut hec que dicturus sum custodias, scilicet nichil facias, id est neminem ad sacerdotium promoueas sine preiudicio, id est sine precedenti examinatione. Preiudicium accipitur hic, quasi precedens iudicium: sed in canonibus preiudicium precipitata sententia dicitur. Cumque premisso iudicio  quemlibet examinaueris, si eum indignum sacerdotio per examinationem inueneris, nichil facias declinando in partem aliam ab eo quod docuit examinatio: ut quem malum examinando inuenisti, postea seductus aliquo modo consecres in sacerdotem. Si uero probatus inuentus sit dignum secundum quod modo uisum est, tamen nemini eorum cito manus imposueris, id est non statim consecres, sed differas adhuc per congruum tempus, ut si forte quid latet in eo quod examinatio facta non inuenerit, per dilationem temporis inueniatur. Et nichil faciendo sine preiudicio, nec preceps in consecratione alicuius non communicaueris alienis peccatis. Si enim non examinares, uel nimis cito consecrares, particeps esses omnium criminum que iniuste consecratus  committeret in sacerdotio: Utque alios subtiliter examines, digne consecres: custodi teipsum castum, id est in omni uirtute integrum.

Quia autem de castitate eum admonuit, ob cuius custodiam uino non utebatur: quare et stomachus eius debilitabatur, ne penitus a uino abstinendum sibi esse crederet, ait Paulus: Noli bibere aquam adhuc. Per hoc quod dixit adhuc, designauit eum prius uti aqua. Noli bibere aquam, sed utere non semel, sed in usu habe. Utere, inquam, uino: sed modico, id est custodiendo modum, scilicet non propter ebrietatem, sed propter stomachum tuum, id est propter morbum crebro stomacho insidentem; et propter frequentes tuas infirmitates, id est propter multiplices accessus et estuationes eiusdem morbi,  ut quilibet febricitans morbum quidem semper in se habet, licet modo acrius, modo remissius patiatur, sed accedentes estus febris uicissim patitur, et non semper. Sic iste Timotheus naturam quidem morbi in stomacho iugiter habebat, sed accessus morbi uicissim difficillime patiebatur. Ideo necessaria est examinatio priusquam presbyter consecretur, quia peccata quedam quorumdam hominum manifesta sunt precedentia ad iudicium; quia priusquam ueniatur ad iudicium uel ad discussionem, precesserunt discussionem illam quedam peccata illorum qui probandi sunt satis cognita per solam famam. De his autem que palam sunt non oportet discutere. Quosdam autem subsequuntur peccata discussione  facta: quia priusquam de his discussio fieret, occulta erant crimina que per discussionem aperta sunt, et propter hec occulta crimina necessaria fuit discussio. Similiter ut de malis quedam bona facta eorum qui probandi sunt manifesta sunt, et examinatione non egent, et e conuerso bona eorumdem que habent se aliter, id est que non sunt manifesta, abscondi non possunt in discussione: ad que bona inuenienda opportunum fuit discutere. Et quia sic in quibusdam peccata, in aliis 330 bona facta occulta sunt: ideo necesse est eos qui consecrandi sunt examinare, ut qui mali inuenti fuerint, reprobentur; qui uero boni, promoueantur. Hec sententia beati Augustini est. Ambrosius autem sic ad proximum uerba iungit: Moneo te uti uino, in  quo te obedientem esse bonum est: quia licet non omnibus appareat hoc te bene agere, ne ideo reformides: quia uerum quidem est quod quedam bona facta manifesta sunt, et quedam facta que aliter se habent, id est que manifesta non sunt, non possunt abscondi in die iudicii; ita si modo non uideris bene agere utendo uino, quia prius nouerunt te omnes abstinere ab hoc ob custodiam sobrietatis, ne cures: quia licet non modo, tamen in die iudicii manifestum erit te bene egisse, dum, mihi obediendo, usus es uino. Quod quedam bona manifesta sint, quedam uero non, apparet per contraria, quia peccata quorumdam hominum manifesta sunt precedentia ad iudicium: quorumdam autem et subsequuntur, sicut expositum est. Similiter in ordine  littere legitur.



CAPUT uI.

»Quicunque sunt sub iugo serui dominos suos omni honore dignos arbitrentur, ne nomen Domini et doctrina blasphemetur. Qui autem fideles habent dominos, non contemnant, quia fratres sunt: sed magis seruiant, quia fideles sunt et dilecti: quia beneficii participes sunt. Hoc doce et exhortare. Si quis aliter docet, et non acquiescit sanis sermonibus Domini nostri Iesu Christi, et ei que secundum pietatem est doctrine, superbus est, nichil sciens, sed languens circa questiones et pugnas uerborum: ex quibus oriuntur inuidie, contentiones, blasphemie, suspiciones male, conflictationes  hominum mente corruptorum: et qui ueritate priuati sunt, existimantium questum esse pietatem. Est autem questus magnus, pietas cum sufficientia. Nihil enim intulimus in hunc mundum, haud dubium quia nec auferre quid possumus. Habentes autem alimenta et quibus tegamur, his contenti simus. Nam qui uolunt diuites fieri, incidunt in tentationem et in laqueum diaboli, et desideria multa et inutilia et nociua, que mergunt homines in interitum et perditionem. Radix enim omnium malorum est cupiditas: quam quidam appetentes, errauerunt a fide, et inseruerunt se doloribus multis. Tu autem, o homo Dei, hec fuge. Sectare uero iustitiam, pietatem, fidem, caritatem, patientiam, mansuetudinem. Certa bonum  certamen fidei: apprehende uitam eternam in qua uocatus es, et confessus bonam confessionem [fidem] coram multis testibus. Precipio tibi coram Deo qui uiuificat omnia, et Christo Iesu qui testimonium reddidit sub Pontio Pilato, bonam confessionem, ut serues mandatum sine macula irreprehensibile usque in aduentum Domini nostri Iesu Christi: quem suis temporibus ostendet beatus et solus potens Rex regum et Dominus dominantium, qui solus habet immortalitatem, et lucem habitat inaccessibilem: quem nullus hominum uidit, sed nec uidere potest: cui honor et imperium sempiternum: Amen. Diuitibus huius seculi precipe non sublime sapere, neque sperare in incerto diuitiarum, sed in Deo uiuo, qui prestat  nobis omnia abunde ad fruendum, bene agere, diuites fieri in bonis operibus, facile tribuere, communicare, thesaurizare sibi fundamentum bonum in futurum, ut apprehendant ueram uitam. O Timothee, depositum custodi, deuitans profanas uocum nouitates, et oppositiones falsi nominis scientie: quam quidam promittentes, circa fidem exciderunt. Gratia tecum. Amen.«



EXPOSITIO.

Quia iterum uidit Paulus quosdam seruos ad fidem conuersos indignari, nec uelle seruire dominis suis infidelibus, putantes absurdum esse, ut si quis fidelis esset seruiret infideli: nec etiam fidelibus dominis, dicentes, cum omnes fideles in Christo 331 fratres sint, debere fieri omnes eiusdem conditionis.  Ut malum huius opinionis refelleret, ait: Sicut predixi de consecrandis presbyteris obserua; precipe etiam hoc, ut quicunque serui sunt sub iugo infidelium dominorum, arbitrentur dominos suos dignos omni honore; fide tamen in omnibus custodita. Ideo per iugum infideles signauit, qui difficilius premebant seruos quam fideles domini. Ideo sic dominis subiiciantur, ne, si aliter fieret, blasphemetur nomen Domini, dicentes Deum iniustum, qui conditiones mutauerit, et seruos qui pro peccatis suis seu parentum serui facti sunt, ut Cham filius Ne, cum generatione sua , quia pudenda patris detexit, liberos non fecerit, ideo etiam seruiant dominis, ne doctrina, id est predicatio sanctorum blasphemetur et contemptibilis fiat, dum que sua  sunt, dominis auferat. Illi autem serui qui habent fideles dominos, non contemnant eos quia fratres sunt in Christo; sed magis, non quod plura debita soluant, sed maiori dilectione seruiant eis, ideo quia fideles sunt, et dilecti a Deo, et quia participes sunt beneficii Dei, id est iustitiarum que habentur in presenti, et future beatitudinis. Hos scilicet seruos subiectos esse dominis doce eos, qui nesciunt, et exhortare superbos, qui sciunt et seruire dedignantur. Si quis uero pseudo aliter docet, seruos scilicet non debere seruire dominis, et a te prohibitus ne hoc doceat, non acquiescit sanis sermonibus Domini nostri Iesu Christi, et non acquiescit ei doctrine que est secundum pietatem. Doctrina enim Dei pia est,  non mutans conditiones, nulli tollens quod suum est. Etiam ideo pia quia per hoc dominos multum inuitat ad fidem et allicit, quam utique doctrinam, si seruos eis auferret, intolerabilem iudicarent et abiicerent. Seruis etiam per hec pia est: quia cum pro peccatis suis, seu parentum serui facti sunt, si penam hanc peccati patienter sustinent, merentur iustificari per humilitatem; si uero renuunt, damnantur per superbiam. Si quis, inquam, aliter docet, nec prohibitus desistit; hic abiiciatur ut superbus et nichil sciens, cum se putet aliquid scire, et omnes homines unius conditionis esse asserat. Nihil, inquam, sciens, sed languens, id est dissolutus et languidus circa questiones quas obiicit et absoluere nescit; et circa pugnas uerborum, id est circa  pugnantia uerba, ut illud: »Si uos Filius liberauerit, uere liberi eritis :« et illud: »Reddite Cesari que sunt Cesaris ,« que tamen sibi contraria non sunt.

Ex quibus pugnis uerborum oriuntur inuidie, quod domini inuident superbientibus seruis. Oriuntur etiam contentiones, quia domini contendunt cum seruis uerbis. Oriuntur etiam blasphemie, quia  blasphematur inde Deus, et doctrina eius. Oriuntur etiam male suspiciones, quia putant domini quod predicatores accipiant munera a seruis. Oriuntur etiam conflictationes hominum predicantium hoc, quia etiam pugnant cum his qui hoc predicant. Hominum dico, id est perditorum mente corruptorum, id est qui corruptum habent intellectum,  qui etiam priuati sunt omni ueritate uerborum. Hominum dico adhuc existimantium pietatem, id est Christianam doctrinam esse questum, id est qui ex doctrina sua putant licere sibi per hoc congregare diuitias, sed falso putant, quia pietas non est questus temporalium, sed est questus magnus, id est magne et incomparabilis rei pietas, cum sufficientia, id est cum uictu et uestitu, quod cuique sufficere debet. Ideo quia nos nudi nati nichil intulimus in hunc mundum, et haud dubium est quin exeuntes de mundo non possumus auferre quid inde. Ne autem, quia se nudos dixerat intrare mundum, nudosque reuerti, putaret in nuditate conuersandum esse in mundo. Contra hoc ait: Licet nichil intulerimus in mundum: tamen dum in eo manemus simus habentes  alimenta et indumenta quibus tegamur: non in quibus luxuriemus, et his alimentis et tegumentis simus contenti: ideo quia uidemus 332 eos qui uolunt diuites fieri quod incidunt in tentationem animi, et per hanc in laqueum diaboli, id est in opus tentationis. Postquam etiam diuites facti sunt, incidunt in multa desideria: cupiunt enim domos et predia. Desideria dico inutilia: nec solum sine utilitate, sed etiam nociua: quia mergunt homines desiderantes in interitum, et post mortem in eternam perditionem. uere hec desideria sic mergunt homines. Nam cupiditas est radix omnium malorum: non quod singula mala fiant per cupiditatem pecunie, sed nullum genus est mali, in quo genere non sit factum aliquod  malum per cupiditatem diuitiarum. Quam cupiditatem quidam appetentes, errauerunt a fide: negantes Deum desiderio diuitiarum, quas ut cupide augerent, inseruerunt se multis doloribus, uexantes corpora sua et animas, per mare, per terras. Qui cupiditati uacant errant.

Sed tu, o homo Dei, Timothee, fuge hec desideria, hec fuge, sectare uero iustitiam, erogando tua indigentibus proximis, quod cupiditas nunquam facit. Sectare etiam pietatem, quia si tam rara habes, ut non inde possis dare proximo sine tua indigentia , impertire tamen ei ex pietate. Sectare etiam fidem, quam quidam negauerunt propter cupiditatem. Sectare etiam caritatem, id est dilectionem Dei et proximi. Sectare  etiam patientiam, id est patienter sustine, si quis tua rapuerit. Sectare etiam mansuetudinem, id est noli litigare sicut cupiditas facit. Sectare hec, et certa certamen: frequentiam notat. Certamen dico fidei, quod bonum et utile est pro fide Christi certare: et apprehende uitam eternam, in quam habendam uocatus es de infidelitate per gratiam. Confessus es etiam  coram multis testibus, qui te mecum consecrabant, confessionem, a qua recedere non debes: quia bona, id est utilis est tibi et subditis, si in ea perseueraueris. Monui superius ut cupiditatem fugeres, et contraria cupiditati sectareris, quod ut facias non solum moneo, sed et precipio tibi, faciens cum admonitione mandatum: ut si hoc transgrediaris, reus  inobedientie conuincaris. Precipio, inquam, tibi hec coram Deo Patre, ut nichil Deus amplius requirat de manu mea, qui Deus uiuificat omnia. uide ergo ut  uiuas in eo per quem uiuunt omnia. Precipio etiam tibi hoc coram Christo Iesu, qui iudex omnium nichil horum a me requirat in die iudicii, qui iehsu reddidit testimonium sub Pontio Pilato. Cum enim interrogaretur a Pilato: Filius Dei es tu? respondit: Tu dixisti: quia reuera Filius Dei ego sum : sic et tu, Timothee, confitere Christum, etiam si tormenta uel mors immineat.

Reddidit, inquam, testimonium, scilicet confessionem bonam, id est utilem, quid enim tam utile ad redemptionem quam et quod fuit, et confessus est  se esse Filium Dei? Profecto si negasset, non crucifigeretur, nec genus humanum redimeret: et ideo utile fuit confiteri quod esset Filius Dei. Pilatus a Ponto insula Pontius uocabatur. Quia nec heretici inuertere possent dictum esse de alio Iesu, uel alio Pilato: multi enim tunc iehsu dici poterant, ideo Paulus addidit Pontio. Precipio, inquam, ut serues hoc mandatum quod amplius sine culpa preterire nequis. Mandatum dico sine macula, quia in nulla parte doctrine mee maculatio aliqua potest inueniri: sed in doctrina hereticorum licet aliquod bonum premittatur, ut sic melius fallant, macula tamen cito inuenitur inserta. Mandatum dico non solum sine macula, sed etiam irreprehensibile: quia  nec occasio reprehendendi inde potest concipi, si quis sane attendat. Serues dico usque in aduentum Domini nostri Iesu Christi, id est usque in diem mortis tue: quando enim moritur quis fidelis, eo die dicitur Deus ad eum uenire, quia tunc recipit eum Deus in gloria, quem, quasi alienum a se in miseriis mundi dum uiueret, dereliquerat: quandiu 333 enim iustus detinetur in mundo, uidetur Deus non uenire ad eum, quia ibi permittit eum affligi, sed cum iustus carne soluitur, uenire Deus ad eum dicitur, cuius animam suscipit in requie. Diceret fortassis Timotheus: Sustinerem Deum, si non tardaret eius aduentus. Contra hoc ait Paulus: Bone uir, sustine: quia quem aduentum ostendet Deus suis, id est, congruis temporibus: quando enim  tempus idoneum uiderit, adueniet tibi. Causam ponit quare sustinere debeat dicens: Seruare debes hoc, donec Deus adueniat, quia ille beatus beatitudinem dabit tibi si sustineas: et ille solus potens potentem te faciet super omnes persecutores. Rex etiam regum regem te faciet: quia nec persecutorem, nec tentationem cum eo positus timebis: qui etiam Dominus est dominantium: et faciet te dominari inimicorum tuorum.

Nota quod quidam potentes sunt, nec tamen dominantur aliorum. Qui Deus solus habet immortalitatem, id est immutabilitatem: quia semper in eodem statu permanet: qui etiam habitat lucem. Loquitur de Deo a similitudine illius qui habitaret in splendida regione. Habitat, inquam, lucem: quia  omnis uera lux habitat in eo. Lucem dico inaccessibilem, id est ad quam lucem intelligendam nullus accedere potest: quod ipse determinat, dicens inaccessibilem, ideo, quia quam lucem in Deo, uel quem Deum in luce, nullus hominum secundum hominem uidit, sed nec de futuro secundum quod homo est uidere potest: cui Deo est gloria secundum deitatem; honor, secundum hominem; imperium, secundum iudicium quo iudicat, et iudicaturus est omnes. Imperium dico duraturum in sempiternum: et quod opto ut sit ei gloria et honor, Amen, id est certe ita erit et deesse nequit. Nota quod dicit Nullus hominum Deum uidit: in eo quod homo est accipi debet: quia et Paulus raptus est ad tertium celum, ubi audiuit  que non licebat audire homini: cum tamen Paulus et antequam raperetur, et post, homo fuerit. Et cum de Ioanne euangelista idem factum sit, ideo homo secundum quod est homo, lucem Deitatis uidere non sufficit: quia anima hominis incarcerata deprimitur in carne, ideoque nec aliquid uidere potest, uel cogitare, nisi excitata aliquo corporeo sensu, uisu, uel auditu, uel huiusmodi. Quia si quandiu anima in carcere carnis clauditur, nequit facere quidquam; si non excitetur per corporeos sensus: de quibus planum est, quod uix parum de Deo intelligunt: credendum est quod nec anima hominis, quandiu in homine est, in cognitione Dei corporeos sensus excedit. Si autem anima Pauli, seu Ioannis, de Deo uidit quod uidere homini non licuit, credi  oportet quod uel anima eius penitus illa hora corpus deseruit, uel si in corpore mansit, omnes sensus corporis excessit, et secundum hec extra hominem fuit: quia tunc temporis quasi mortui fuere corporei sensus. Unde uisiones magis dormientibus ostenduntur quam uigilantibus. Dum enim  homo dormit, corporei sensus nichil tunc sentiunt: anima uero tunc sola uigilat.

Quia superius dixerat Paulus: Habeamus alimenta et indumenta quibus tegamur; ne ideo Timotheus arbitraretur pauperes tantum recipiendos, diuites uero ab Ecclesia repellendos, contra hoc ait: Licet alimentis et tegumentis contentos nos esse debere dixerim, ne tamen abiicias diuites, sed diuitibus huius seculi precipe non sapere sublime, id est non propter diuitias superbire; neque sperare in incerto diuitiarum, id est in incertis diuitiis, quasi qui hodie habet, cras fortasse non habiturus est, sed sperare in Deo; et causam subdit quare: qui Deus prestat nobis omnia abunde: non solum ad utendum, sed etiam ad fruendum, id est, cum iucunditate utamur illis. Frui  dicimus de re que suauis est et utilis: uti uero de re, que, licet utilis sit, amarum tamen usum habet; ut plures potationes que amarum gustum habent, et utiles sunt. Precipe etiam diuitibus bene agere: eosque fieri diuites in bonis operibus: que auro et argento potiora 334 sunt. Precipe etiam facile tribuere sua pauperibus; nec hoc solum, sed etiam in bonis suis communicare pauperibus, ut diuitias non magis faciant proprias sibi, quam egenis; et sic distribuendo sua, precipe illos thesaurizare sibi fundamentum, id est uirtutes in quibus firmiter fundati sint. Qui enim hodie castus est, cras incestus, hic quasi in lubrico et non in fundamento eam habuit. Fundamentum dico bonum, id est utile, in futurum;  ad hoc ut per illud apprehendant uitam eternam qui hic in uirtutibus fundati sunt. Ut autem de diuitibus et de omnibus que precepi sanam obseruantiam facias, ideo, o Timothee, custodi depositum, id est commissum et creditum tibi donum Spiritus sancti. Utque bene custodias, esto deuitans nouitates, id est alternas equipollentias uocum fidei nostre: quia profane sunt. Heretici enim uoces quibus fidem Dei confitemur, mutant, ponendo equipollentes: donec sensim per has equipollentias incautum fidelem deceperint: quare precipit nouitates uocum deuitare. Deuita etiam oppositiones, id est disputationes sophistarum. Oppositiones dico scientie que est falsi nominis: falso enim uocatur scientia, quia uero nomine uocaretur insipientia. Quam falsam scientiam  quidam promittentes, id est iactantes se habere, exciderunt circa fidem, id est perierunt: qui noluerunt ingredi ad fidem. Et ut hoc depositum custodias, gratia Dei sit tecum, Amen, id est ita certe erit; uide tamen ut perseueres.



[IN EPISTOLAM SECUNDAM AD TIMOTHEUM.]





ARGUMENTUM IN EPISTOLAM SECUNDAM AD TIMOTHEUM.

Item Timotheo scribit de exhortatione martyrii, et omnis regule ueritatis: et quid futurum sit temporibus nouissimis: et de sua passione, scribens ei ab urbe Roma.



PROLOGUS B. BRUNONIS IN EAMDEM.

 Premissa Epistola a Roma missa dicitur esse Timotheo a Paulo. Quia si primam constat, quia et a  Roma hanc secundam misit. Postquam enim Paulus Romam uenit, inde non discessit donec pro Christo  martyrium sustinuit. Hanc iterum Paulus cum esset Rome in uinculis Timotheo rescripsit. Audierat quidem de eo multa bona, sed tamen aliquantulum remissum: et timore passionum et mortis, non  predicationi instantem: quare in hac Epistola agit ad eum de passionibus et morte: pretendens  passiones suas illi cum passionibus Christi et morte: ostendens quantus fructus de passionibus his proueniat: easque multis modis commendat ei: eo fine ut sic exhortatus, paratus sit pati et mori pro Christo; et quasi morti ultro se ingerens, omni instantia predicet uerbum Dei.



EPISTOLA II AD TIMOTHEUM.



CAPUT PRIMUM.


»Paulus apostolus Iesu Christi per uoluntatem Dei, secundum promissionem uite, que est in Christo Iesu: Timotheo carissimo filio gratia et misericordia et pax a Deo Patre et Christo Iesu Domino nostro. Gratias ago Deo meo cui seruio a progenitoribus meis in conscientia pura [bona], quod sine intermissione habeam tui memoriam in orationibus meis, nocte ac die: desiderans te uidere, memor lacrymarum tuarum, ut gaudio implear. Recordationem accipiens eius fidei que est in te non ficta, que et habitauit primum in auia tua Loide, et matre tua Eutice [al., Eunice]; certus sum autem quod 335 et in te. Propter quam causam admoneo te, ut resuscites gratiam Dei que est in te, per impositionem  manuum mearum. Non enim dedit nobis Deus spiritum timoris, sed uirtutis, et dilectionis, et sobrietatis. Noli itaque erubescere testimonium Domini nostri, neque me uinctum eius, sed collabora Euangelio secundum uirtutem Dei: qui nos liberauit et uocauit uocatione sua sancta: non secundum opera nostra, sed secundum propositum suum et gratiam, que data est nobis in Christo Iesu ante tempora secularia. Manifestata est autem nunc per illuminationem Saluatoris nostri Iesu Christi, qui destruxit quidem mortem, illuminauit autem uitam et incorruptionem per Euangelium: in quo positus sum ego predicator, et apostolus, et magister gentium. Ob quam causam etiam hec patior, sed non confundor. Scio  enim cui credidi, et certus sum quia potens est depositum meum seruare in illum diem. Formam habe [habens] sanorum uerborum que a me audisti in fide et in dilectione in Christo Iesu. Bonum depositum custodi, per Spiritum sanctum qui habitat in nobis. Scis enim hoc, quod auersi sunt a me omnes qui in Asia sunt, ex quibus est Philetus et Hermogenes. Det misericordiam Dominus Onesiphori domui: quia sepe me refrigerauit, et catenam meam non erubuit: sed cum Romam uenisset, sollicite me quesiuit, et inuenit. Det illi Dominus inuenire misericordiam a Domino in illa die: et quanta Ephesi ministrauit mihi, tu melius nosti.«



EXPOSITIO.

Paulus, etc. Paulus apostolus Christi esu per uoluntatem Dei, sicut in precedenti expositum est. Apostolus dico secundum promissionem uite. Promissa  est utique uita legitime certantibus: quam promissionem bene sequor, legitime certans. Tu uero animatus sequere mecum promissionem uite: non presentis, sed eius uite que est in Christo Iesu, id est eterne. Si enim legitime certamus, uitam eternam utique habebimus. Paulus scribit hec: Timotheo carissimo filio: sint tibi gratia, misericordia et pax a Deo Patre et Christo Iesu Domino nostro, sicut supra exposuimus. Hic in primis blanditur ei Paulus, ut sic melius inducat eum in id quod suadere nititur dicens: Gratias ago Deo cui ego seruio edoctus a progenitoribus meis, id est ab Abraham, Isaac et Iacob. Hic enim Paulus de tribu Beniamin. Seruio dico in pura conscientia: in nullo enim conscientia mea carpit me; sic et tu puram  habe conscientiam, et sic seruare poteris commissam tibi gratiam De hoc utique gratias ago, quod habeam memoriam tui sine intermissione in orationibus meis, id est, quia Deus te talem fecit, cuius me uelit et dignum sit semper esse memorem: ita quod nec semel orare possum sine tui memoria, nocte ac die, id est continue, desiderans uidere te. Si enim te uiderem, non utique me presente formidares mortem. Ego dico memor tuarum lacrymarum, quas effudisti: quia in pace te dimitterem Ephesi, uolentem mecum transire et sustinere uincula et mortes. uide ut sicut me presente, sic modo, uisa epistola mea, ultro te ingeras passionibus et morti. Ideo utique te uidere desidero, ut implear gaudio. Si enim presens essem, mortem utique non formidares: de  quo plurimum gauderem. Accipiens etiam recordationem eius fidei que est in te non ficta, id est non inuentitia, uel non fragilis: que fides habitauit et iam primum in auia tua Loide, et in matre tua Eunice. Quia si in progenitricibus tuis et in muliebri sexu exemplum habes fidei, quasi iam naturalis sit tibi, debes utique per hoc plurimum feruere in fide. In matre et in auia tua fides fuit. Certus autem sum quod etiam in te habitat fides: sed utinam ferueret!

Propter quam causam, quia et fidem et exemplum fidei, quasi naturale in te uideo, admoneo te, ut gratiam Dei que est in te per impositionem manuum mearum ; uolo utique ut illam gratiam aliquantulum in te sopitam resuscites, id est euigiles: et estuante illa gratia in te, gaudeas pati et mori pro  336 nomine Christi. Memor illius: quia Deus dedit nobis Spiritum sanctum: non spiritum timoris sed uirtutis, id est constantie: ut uirtuose tolereremus omnia; et spiritum dilectionis Dei. Dedit etiam spiritum sobrietatis, id est temperantie. Temperantia enim nutrit dilectionem, dilectio uirtutem: ubi enim dilectio, ibi profecto non est timor. Perfecta enim caritas foras mittit timorem. uide ergo ut, sicut socius mihi fuisti suscipiendi gratiam Spiritus sancti, sic imitator sis passionum mearum. Et quandoquidem spiritum uirtutis et dilectionis mecum accepisti: itaque noli erubescere testimonium Domini nostri Iesu Christi. Quia si improperatur tibi quod crucifixum adores, confitere plane quia sic adoras. Neque etiam erubescas me uinctum eius.  Quia si quis iterum improperat: Ecce magister tuus in uinculis damnatus est; ne ideo uerecunderis, sed collabora Euangelio et predica mecum secundum uirtutem Dei, id est, sequendo constantiam quam dilectio Dei nutrit: qui Deus liberauit nos a iugo diaboli, et uocauit nos uocatione sua sancta, id est ad hoc ut essemus sancti. Et ad hanc sanctitatem non uocauit nos merito operum nostrorum, sed secundum propositum suum, id est secundum prouisionem suam qua nos misericorditer preuidit idoneos sibi futuros: et sicut uocatio, sic nec prouisio fuit ex aliquo merito, sed secundum gratiam, que data est, id est que preordinata est nobis dari in Christo Iesu ante tempora secularia, id est ab eterno ante hec tempora nostra, que uoluuntur per secula Olim promissa  fuit hec gratia dari nobis. Nunc autem in tempore Christi manifestata, id est impleta est, sicut promissa fuerat per illuminationem Saluatoris nostri Iesu Christi, id est per Christum in lumine cognitionis nostre positum per assumptam sibi humanitatem.

Ad quod forte diceret Timotheus: Nolo mori, sed manere in hac illuminatione. Contra hoc Paulus: Ne timeas mori; quia Christus moriendo quidem destruxit mortem, et etiam destructa morte illuminauit, id est reuelauit et cognitam fecit, uitam non transitoriam, sed incorruptionem, id est uitam incorruptibilem, in qua impassibiles et immortales erimus. Illuminauit dico per Euangelium suum: in  quo Euangelio predicando ego positus a Deo predicator, et apostolus, et magister gentium: quem pro tot auctoritatibus iustum est, ut non erubescas imitari. Ob quam causam, id est quia hoc Euangelium docui gentes, passus sum multa. Hec etiam uincula nunc patior: sed tamen non confundor, id est non erubesco, sed gaudeo pati pro Christo: sic et tu ne erubescas. Ideo patiens non confundor: quia scio cui credidi, id est in quo fidem habui: scilicet in Deo. uel ita: Scio cui credidi, id est cui commisi passiones meas et opera: et certus sum de mercede horum; quia ille cui commisi potens est depositum, id est commissum, meum seruare usque in illum diem remunerationis omnium. Et quia uides quod Deus custodit quod penes eum deponitur, tu igitur exemplo  illius custodi depositum, id est episcopalem gratiam tibi commissam. Hoc enim depositum bonum, id est utile, est, si custodiatur. Neque hoc uiribus tuis custodire te posse opineris, sed per coadiuuantem Spiritum sanctum qui habitat in nobis. Utque depositum bene custodias, esto habens formam sanorum uerborum, que a me audisti, id est adeo expresse conformare mihi, ut uidearis esse Paulus. Formam meam utique habe in fide conseruanda et in dilectione habenda: que fides et dilectio sunt in Christo Iesu. Plurimum autem necesse est ut tu depositum custodias: eo quod auersi sunt a me omnes discipuli, qui, me relicto, sunt in Asia: et hoc idem tu bene scis: ex quibus est Philetus et Hermogenes.

 Hos ideo determinat sibi ex nomine, ne si uenirent ad eum, putans adhuc eos fideles, facilius possent suadere ipsi, et quasi ex parte Pauli fallere. Ephesus enim in Asia erat. Hi auersi sunt a me, sed Onesiphorus permansit: et ideo det Dominus non soli, sed etiam domui Onesiphori misericordiam, id est retributionem misericordie quam mihi 337 fecit: quia sepe refrigerauit me, et in fide consolando, et necessaria ministrando: et non erubuit catenam meam. uide ne et tu erubescas: sed amplectaris. Non utique erubuit: sed cum uenisset Romam, sollicite quesiuit me, et quesitum inuenit. Et quia me inuenit, det illi Dominus Pater inuenire misericordiam, id est fructum huius misericordie, a Deo, id est a Christo iudice, in illa die, iudicii.  Rome in uinculis sic ministrauit. Quanta etiam Ephesi ministrauit, tu nosti melius, quam hec que modo ministrauit: uel, melius quam alii discipuli.



CAPUT II.

»Tu ergo, fili mi, confortare in gratia, que est in Christo Iesu: et que audisti a me per multos testes, hec commenda fidelibus hominibus, qui idonei erunt et alios docere. Labora sicut bonus miles Christi Iesu. Nemo militans Deo implicat se negotiis secularibus, ut ei placeat cui probauit. Nam et qui certat in agone, non coronatur nisi legitime certauerit. Laborantem agricolam oportet primum de fructibus accipere  [percipere]. Intellige que dico; dabit enim tibi Dominus in omnibus intellectum. Memor esto Dominum Iesum Christum resurrexisse a mortuis ex semine Dauid, secundum Euangelium meum, in quo laboro usque ad uincula, quasi male operans: sed uerbum Dei non est alligatum. Ideo omnia sustineo propter electos: ut et ipsi salutem consequantur, que est in Christo Iesu cum gloria celesti. Fidelis sermo. Nam si commortui sumus, et conuiuemus: si sustinemus, et conregnabimus: si negauerimus, et ille negabit nos: si non credimus, ille fidelis permanet, negare seipsum non potest. Hec commone [commoneo] testificans coram Deo. Noli contendere uerbis, ad subuersionem audientium. Sollicite autem cura teipsum  probabilem exhibere Deo operarium inconfusibilem, recte tractantem uerbum ueritatis. Profana autem et uaniloquia deuita. Multum enim proficiunt ad impietatem, et sermo eorum ut cancer serpit. Ex quibus est Hymeneus et Philetus, qui a ueritate exciderunt, dicentes resurrectionem esse iam factam, et subuerterunt quorumdam fidem. Sed firmum fundamentum Dei stat, habens signaculum hoc: cognouit Dominus qui sunt eius, et discedit ab iniquitate omnis qui inuocat [nominat] nomen Domini. In magna autem domo non solum sunt uasa aurea et argentea, sed et lignea et fictilia: et quedam quidem in honorem, quedam autem in contumeliam. Si quis ergo emundauerit se ab istis, erit uas in honorem sanctificatum  et utile Domino ad omne opus bonum paratum. Iuuenilia autem desideria fuge: sectare uero iustitiam, fidem, spem, caritatem et pacem, cum his qui inuocant Dominum [nomen Domini] de corde puro. Stultas autem et sine disciplina questiones deuita, sciens quod generant lites. Seruum autem Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt ueritati: ne quando det illis Deus penitentiam, ad cognoscendam ueritatem, et resipiscant a diaboli laqueis, a quo captiui tenentur ad ipsius uoluntatem.«



EXPOSITIO.

Quia propter auersionem quorumdam magis necessarius  es: quia etiam exemplo perseuerantium de fortitudine admoneris: ergo tu, fili mi Timothee, confortare, id est fortis esto, non paueas. Confortare, inquam, in gratia que est in Christo Iesu, id est in pontificali doctrina, cuius gratiam contulit tibi Deus. uel, confortare in gratia, id est in remissione peccatorum, et uita eterna predicanda. Hec enim est gratia que est per Iesum Christum. Utque confortatus magis proficias, hec que tibi docenda commendo, commenda et tu fidelibus, id est constitue sub te predicatores, qui tecum predicent populo Dei: hi autem sint sane fidei: cumque sint fideles, oportet esse tales qui erunt idonei et scientia et gratia eloquentie docere alios sibi  commissos. Talibus, inquam, commenda hec que tu audisti a me, id est que ego docui te, approbando ea per multos testes, id est per multa testimonia legis 338 et prophetarum. Quod enim te de fide Christi docui, totum in lege et prophetis presignatum ostendi. Ne forte Timotheus putaret se modo posse quiescere, constitutis sub se predicatoribus, contra hoc ait Paulus: Licet quosdam ut doceant alios prefeceris, ne tamen ideo tu torpeas: sed labora sicut miles Christi Iesu, id est memor esto te militare in castris Christi. Labor autem congruit militanti, non otium. Labora sicut miles bonus, id est utilis. Quomodo bonus determinat in sequentibus, dicens: Si miles bonus fueris, secularibus negotiis non implicabis te. Nemo enim  militans Deo, implicat se secularibus negotiis, id est non intendit discussionibus secularium causarum, sed spiritualium. Habet enim mundus seculares iudices, qui iudicant de temporalibus. Episcopi autem uacare debent doctrinis spiritualibus. uel ita: Militans Deo non se implicat negotiis secularibus, ut in predicatione sua negotietur et uendat eam, requirens ideo pretium ab auditoribus. Ideo militans Deo, se non implicat his ut placeat ei, scilicet Deo, cui bene uiuendo bonam existimationem de se prebendo, per anteactam uitam probauit se placiturum. Probat ad eo quod minus est, militans Deo non implicat se mundanis, ut sic placeat Deo. Nam etiam  ille qui certat in agone, id est in certamine aliquo, ut in  palestra uel in stadio, hic nisi certauerit legitime, id est secundum legem eius certaminis, non coronatur, id est non accipit laudem uel brauium.

Ne modo opinaretur Timotheus quia interdixerat ei negotia secularia, nichil in temporalibus accipiendum esse a subditis, ait Paulus: Licet interdicam tibi secularia negotia, tamen uolo te accipere de fructu predicationis temporalia. Te enim laborantem in cultura Dominici agri oportet accipere de fructibus illius agri, id est temporalia que ager, id est populus, dare potest. Accipiat, inquam, primum de fructu quod sibi sufficiat: et si superabundat, secundario accipiant pauperes. uel primum, id est multum inde accipiat: quia res quam ministrat, plurimum digna est. Accipere autem de predicatione  quod sufficiat, non est negotium seculare. uel ita iungamus: Dico non implices te secularibus, nec necesse tibi est; quia de fructibus predicationis in qua laboras, accipies que opportuna fuerint tibi. Quod equipollenter ait, ne forte Timotheus absurdum iudicaret uiuere de predicatione: quia Paulus non ita, sed de manuum labore uiueret. Ait Paulus: Ea que dico, id est te de fructu predicationis opportuna accipere, intellige causam quare non accipiam quod iubeam te accipere. Huius rei causam dicunt esse sancti, quod quia Timotheus infirmus erat, et si, laboraret manibus, predicationi non posset insistere: Paulus autem, fortis et laboriosus, erat ad utrumque sufficiens, ideo ipse nichil accipiebat,  et ideo accipere Timotheum uolebat. Poteris utique causam hanc intelligere: quia Dominus dabit tibi intellectum, et in hac re et in omnibus. More boni militis labora sicut premonui. Et ut ita labores, memor esto resurrectionis Christi: et te cum eo  resurrecturum. Spem, inquam, habens resurgendi, memor esto Christum Iesum resurrexisse a mortuis. Solus Christus a mortuis resurrexit: quia postea nec actum mortalitatis habuit, nec mori potuit: sed Lazarus et quicunque resuscitati, mortem iterum passi sunt.

Diceret fortassis Timotheus: Quia Deus fuit, et potuit resurgere. Contra hoc Paulus: Resurrexisse dico Iesum ex semine Dauid, id est secundum quod  homo fuit; quia secundum carnem solum filius Dauid fuit. Resurrexit utique secundum Euangelium meum, id est secundum quod ego predico; cui credendum est, quia apostolus a Deo missus sum. uel ita: Ex semine Dauid fuit Christus secundum Euangelium meum: in quo quia resurrexit, predicando ego laboro usque ad uincula. Propterea enim quia sic predico, in uinculis positus constringor, quasi male operans, 339 id est quasi deprehensus in aliquo crimine. Quasi diceret: Et penam patior, et  opprobria. Si enim putarent me pati pro iustitia, solatio mihi fieret. Et ego quidem in uinculis teneor: sed uerbum Dei non est alligatum: quia etiam in uinculis predico. uide igitur, ne et in te timor alliget uerbum Dei. Memor esse debes Christum  surrexisse: quia ideo quod memor sum, scilicet resurrectionis illius, credo me resurrecturum: per eum, sustineo omnia uincula et opprobria. Diceret aliquis: Etiam si hec non sustineres, munditia uite et fides sana sufficeret. Contra hoc ait: Sustineo utique propter electos Dei saluandos: ut et ipsi preelecti a Deo consequantur salutem, id est iustificationem a peccatis in presenti, que salus est in Christo Iesu, Consequantur, inquam, hanc salutem cum celesti gloria: quia per remissionem peccatorum, que hic fit, peruenitur ad eternam gloriam. Hic autem sermo quem dixi, laborandum scilicet esse spe resurrectionis, fidelis est et bene credibilis. Fidele est utique et bene credibile: quod si legitime laboras, resurges quemadmodum Christus. Nam  si sumus commortui, derelinquentes actus ueteris hominis Ade, conuiuemus etiam cum ipso, facti impassibiles et immortales ut ille; Christus utique quandiu in mundo conuersatus est, actus omnes ueteris hominis  habuit. Esuriuit enim , sitiuit , fatigatus est, ut patet in Euangelio Ioannis , ad puteum cum Chananea  loquens qui uere mortalis et passibilis erat. Sed postquam mortem pro omnibus pertulit, neque manum, neque pedem, ad actus ueteris hominis extendit: factus impassibilis et immortalis. Si uero nos commorimur ei in baptismate, quod in cruce ad iustificationem hominum consecrauit, effundens aquam de latere suo, ut iustificati per baptismum  ulterius ad actus ueteris hominis, id est ad miserias peccati, sensus nostros non extenderemus: conuiuemus illi: facti cum eo impassibiles et immortales. Si uero huius mortis participes non fuerimus, nec uite eius participabimur. Si solummodo commorimur ei: uiuemus cum eo. Si uero  sustinebimus, ut martyres, quibus mori peccatis non satis fuit, sed pro iustitia uoluerunt pati: nos utique quia sustinebimus, conregnabimus, id est non solum uiuemus, sed etiam palma et quidam triumphus fiet nobis pro dignitate martyrii. Licet omnibus esse cum Christo sufficiat, tamen in illa beatitudine discretiones sunt dignitatum. uere si commorimur, conuiuemus: quia si negauerimus Deum, male agendo: ille etiam negabit nos, uitam eternam non tribuendo.  Negare enim Dei est bona eterna non tribuere.

Diceret fortassis Timotheus: Incredibile uidetur, quod Deus propter peccatum abneget eum qui fidem ei confessus sit. Contra hoc Paulus: Si non credimus quod negantem se sit negaturus Deus, ille tamen permanet fidelis, id est uerax et credibilis, qui ait: »Qui erubuerit me coram hominibus, ego erubescam cum coram Patre meo .« Sic autem permanet fidelis, quod impossibile est eum non ueracem esse. Non enim potest negare seipsum, id est se esse Deum: si enim mentiretur, utique Deus non esset. Hoc, scilicet, ut commoriaris Christo, et sic doceas alios spe conuiuendi ipsi, commoneo, te testificans, hoc tibi coram Deo, ne amplius requirat Deus sanguinem Timothei de manu Pauli.  Et licet te tanta districtione commoneam, tamen noli contendere uerbis, immoderate docendo quod doceo. uel ita: Hoc, id est commoriendum esse Christo spe conuiuendi, commone alios, testificans hec eis coram Deo: ne sanguis eorum de manu tua requiratur. Et in commonendo noli contendere uerbis, ad nichil enim utile est litigare, nisi ad subuersionem audientium. Si enim insipientes audiunt quoslibet litigare, eos qui magis clamosi sunt, putant iustiorem causam habere. Stultorum est enim stultis adherere. Si uero neuter litigantium clamore superauerit, 340 dubitant simplices, utri magis adherendum sit. Noli contendere: sed sollicite cura exhibere teipsum totum, et corpore et animo probabilem, id est laudabilem Deo. Ut autem sis probabilis, oportet  te esse operarium inconfusibilem: quod non erubescas predicare crucem Christi, etc. Et recte, id est sine contentione, cum omni modestia, tractantem uerbum ueritatis. Ut autem recte queas tractare uerbum Dei, deuita profana, id est illa penitus abominanda. Deuita etiam inaniloquia, id est que si non ita profana sunt, inutilia tamen sunt. Deuita ideo, quia hec inania uerba multum proficient ad impietatem persuadendam: et sermo eorum, inania loquentium, serpit paulatim ut cancer, qui morbus paululum carnis primum occupat, sed paulatim magis ac magis augmentatur, donec occidat. Et sic heretici prius callide inducunt, quod nec prodesse nec nocere uideatur, et dehinc alternando rationes, sensim  in maximam heresim excrescit doctrina eorum. Ex quibus uaniloquis est Hymeneus, et Philetus, qui exciderunt a ueritate fidei.

Determinat que sit heresis eorum, ut si forte uenerint ad Timotheum, precaueat sibi: dicentes resurrectionem iam esse factam, uel in his qui cum Christo surrexerunt, uel in baptismo, in quo a morte peccati ad uitam uirtutum resurgimus. Illa enim trina immersio, sepulturam Christi trium dierum: eleuatio uero, resurrectionem Christi significat. Et sic dicentes subuertunt fidem quorumdam. Sed licet illi subuertant, tamen fundamentum Dei, id est in quibus fides bene fundata est, et qui e conuerso in fide per Deum fundati sunt: hoc, inquam, fundamentum est firmum habens signaculum. Hoc dictum  est a similitudine strenui ducis, qui signum dat militibus suis, quo discreti fiant ab aliis. Sic Deus signat suos ut, uiso signo, diabolus pretereat eos, sciens nichil sibi esse cum illis. Signum autem hoc est: Cognouit Dominus qui sunt eius; hoc Paulus ex parte sua ponit, significans electionem Dei in iustis, dicens: Dominus cognouit ab eterno qui futuri sunt eius. Hoc autem sequens Isaiam ait. Agens de potestate liberi arbitrii dicens: Discedat omnis homo qui potens est per libertatem arbitrii et qui inuocat nomen Domini fide et opere, ab iniquitate. Diuina electione et libero arbitrio, quod per bona opera occurrit diuine electioni. His duobus signati sunt, qui in iustitia sunt permansuri. Deus enim sic unumquemque electum preuidit futurum bonum, ut et opera bona simul  in eo preuideret. Quicunque autem electione Dei et bonis operibus liberi arbitrii signantur, Dei fiunt. Ne tamen ideo mireris, si in domo Dei hoc fit, ut quidam a fide recedant: alii in fide perseuerent: quia etiam in qualibet magna domo non solum sunt uasa aurea et argentea: sicut in domo Dei quidam sunt perfectiores, alii perfecti sub illis; sed etiam sunt in eadem domo lignea uasa et fictilia: sicut in domo Dei quidam mali, alii deteriores. Et quedam quidem eorum uasorum sunt in honorem, in quibus potiones bone reconduntur. Quedam autem sunt in contumeliam: ut ad recipiendum urinam, et huiusmodi: tamen sicut honorabiliora uasa in domo sunt necessaria, eodem modo uasa contumeliosa.  Sic in Ecclesia Dei mali et boni utrique modo suo necessarii sunt. Si enim mali non essent, non esset meritum bonorum. Si enim non sit persecutio, ubi patientia bonorum?

Quoniam quidem uasa aut in honorem sunt, aut in contumeliam: et nichil ibi medium est: ergo si quis mundauerit se ab istis, id est si quis non fuerit uas in contumeliam, erit uas in honorem Deo. uas dico sanctificatum, id est iustificatum a peccatis et etiam utile Domino: quia paratum est ad omne opus bonum faciendum. Profana deuita: nec hoc solum: sed etiam fuge desideria iuuenilia, id est que lubricam iuuentutem instimulant. Hec fuge, sectare uero iustitiam, id est equitatem ad omnes. Fidem in Deum: castitatem carnis et animi. Pacem, id est concordiam,  341 habeto cum his qui de puro corde inuocant Dominum. Nec solum iuuenilia fugias, sed etiam deuita questiones stultas in quibus nec scientia est, nec esse uidetur. Deuita etiam eas que licet non ita stulte sint, sunt tamen sine fructu Christiane discipline, ut dialectice questiones: sciens hoc quod que sunt huiusmodi, generant lites. Seruum autem Domini  non oportet litigare: sed oportet esse mansuetum, id est in omnibus moderatum et ad omnes, scilicet, docibilem, id est cum habilitate docentem alios; patientem etiam quecunque inferantur ei: et corripientem cum modestia eos qui resistunt ueritati, non cum litigio: ideo sic corripientem, ne quando, id est ut aliquando, det Deus illis penitentiam. Fortassis enim aliquando  se male egisse penitebunt, ueniendo sic ad cognoscendam ueritatem fidei: et agnita fidei ueritate resipiscant a laqueis diaboli, id est a peccatis quibus diabolus illaqueauerat eos: a quo diabolo tenentur captiui, quandiu in peccatis sunt. Tenentur, inquam, ad exsequendam ipsius diaboli uoluntatem.



CAPUT III.

»Hoc autem scito, quod in nouissimis diebus instabunt tempora periculosa: et erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui [procaces], ceci, tumidi: uoluptatum amatores  magis quam Dei, habentes speciem quidem pietatis, uirtutem [ueritatem] autem eius abnegantes. Et hos deuita. Ex his enim sunt qui penetrant domos, et captiuas ducunt mulierculas, oneratas peccatis, que ducuntur uariis desideriis: semper discentes, et nunquam ad scientiam ueritatis peruenientes. Quemadmodum autem Iamnes et Mambres restiterunt Moysi ; ita et hi resistunt ueritati, homines corrupti mente, reprobi circa fidem: sed ultra non proficient. Insipientia enim eorum manifesta erit omnibus, sicut et illorum fuit. Tu autem assecutus es meam doctrinam, institutionem, propositum, fidem, longanimitatem, dilectionem, patientiam,  persecutiones, passiones: qualia mihi facta sunt Antiochie, Iconii, Listris, quales persecutiones sustinui: et ex omnibus eripuit me Dominus. Et omnes qui pie uolunt uiuere in Christo Iesu, persecutionem patientur. Mali autem homines et seductores proficiunt in peius; errantes, et in errorem mittentes. Tu uero permane in his que didicisti et credita sunt tibi: sciens a quo didiceris: et quia ab infantia sacras litteras nosti, que te possunt instruere ad salutem per fidem que est in Christo Iesu Omnis enim scriptura diuinitus inspirata utilis est ad docendum, ad arguendum, ad corripiendum, ad erudiendum in iustitia: ut perfectus sit homo Dei, ad omne opus bonum instructus.«



EXPOSITIO.


Deuita stultas questiones: deuita etiam homines habentes speciem pietatis, etc. Sed priusquam hoc ponat, premittit causas, quare tales deuitandi sint, dicens: Non solum quod premissum est faciendum esse scias, sed etiam hoc scito, quod in nouissimis diebus, id est circa finem mundi, instabunt tempora periculosa, id est in tempore illo instabunt docendo, et eos qui non consentient affligendo periculosi doctores: qui credentes sibi in multa demergent pericula: et tunc in temporibus illis erunt homines amantes seipsos, id est carnalitati sue morem gerentes his modis. Erunt enim cupidi, id est amatores pecunie. Erunt etiam elati, id est aliis se superponere cupientes. Erunt superbi, id est in adeptis  honoribus illicite gloriantes. Erunt etiam blasphemi contra Deum et doctrinam eius. Erunt etiam non obedientes parentibus, seu carnalibus , seu spiritalibus, ut episcopis et presbyteris. Erunt ingrati: quia si quis bona docuerit eos, unde grati esse debuerant, molesti erunt doctoribus suis. Erunt etiam scelesti: homicidia et huiusmodi scelera patrantes. Erunt sine affectione, piam uoluntatem non habentes ad proximum; 342 etiam si nichil dare queunt. Erunt sine pace, id est sine concordia: sed semper in litigio. Erunt criminatores, id est iustis crimina imponentes: cum ipsi sint incontinentes: sed passim ruunt ad quecunque scelera. Erunt immites, id est sine omni mansuetudine crudeles. Et sine benignitate, id est sine largitate,  non erogantes sua indigentibus. Erunt etiam proditores, tradentes iustos ad mortem. Erunt etiam proterui, id est de maledictis inuerecundi: et etiam si reprehenduntur, inde impatientes. Erunt etiam tumidi, id est inflati animo: etiam si nec honorem nec spem honoris habeant: et hi tales erunt, amatores uoluptatum, id est totius luxurie, magis quam Dei: quem in nullo uidentur diligere. De his autem subtiliter cauendum est tibi. Hi enim sunt habentes speciem pietatis, id est simulantes se religiosos, et uirtutem eius pietatis, id est dilectionem, que uirtus est totius religionis. ualida enim est sicut mors dilectio. uel uirtutem, id est ueritatem religionis, opere abnegantes: et hos tales deuita.

Diceret Timotheus: Quare de his premunis me,  qui futuri sunt circa finem mundi? Ideo ait Paulus: Hos deuita; quia ex his futuris in nouissimis diebus sunt illi qui penetrant domos, etc. Notandum est quia ex quo cepit mundus, habuit in eo Deus regnum suum, et diabolus suum. In Abel enim Deus, et in Cain diabolus regnare cepit. Deus autem regnum suum assumendo carnem, et que secuta sunt operando consummauit regnum suum, remittendo peccata, etc., quomodo consummari potuit in presenti: quod regnum ad plenum consummabit in futuro, dando uitam eternam. Sicut autem Deus in bono: sic diabolus in perfectione iniquitatis consummaturus est regnum suum circa finem mundi per Antichristum. Et sicut patriarchas et prophetas  aduentum Christi Deus precedere uoluit; sic multa membra Antichristi precedent caput suum, id est Antichristum. Contra cuius membra Paulus instruit Timotheum, dicens: Ex his quos descripsi, sunt pseudodoctores, qui penetrant domos, non audentes docere in plateis, ne doctrina eorum pateat in audientia bonorum: sed ut liberius seducant, priuatim in domibus docent, et sic mulierculas  ducunt seductas quolibet inductu illo factas captiuas: quia captiuate sunt a Deo, et date sunt sub iura diaboli. uel ad cumulum improperii sicut feminas: sic et uiros uocat mulierculas, id est molles omni uento doctrine cedentes: ut audito nomine improperii sui citius erubescant et conuertantur ad Dominum.  Mulierculas dico oneratas peccatis, dum seducte sunt diabolo: que mulieres ducuntur uariis desideriis: quia semper discentes, et nunquam peruenientes ad scientiam ueritatis, id est semper laborantes, et nunquam ad perfectionem uenientes. Et isti tales non tantum in domibus priuatis docent, sed etiam hi homines resistunt ueritati in aperto: quemadmodum Iamnes et Mambres, duo fratres magi in Aegypto, restiterunt Moysi coram Pharaone, faciendo quedam per incantationes suas que Moyses faciebat, nec tamen omnia . Hi homines dico corrupti mente, id est deprauati intellectu et opere: et circa fidem errantes. Ad quam quia non ingrediuntur, reprobati sunt a Deo.

Ne modo his predictis deterreretur Timotheus,  consolatur eum Paulus, dicens: Tales quidem futuri sunt; sed ne timeas quia ultra non proficient. Ideo quia insipientia illorum sicut Iamne et Mambre ad ultimum manifesta erit, illi non ultra proficient: tu autem, quasi diceret, proficere debes et potes: tu enim assecutus es meam doctrinam in scientia: et meam institutionem in dispositione uite et in moribus: et meum propositum, quia sicuti uitam eternam finem laboris mei proposui: ita et tu assecutus es etiam fidem: quia sane credis ut ego; et longanimitatem in spe: quia paratus es, quandiu Deo placebit, mecum sustinere. Habes etiam dilectionem Dei et proximi: et patientiam, id est ipsam uirtutem: etiamsi nichil operari necesse sit, et actus illius patientie, scilicet persecutiones  de loco ad locum, et passiones tormentorum. 343 Nosti etiam qualia facta sunt mihi Antiochie, Iconii, Lystris, et, preter hec, quales persecutiones ego sustinui in multis locis. Sed quid inde timendum? Ex omnibus enim eruit me Dominus; et sic eruet te de his que te pati contigerit. Incitari debes ad continentiam exemplo meo, et omnium religiosorum. Omnes enim qui uolunt pie, id est religiose, uiuere in Christo Iesu, patientur persecutionem: et ideo ne turberis si aliqua pateris. Pie uiuentes patientur: homines autem mali in se et seductores aliorum proficient quidem in mundanis [immunditiis], sed hoc totum erit illis in penis, et in damnationem. Ipsi dico, errantes in se, et ideo mali mittentes  etiam alios in errorem, et ideo seductores. Ipsi errabunt: tu uero permane in his preceptis que didicisti a me, et in his que credita sunt tibi, id est in pontificali gratia, sciens et rememorans hec a quo et quanto doctore didiceris ista. Si enim recordaris mee auctoritatis, contemptui fiet tibi falsa doctrina. Et te inde memorem esse uolo: quia tu nosti sacras litteras ab infantia, traditus scholis a matre tua, que fidelis fuit: que omnia possunt te instruere ad habendam salutem eterne uite, ad quam itur per fidem, que fides est in Christo Iesu. uere sacre littere possunt te instruere ad salutem: quia omnis scriptura inspirata diuinitus, id est spiritualiter secundum Deum intellecta, utilis est ad docendum eos qui nesciunt, et ad arguendum, id est ad conuincendum  eos qui fidei contradicunt, et ad corripiendum peccantes et se peccasse non abnegantes, et ad erudiendum eos qui adhuc rudes sunt et simplices. Erudiendum dico in iustitia, id est ad hoc ut iustificentur, exuendo rudimenta infidelitatis. Sic, inquam, erudiatur ut quantum in doctore est, sit ille qui, eruditur perfectus homo Dei. Perfectus ita ut sit instructus ad omne opus bonum faciendum.



CAPUT Iu.

»Testificor coram Deo et Christo Iesu, qui iudicaturus est uiuos et mortuos, et per aduentum et ipsius regnum eius: predica uerbum, insta opportune, importune; argue, obsecra, increpa in omni patientia et doctrina. Erit enim tempus, cum sanam doctrinam non sustinebunt: sed ad sua  desideria coaceruabunt sibi magistros prurientes auribus: et a ueritate quidem auditum auertent, ad fabulas autem conuertentur. Tu uero uigila, in omnibus labora; opus fac euangeliste, ministerium tuum imple, sobrius esto. Ego enim iam delibor, et tempus resolutionis mee instat. Bonum certamen certaui, cursum consummaui, fidem seruaui. In reliquo reposita est mihi corona iustitie, quam reddet mihi Dominus in illa die iustus iudex: non solum autem mihi, sed et his qui diligunt aduentum eius. Festina uenire ad me cito. Demas enim me dereliquit, diligens hoc seculum, et abiit Thessalonicam, Crescens in Galatiam, Titus in Dalmatiam. Lucas est mecum solus. Marcum assume et adduc tecum: est enim  mihi utilis in ministerio. Tychicum autem misi Ephesum. Penulam, quam reliqui Troade apud Carpum, ueniens affer tecum, et libros, maxime autem membranas. Alexander erarius multa mala mihi ostendit: reddet illi Dominus secundum opera eius; quem et tu deuita, ualde enim restitit uerbis nostris. In prima mea defensione nemo mihi affuit; sed omnes me dereliquerunt: non illis imputetur. Dominus autem mihi astitit et confortauit me, ut per me predicatio impleatur, et audiant omnes gentes, quia liberatus sum de ore leonis. Liberauit me Dominus ab omni opere malo, et saluum faciet in regnum suum celeste: cui gloria in secula seculorum. Amen. Saluta Priscam et Aquilam, et Onesiphori domum. Erastus  remansit Corinthi. Trophimum autem reliqui infirmum Mileti. Festina ante hiemem uenire. 344 Salutant te Eubulus, et Pudens [al., Prudens], et Linus, et Claudia: et fratres omnes [al. non habet omnes] eius. Dominus iehsu Christus cum spiritu tuo. Gratia uobiscum. Amen.«



EXPOSITIO.

Et quia Scriptura Dei nota tibi utilis est ad docendum, et ad arguendum, et ad corripiendum: ideo testificor tibi coram Deo, ne hoc ultra a me exigat. Et coram Christo Iesu, qui iudicaturus est uiuos et mortuos: quos inuenerit uiuos in hora iudicii, qui sub momento dissoluentur et resurgent. Iudicaturus est etiam ante diem iudicii mortuos.  uel iudicaturus est uiuos ac mortuos, id est iustos et peccatores. Testificor etiam tibi per aduentum ipsius Christi, ut ita paratus sis quasi qui quotidie iudicem aduenientem exspectet, ut timore eius facias que hortor. Testificor etiam tibi per regnum eius, in quo ipsi conregnabunt sancti, ut amore conregnandi Christo studiose facias quod moneo. Hoc, inquam, testificor tibi: Predica uerbum, id est doctrinam Dei, et predicando insta opportune eis qui libenter audiunt. Insta etiam importune eis qui primitus ad audiendum difficiles sunt, sed postmodum cognita ratione libenter audiunt. Argue etiam, id est conuince, contradicentes fidei. Obsecra etiam iustos, ut semper in melius promoueantur. Increpa etiam debita austeritate deprehensos in peccatis.  Hec autem fac in omni patientia: ut quecunque inferantur libenter sustineas; nec ita ut docere desistas, sed semper esto in doctrina. Ideo tanta instantia te docere commoneo: quia erit tempus circa finem mundi, cum homines non sustinebunt sanam doctrinam. Si autem in tempore illo non roboretur Ecclesia doctrina apostolica, peribit fides. Sanam doctrinam non patientur, sed coaceruabunt sibi magistros iuxta sua desideria. Si luxuriosi fuerint, luxuriosum: et sic in ceteris. Homines dico tunc prurientes auribus, id est noua et inaudita audire cupientes; in quibus ueritas non erit: et a ueritate quidem auertent auditum suum, sed ad fabulas  conuertentur.

Illi sic intendunt fabulis: tu uero uigila, id est  omni sollicitudine precaue tibi: et labora in omnibus  conuertendis. Utque labor tuus idoneus sit, fac opus euangeliste, id est predicatoris: scilicet quod operandum predicas, operare. Et ita fac ut impleas tuum ministerium, id est officium predicatoris, quod non infra subsistas, sed quidquid predicatoris est facias, et laborando in aliis et in te opere complendo quod alios docueris. Et licet sic moneam, fac opus euangeliste: tamen esto sobrius, non ultra modum abstinentie deditus, ne nimietate ieiunii debilitatus  incumbere nequeas predicationi. Propterea tanta instantia te commoneo: quia ego iam delibor, id est sacrificor, et paulatim in uinculis quotidie deficio: et tempus mee resolutionis, id est dies mortis mee,  instat et in proximo est: quem diem instare ex eo certus sum, quia certaui certamen  bonum, id est utile Ecclesie Dei. Certaui utique patiendo quecunque pati oportuit, et cursum, id est uelocitatem bene agendi, ubi non ita pati necesse fuit, hunc utique consummaui: quia adeo ascendit mea iustitia, quod ultra non habet quo ascendat; et in certando et in currendo seruaui fidem. Et quia iam consummaui cursum, ideo in reliquo, id est in uita que nobis futura relinquitur, reposita est, id est custoditur, mihi corona iustitie, id est promerita per iustitiam: quam coronam quasi debitam reddet mihi Dominus in illa die future retributionis, nec mihi negare potest: quia est iustus  iudex: et iustitia exigit ut hoc mihi reddatur. Mihi quidem, sed non solum mihi, sed etiam omnibus his qui diligunt aduentum eius iudicii, id est qui puram habent conscientiam: qui enim sibi male conscii sunt, hi utique aduentum iudicis non diligunt, sed formidant. Per hoc plurimum animat Timotheum, quod ait preparari coronam iustitie diligentibus aduentum Dei.

Instructo Timotheo in his que publice agenda erant, de quibusdam propriis mandat ei, dicens: 345 Quia in proximo dies mee resolutionis instat: ideo festina cito uenire ad me: et necessarius mihi es: quia Demas apostatando reliquit me, diligens hoc presens seculum, et ille abiit Thessalonicam. Crescens uero, alius discipulus in fide permanens,  abiit in Galatiam. Titus uero abiit in Dalmatiam. Et sic, aliis dispersis, solus Lucas mecum est. ueni, inquam, et in ueniendo assume Marcum, et adduc tecum ad me. Hic enim est mihi utilis in ministerio. Fortassis missurus erat eum Apostolus in aliquam legationem. Tychicum autem misi Ephesum, ubi tu episcoparis. Tu uero ueniens ad me affer tecum penulam quam apud Carpum reliqui Troade: affer etiam libros: et maxime pre ceteris affer membranas, quibus opus habeo ad mittendas Epistolas. Penula uestis erat tradita Tharsensibus a Romanis: propterea quia sponte, et non bello in imperium Romanorum deuenerant: quam ideo iubebat afferri, ut comprobaret se esse ciuem Romanum, sicut appellauerat apud Festum. Seu penula  alia uestis erat: quam contra frigus afferri sibi postulabat, acturus hiemem in carcere. Dum autem  uenies ad me, caue tibi ab Alexandro: hic enim Alexander erarius  ostendit mihi multa mala: nec inde curo: quia Dominus reddet ei secundum opera eius. Quem Alexandrum tu etiam deuita: hic enim ualde restitit uerbis nostris. ueni utique: quia necessarius es. In prima enim defensione mea, quando defendi me in conspectu Neronis, nemo discipulorum affuit mihi: sed omnes dereliquerunt me. Ut autem hoc non imputetur illis, precor: illi dereliquerunt me; sed Dominus astitit mihi: et astando fortem fecit me: ideo et adeo ut predicatio impleretur per me, non cedentem minis eius. Si enim consentirem ipsi, inexpleta fieret predicatio: ideo etiam confortauit: ut hec audiant gentes: et hoc etiam audiant quod liberatus sum, ut non  consentirem, de ore leonis, id est Neronis, uel diaboli, per Neronem inuadentis me: nec solum a leone, sed liberauit me Dominus ab omni opere malo, ne quid male operarer: et me liberatum saluum faciet, translatum in regnum suum celeste: cui Domino est gloria in secula seculorum, Amen. Accepta autem hac Epistola, saluta Priscam et Aquilam, et familiam Onesiphori. Erastus autem remansit Corinthi: et Trophimum reliqui Mileti infirmum: et quia tot absentes sunt, festina uenire ad me ante hiemem. De his autem qui nobiscum sunt, salutant te Eubolus, et Pudens, et Linus, et Claudia, et omnes fratres. Et ego saluto te. Dominus iehsu Christus sit cum spiritu tuo: et concedat ut gratia sit nobiscum, id est dilectio inter me et te cepta perseueret.  Amen.



[IN EPISTOLAM AD TITUM.]





ARGUMENTUM IN EPISTOLAM AD TITUM.

Titum commonefacit et instruit de constitutione presbyterii: et de spirituali conuersatione, et hereticis uitandis: qui traditionibus Iudaicis credunt; scribens ei a Nicopoli.



PROLOGUS B. BRUNONIS IN EAMDEM.

 Paulus, conuersis Cretensibus, consecrauit ibi Titum archiepiscopum, qui eos instrueret de quibuscunque opportunum uideret. Cum autem Paulus isset Nicopolim , scripsit hanc Epistolam ad Titum. Audierat enim de eo, quod nimis simpliciter episcopale exerceret officium: quia hereticos, seu quoslibet peruersos, non expellebat ab Ecclesia pontificali imperio, sicut deceret. Denuntiabat quidem eis quod male agerent, et desistere deberent: sed eis ab incepto malo non cessantibus , non cercebat eos, sed humiliter patiebatur. 346 Quare Paulus hanc Epistolam scribit ad Titum: agens in ea de pontificali officio: eo modo  ut instruat eum quales consecrare debeat episcopos per ciuitates sui archiepiscopatus: maxime circa hanc instructionem immorans, ut potestate et imperio pontificali utatur: quia licet simplicem esse bonum sit, tamen nimia humilitas episcopi incommodum facit regimini Ecclesie: et ideo monet Titum, ut cum imperio episcopali doceat, exhortetur, et arguat: et si qui heretici corrigi nolunt, ab Ecclesia depellat. Et sic de episcopali officio agens, intendit Titum perfectum reddere episcopum. Ut per exemplum istius, quoscunque episcopos nimis simplices animatos redderet, et episcopali imperio utentes.



EPISTOLA AD TITUM.



CAPUT PRIMUM.


»Paulus seruus Dei, apostolus autem Iesu Christi secundum fidem electorum Dei et agnitionem  ueritatis, que secundum pietatem est in spem uite eterne: quam promisit, qui non mentitur, Deus ante tempora secularia: manifestauit autem temporibus  suis uerbum suum in predicatione, que credita est mihi secundum preceptum Saluatoris nostri Dei. Tito dilecto filio secundum communem fidem gratia et pax a Deo Patre et Christo Iesu Saluatore nostro. Huius rei gratia reliqui te Crete, ut ea que desunt corrigas, et constituas per ciuitates presbyteros sicut et ego disposui tibi: si quis sine crimine est, unius uxoris uir, filios habens fideles, non in accusatione luxurie aut non subditos. Oportet enim episcopum sine crimine esse, sicut Dei dispensatorem: non superbum, non iracundum, non uinolentum, non percussorem, non turpis lucri cupidum: sed hospitalem, benignum, prudentem, sobrium, iustum, sanctum, continentem, amplectentem eum  qui secundum doctrinam est fidelem sermonem, ut potens sit exhortari in doctrina sana, et eos qui contradicunt arguere. Sunt enim multi etiam inobedientes, uaniloqui et seductores: maxime autem qui de circumcisione sunt, quos oportet redargui: qui uniuersas domos subuertunt, docentes que non oportet, turpis lucri gratia. Dixit quidam ex illis, proprius illorum propheta: Cretenses semper mendaces, male bestie, uentres pigri. Testimonium hoc uerum est. Quam ob causam increpa illos dure, ut sani sint in fide: non intendentes Iudaicis fabulis, et mandatis hominum auersantium [al., auertentium] se a ueritate. Omnia munda mundis: coinquinatis autem et infidelibus  nichil est mundum, sed inquinate sunt eorum et mens et conscientia. Confitentur se nosse Deum, factis autem negant: cum sint abominati [al., abominabiles] et incredibiles, et ad omne opus bonum reprobi.«



EXPOSITIO.

Paulus, etc. Sicut mos eius est, salutationem premittit dicens: Paulus seruus Dei, id est simplex et humilis ad modum serui. Hic innuit bonam quidem esse simplicitatem. Seruus utique Dei, sed tamen apostolus Iesu Christi, id est agens et cercens singulos quomodo apostolice sublimitatis imperium exigit. Tu itaque exemplo meo sic esto simplex, ut pontificale imperium non impediat nimia humilitas. Non ideo dixit seruus Dei et apostolus  Christi, quin et apostolus sit Dei et seruus Christi: sed ideo ut innuat, quod per Christum Deus Pater in ministerium apostolatus Paulum direxerit. Apostolus dico secundum fidem electorum Dei. Sequitur enim et predicat fidem quam tenuerunt prophete, et quicunque electi Dei. Apostolus etiam secundum agnitionem ueritatis, id est secundum quod agnouit de uera cognitione Dei. Non cuiuslibet ueritatis dico, sed eius que est secundum pietatem, id est que ueritas sequitur cultum Dei. Fides dico et agnitio ueritatis, euntia in spem uite eterne: 347 quia per fidem acceptam, et per agnitam ueritatem, speramus nos consequi uitam eternam. Nec frustra: quia quam uitam promisit, id est se daturum preordinauit: nec de hac promissione dubitare  licet: promisit enim hanc ille qui non mentitur et mentiri non potest: quia Deus est. Nec in tempore promisit: sed ut diligentia promisse rei in Deo consideretur, promisit hec ante tempora secularia, id est ab eterno sic preordinauit ante tempora, que uoluuntur per secula. Promisit, inquam: manifestauit autem, id est compleuit quod promiserat suis, id est in congruis temporibus uitam eternam: quia Abel uidit inde aliquid, perfectius autem Abraham: et ita paulatim prophete, quanto amplius propinquabat redemptio, tanto magis de ea cognouerunt: et Ioannes magis omnibus, qui digito demonstrauit uitam eternam, id est Christum: sed maxime in tempore gratie manifestauit Deus uitam eternam, scilicet uerbum suum, id est Filium incarnatum,  natumque et aliis modis. Manifestauit etiam hoc uerbum in predicatione, que credita est, id est per predicationem que commissa est mihi. Credita utique mihi est secundum preceptum Dei, id est quia Deus ita precepit. Dei dico nostri Saluatoris. Paulus, inquam, talis et talis scribit, Tito dilecto quodam speciali modo.

Tito dico filio secundum communem, id est catholicam, fidem, in qua eum genui, et non secundum carnem. Catholicon enim commune uel uniuersale dicitur. uel Tito filio optat sapere secundum communem, id est uulgarem, fidem: et non secundum priuatas doctrinas hereticorum. Sit tibi, Tite, gratia: et secundum remissionem peccatorum, et secundum  episcopale officium. Sit etiam tibi pax, id est tranquillitas animi, quanta hic haberi potest. Hec utique tibi sint a Deo Patre qui potest, et qui uoluntatem habet. Et a Iesu Christo, qui similiter et potest, Saluatore nostro, et uoluntatem habet. Finita salutatione, sic alloquitur Titum: O Tite, ego reliqui te consecratum archiepiscopum Crete gratia huius rei, id est pro hac re, que, si fiat, grata erit mihi. Res autem illa hec est: ut tu corrigas, id est ut corrigendo que corrigenda sunt perficias ea que desunt. Hoc autem dictum est de moribus. Et corrigendo mores constituas etiam presbyteros, id est episcopos per singulas ciuitates subiectas tuo archiepiscopatui. Constituas, inquam, eo modo sicut et ego tibi disposui. Ubi ait: Sicut ego tibi disposui,  notat quod cum apud eum esset, instruxerit eum de consecratione episcoporum. Eum scilicet constitue episcopum, si quis fuerit sine crimine, id est, sine actu et infamia cuiuslibet criminalis. Qui etiam fuerit uir unius uxoris, ut idem alibi exposuimus. Habens etiam filios fideles, id est, qui in fide sana filios suos instruxerit: et non habens eos in accusatione luxurie: quod nec etiam malus rumor inde exierit. Si enim filios suos permisit luxuriari, exemplum dedit non se bene correcturum filios Ecclesie. Aut non habens filios non subditos, id est inobedientes sibi. Si enim remissus apparuit in priuatis filiis, ostendit quod non sufficienter cerceret creditam sibi Ecclesiam. Ideo uolo ut qui sine crimine fuerit, constituatur episcopus: oportet enim episcopum  esse sine crimine, et actu, sicut dispensatorem Dei, id est, sicut eum qui Doum ipsum dispensat his quibus predicat. Oportet etiam episcopum non esse superbum, id est, non cupientem se superponere aliis. Non iracundum, sed bene regat animum. Non uinolentum, id est non multo uino deditum. Non percussorem, id est qui corporalibus armis non percutiat; habet enim arma sancti Spiritus: uel non percutientem conscientias auditorum; ne tale quid predicet unde praua opinio oriatur. Non cupidum turpis lucri, id est non negotiis secularibus implicitum: sed hospitalem, qui pauperes hospitio receperit: receptisque pauperibus, et quibuscunque benignum, id est, large sua ministrantem. Sobrium etiam cibo, potu et uestitu. Iustum etiam  348 et ad proximos sibi. Sanctum etiam ad Deum. Continentem etiam, ut exemplum continendi sit aliis. Et preter hec oportet eum esse amplectentem, id est diligenter et assidue tractantem, sermonem fidelem, id est ueracem: nec omnem uerum, sed eum qui est secundum doctrinam, id est qui idoneus est ad predicationem. Sunt enim multa uera quibus intendere episcopum culpa esset.

Et ideo amplectatur hunc sermonem, ut et per usum et per scientiam potens sit exhortari fideles in doctrina sana. Possit etiam per usum et per scientiam arguere eos qui contradicunt sane doctrine, id est conuincere infideles qui fidem impugnant. Et necesse est ut sic potens sit arguere: quia sunt multi  inobedientes episcopis. Sunt etiam uaniloqui, loquentes inutilia: et in hac uana locutione sunt seductores, id est habent artem et calliditatem seducendi auditores per uaniloquia. Possent enim uana loqui sine calliditate seductionis: et maxime pre omnibus seducunt illi qui sunt de circumcisione Iudei: quos ideo oportet redargui: quia precipui seductores sunt. Hi enim qui de circumcisione uenerunt, subuertunt non solum patremfamilias domus: sed etiam uniuersas domos, id est omnem familiam, docentes gratia, id est amore, turpis lucri ea que non credere, nec docere oportet. uere in Cretensibus sunt mali seductores: quod approbat quidam ex illis Cretensibus proprius, id est naturalis ipsorum; quare magis credendum est ei: hic autem propheta, id est uidens,  secundum quod subtiliter considerauit uitia Cretensium: hic autem dictus est Epimenides, qui dixit hoc de illis: Cretenses semper sunt mendaces et sunt bestie, bestialiter meditantes; et male, id est quomodo meditantur, sic crudeliter operantes. Sunt etiam pigri uentres, id est luxuriantes et onerantes se cibis. Ideoque ad omne bonum tardi. Ne autem de ueritate horum dubitaretur, quia gentilis fuit ille qui hoc dixit, asserit hoc Paulus dicens: Testimonium hoc, quod Epimenides testatus est de Cretensibus, uerum est: ob quam causam, quia mendaces sunt, etc., increpa eos, scilicet Cretenses dure, id est scilicet cum austeritate et pontificali imperio, ut sani perseuerent in fide, non intendentes Iudaicis fabulis: quia quod de circumcisione reducenda docent, fabule  sunt, nec rei ueritatem habent. Non debent intendere his, quia fabule; et quia sunt mandata hominum, et non Dei: olim enim sub ueteri lege Deus quidem mandauit circumcisionem et cetera; sed postquam uenit tempus gratie, Deus precepit hoc non fieri. Et ideo ait: Non intendant mandatis, non Dei, sed hominum auersantium se a ueritate; quia ueritatem legis, spiritalem scilicet intellectum, nolunt accipere. Ex quibus sequentibus innuit, quod hi tales a quibusdam cibis abstinendum esse predicarent, dicens: Non est intendendum fabulis Iudeorum, qui iudicant quosdam cibos immundos, cum omnia quibus uti consuetudo est, sint munda mundis, id est his qui in munditia et sanctitate percipiunt ea.

 Hos enim cibos Deus condidit ad sustentationem seruientium sibi: quare munda et digna sunt his qui mundo corde et opere Deo seruiunt. Omnis etiam creatura in eo quod a Deo creata est, munda est. Hic tamen non est necesse de omnibus agere. Mundis conscientia et fide omnia sunt munda, sed coinquinatis conscientia et infidelibus, etiam quod mundum reputant, non est illis mundum. Cum enim in Creatorem non credant, et inquinatam habeant conscientiam, iniustum est eos uti aliqua creatura Dei. Nihil illis est mundum: sed mens, id est intellectus, fides scilicet, eorum et conscientia sunt inquinate: quare nichil eis est mundum. Fortassis diceret aliquis: Quare isti sunt inquinati, cum confiteantur  Deum? Scio quidem  quod confitentur ore se nosse Deum, sed quid hoc prodest? Negant enim Deum in factis suis. Negant pro certo, cum sint abominati, id est male ominati: uel a numero hominum redempti per Deum. Cum etiam sint incredibiles, id est non habiles credere pro nimietate impietatis 349 sue. Cum etiam sint reprobati ad omne bonum opus: quia nichil quod boni similitudinem habeat operantur. Plerumque enim quidam infideles faciunt talia, que licet uere bona non sint, bona tamen esse uidentur.



CAPUT II.

»Tu autem loquere que decent sanam doctrinam, senes ut sobrii sint, pudici, prudentes, sani in fide, in dilectione, in patientia, anus similiter  in habitu sancto, non criminatrices, non multo uino seruientes, bene docentes, ut prudentiam doceant adolescentulas ut uiros suos ament, filios suos diligant, prudentes, castas, sobrias, domus curam habentes, benignas, subditas uiris suis, ut non blasphemetur uerbum Dei. Iuuenes similiter hortare, ut sobrii sint. In omnibus teipsum prebe exemplum bonorum operum, in doctrina, in integritate, in grauitate. uerbum sanum, irreprehensibile: ut is qui ex aduerso est uereatur [al., uincatur]: nichil habens malum dicere de nobis. Seruos dominis suis subditos esse: in omnibus placentes, non contradicentes, non fraudantes, sed in omnibus fidem bonam ostendentes: ut doctrinam Saluatoris nostri Dei ornent  in omnibus. Apparuit enim gratia Dei Saluatoris nostri omnibus hominibus, erudiens nos, ut abnegantes impietatem et secularia desideria, sobrie, et iuste, et pie uiuamus in hoc seculo: exspectantes beatam spem, et aduentum glorie magni Dei, et Saluatoris nostri Iesu Christi. Qui dedit semetipsum pro nobis, ut nos redimeret ab omni iniquitate: et mundaret sibi populum acceptabilem, sectatorem bonorum operum. Hec loquere et exhortare, et argue cum omni imperio. Nemo te contemnat.«



EXPOSITIO.

Reprobi sic peruerse agunt: tu uero non sic, sed loquere ea que decet loqui, sanam doctrinam. Hoc scilicet loquere senibus, ut senes sobrii sint, non  dediti potationi. Sint etiam pudici, id est casti. Sint prudentes, ut nouerint docere iuniores: sint sani in fide sint sani in dilectione: ut sicut domesticos, sic omnes alios diligant. Sint etiam sani in patientia: quod non sic patiantur conuicia, quod ad opprobria impatientes sint. Anus similiter admone, ut sint in habitu sancto, id est qui sanctitatem earum indicet: et ut non sint criminatrices, id est non imponant crimina quibuslibet, qui morbus maxime uetularum est. Non sint etiam seruientes multo uino, sed bene docentes: nec in ecclesia uel uiros doceant; sed ita dico, ut adolescentulas doceant prudentiam: hanc scilicet, ut ament uiros suos, et non adulteros: et etiam diligant filios suos omni sollicitudine, fouentes  eos: et doceant eas esse prudentes, et castas, et sobrias, et in cibis, et in ornamentis: et habentes curam domus, id est, laborent cum uiris bene procurare familiam. Doceant etiam eas esse benignas in erogatione eleemosynarum, et subditas uiris suis: non super uiros habentes imperium. Hec omnia admone fieri: ut uerbum, id est predicatio, Dei non blasphemetur: si enim mulieres contra uiros superbirent, si essent inceste, etc., opinarentur insipientes sic contineri in Christiana doctrina, et ideo blasphemarent uerbum Dei. Iuuenes similiter hortare, ut sobrii sint, et temperati. Ut autem omnes conuenienter corrigas, prebe teipsum exemplum aliis bonorum operum: nec in quibusdam, sed in omnibus operibus. Prebe, inquam, te exemplum eis in  doctrina: ut quod utile auditoribus sit doceas: et in integritate omnium uirtutum, quod perfectus et in teger sis in bonis; et doce in grauitate, id est cum seueritate et imperio pontificali. Et uerbum doctrine tue sit sanum: nichil infidelitatis habeat admistum; sit etiam irreprehensibile: quod nec aliqua occasio reprehensionis inde queat concipi: et hoc ideo expedit, ut is qui est ex aduerso, id est infidelis insidiator, uereatur malum dicere de nobis: nichil habens unde male dicere possit. Hortare etiam seruos esse subditos dominis suis, ne superbiant contra eos: sed bene sint placentes 350 eis in omnibus sibi imperatis: non contradicentes eis in aliquo, et non fraudantes, uel de rebus sibi creditis, uel de labore sibi imperato: ut cum laborare debent uacent otio:  sed ostendentes in omnibus actionibus suis fidem Christianam esse bonam, id est utilem: ut sic faciendo ornent in omnibus doctrinam Dei Saluatoris nostri.

Cum enim serui facti fideles non subducant: sed deuotius dominis utique seruiant, ornatur per hoc doctrina Dei et laudatur, que seruos sic instruxit fideles et subditos esse dominis. Ideo moneo te laborare in omnibus: seu serui sint, seu domini, seu senes, seu iuniores: quoniam Deus pro omnibus saluandis apparuit. Apparuit utique cum uerbum Patris factum caro in utero uirginis prebuit se uisibile hominibus. Apparuit, inquam, gratia Dei, id est, Deus per gratiam: non ex meritis hominum: sed per solam misericordiam. Dei dico nostri Saluatoris:  et sicut pro nobis saluandis apparuit quod iam per fidem iustificati sumus, sic pro omnibus hominibus saluandis apparuit: et ideo in omnibus laborare debes. Et quia apparere Dei non ad salutem sufficeret, nisi ab eodem instrueremur, ait, apparuit Deus per gratiam erudiens nos omnes; hoc scilicet: ut nos abnegantes impietatem, id est culturam idolorum, et abnegantes desideria secularia, id est que et seculum ministrat, et quorum causa est, uiuamus sobrie, id est temperate in nobis ipsis: et iuste ad proximum: et pie uiuamus ad Deum: etiam in hoc tam fragili corpore, in quo uix iuste uiuere licet: sic sobrie, iuste et pie uiuendo exspectantes beatam spem, id est speratam beatitudinem, et exspectantes aduentum glorie Iesu Christi, id  est, quando Christus qui prius in humilitate ut erudiret nos apparuit, adueniet cum gloria iudicare seculum. Christi dico, magni Dei et nostri Saluatoris: quia tunc in iudicio, uelint nolint, confitebuntur eum magnum Deum et Saluatorem sanctorum: uenientem tunc cum potestate magna et maiestate: qui usque ad illum diem nunquam confessi sunt Christum esse Deum. Qui Christus iehsu inter hos duos aduentus dedit semetipsum pro nobis: ideo ut redimeret nos ab omni iniquitate, id est et a fragilitate carnis, et a potentia et suggestione diaboli. Priusquam enim Christus in cruce nos redimeret, non poteramus obniti diabolo, et suggestioni eius, nec fragilitati nostre carnis: a quo periculo nisi  nos Deus liberaret, etiamsi mundaret nos ab omnibus peccatis, nichil tamen prodesset: nisi et uirtutem daret resistendi suggestionibus diaboli et fragilitati carnis. Qui enim primum hominem in tanta uirtute creatum subuertere potuit, quanto magis eum qui tot miseriis passibilitatis et mortalitatis premitur? Dedit etiam semetipsum ut nos mundaret ab omni delicto: seu originali, seu actuali, in baptismo. Nos dico, factum populum acceptabilem sibi post emundationem baptismatis: per hoc quia sectatorem bonorum operum: prius enim ab imperio diaboli et fragilitate carnis eruit, dehinc ab omni delicto mundat, et hoc utrumque in baptismo: postea per positionem bonorum facit nos acceptabiles Deo. Hec predicta, Deum scilicet apparuisse per  gratiam, uenturum autem in iudicium cum gloria etc., loquere et doce eos qui nesciunt: et exhortare eos qui sciunt: ut preparent se dignos secundo aduentui. Quod si admoniti obedire renuunt, argue eos cum omni imperio, id est episcopali seueritate: ita ut nemo te contemnat, id est ut nimia humilitas tua non generet contemptum pontificalis auctoritatis.



CAPUT III.

»Admone illos principibus et potestatibus subditos esse, dicto obedire, ad omne opus bonum paratos esse: neminem blasphemare, non litigiosos esse, 351 sed modestos, omnem ostendentes mansuetudinem ad omnes homines. Eramus enim aliquando et nos insipientes et increduli,  errantes, seruientes desideriis et uoluptatibus uariis, in malitia et inuidia agentes, odibiles, odientes inuicem. Cum autem benignitas et humanitas apparuit Saluatoris nostri Dei, non ex operibus iustitie que fecimus nos, sed secundum suam misericordiam saluos nos fecit per lauacrum regenerationis et renouationis Spiritus sancti, quem effudit in nos abunde, per Iesum Christum Saluatorem nostrum, ut iustificati gratia ipsius, heredes simus secundum spem uite eterne. Fidelis sermo est. Et de his uolo te confirmare, ut curent bonis operibus preesse qui credunt Deo. Hec sunt bona et utilia hominibus. Stultas autem questiones, et genealogias, et contentiones, et  pugnas legis deuita. Sunt enim inutiles et uane. Hereticum hominem post unam [al., primam] et secundam correptionem deuita, sciens quia subuersus est qui eiusmodi est, et delinquit, cum sit proprio iudicio condemnatus. Cum misero ad te Artemam, aut Tychicum, festina ad me uenire Nicopolim. Ibi enim statui hiemare. Zenam legisperitum et Apollo sollicite premitte, ut nichil illis desit. Discant autem et uestri bonis operibus preesse ad usus necessarios, ut non sint infructuosi. Salutant te qui mecum sunt omnes. Saluta eos qui nos amant in fide. Gratia Dei cum omnibus uobis. Amen.«



EXPOSITIO.

Ne modo Titus, quia dixerat Paulus omni imperio,  opinaretur commissum sibi populum, sibi tantum subiici debere, et non potestatibus mundi, hec remouendo ait: Admone illos, Cretenses, subditos esse principibus mundi, ut regibus et ceteris potestatibus, soluendo tributa, et census debitos illis. Admone etiam illos obedire dicto, id est preceptis, principum, nec tamen ad opus nefarium; sed paratos esse ad omne opus bonum, quod precipitur eis a principibus suis. Si enim ad culturam idoli ire iuberent eos principes, seu ad quodlibet nefarium, non esset eis eundum: »Oportet enim magis obedire Deo quam hominibus .« Admone eos etiam, neminem dominorum suorum blasphemare: nec etiam litigiosos, id est nec decertare contra dominos, sed modestes et bene temperatos, ostendentes omnem  mansuetudinem et humilitatem: non tantum ad dominos, sed etiam ad omnes homines. Propterea sic uolo omnes obedire etiam infidelibus dominis, quia fortassis qui modo infideles sunt fient cito fideles sicut et nos. Eramus enim aliquando, id est paulo ante, insipientes, etiamsi sapientes mundi essemus. Et quia de cognitione Dei nichil sapiebamus, ideo eramus increduli, non habentes fidem Dei. Eramus etiam errantes, id est peccantes, et seruientes desideriis, quia si desiderabamus pecuniam seu honores, multo labore seruiebamus ad hec consequenda; seruientes etiam uoluptatibus carnis uariis, id est secundum omnes sensus. Quod enim oculus uidebat, uel auris audiebat, manus hoc comprehendere laborabat. Nos dico, agentes in malitia, quia que mala  licet erant, inferebamus proximis, agentes etiam in inuidia, quia cum amplius non poteramus, proximis inuidebamus. Nos dico odibiles aliis, et e conuerso odientes alios, eundo inuicem, id est in recompensationem odii. Tales prius eramus, sed cum benignitas Dei, id est Deus per benignitatem, et humanitas Dei apparuit: designat quare, et per quid hoc factum fuerit, propter benignitatem scilicet et per humanitatem: cum utique Deus causa benignitatis per humanitatem counitam uerbo Patris apparuit mundo; Dei dico, nostri Saluatoris, quia sicut pro nobis, sic pro eis qui adhuc infideles sunt saluandis apparuit: nec hoc fuit ex operibus iustitie que nos aliquando fecimus, id est, hoc, ut Deus appareret, nunquam promerueramus; sed secundum suam misericordiam  fecit nos saluos Deus per lauacrum regenerationis, id est per baptismum in quo prima generatio, que in peccatis est, destruitur: et secunda spiritualis, scilicet generatio habetur: et per lauacrum renouationis. Baptismus enim quia precedit, tales nos efficit, qui quotidie crescendo in melius, magis ac 352 magis renouamur; iuxta illud: »Renouamini spiritu mentis uestre .« Unde ait: regenerationis, per euacuationem malorum; et renouationis per positionem bonorum: quod utrumque et regeneratio et renouatio est Spiritus sancti; per spiritum enim sanctum et remittuntur peccata, et accipiuntur uirtutes. Quem Spiritum sanctum effudit Deus in nos abunde, id est sufficienter  ad remissionem omnium delictorum; effudit, inquam, per Iesum Christum Saluatorem nostrum secundum hominem hoc intellectum. Deus enim qui in homine illo erat, per hominem illum dedit Spiritum sanctum: ad hoc ut nos iustificati per gratiam ipsius Dei, simus heredes uite eterne: et hoc secundum spem, id est secundum quod speramus dum in hoc mundo tenemur.

Hic sermo quem dixi, scilicet per lauacrum regenerationis nos saluari, et heredes futuros esse uite eterne, etc.: hic, inquam sermo fidelis est et bene credibilis. Et ideo de his que predixi, uolo te, o Tite, confirmare Cretenses, ut hec firmiter credentes, curent preesse bonis operibus, ut si hodie bene operantur, cras meliora operando preesse faciant  hodiernis bonis. Curent etiam preesse aliis, dando exemplum bonorum hi qui credunt Deo. Et hec, scilicet preesse bonis operibus, sunt bona illis ipsis, et sunt utilia hominibus eos imitantibus. De his confirma Cretenses; sed stultas questiones et genealogias et contentiones que certant inter se de intellectu Scripturarum, et pugnas legis, id est que sibi inuicem uidentur contraire, quecunque sunt huiusmodi, deuita. Sunt enim inutiles, sine aliquo fructu,  uane, id est sine ueritate; questiones has deuita. Deuita etiam hereticum hominem, id est ab unitate fidei diuisum. Deuita dico, si incorrigibilis fuerit post unam, id est primam, et secundam correptionem, quia si bis admonitus non penituerit, hic qui est eiusmodi, id est hereticus,  subuersus est; non per ignorantiam, sed sciens et prudens manum mittit in ignem, et hic talis delinquit proprio iudicio, id est ex propria deliberatione, nullo impellente eum, et ideo condemnatus est a Deo.

Nota quod ex hoc loco colligitur quod si quis imprudenter errat, et errorem suum non defendit, hic non est iudicandus hereticus: sed ille tantum qui quod male de fide sentit  incorrigibilis asseuerat et defendit. Quod si hac ratione Simoniacos negamus esse hereticos: sciunt enim se male agere, nec approbant, sed ambitiose cecantur: contra hoc dicitur, quia quid ipsi intenderint pretio comparantes dona Spiritus sancti nescitur; soli enim Deo occulta cordium reuelata sunt, sed  secundum quod in exterioribus eorum factis dona  uidemus, iudicamus de interioribus: quia enim in episcopatu eos manere uidemus, quem per pretium adepti sunt, iudicamus de eis ut de credentibus pecunia posse possideri Spiritum sanctum. Quod si dicunt beneficia temporalia solum se emisse, et non consecrationem, ideoque non esse Simoniacos, longe deterius sentiunt. Scriptum est enim: Qui separauerit se, dicatur illi anathema. Sicut enim corpus et anima nequeunt separari ut alterum uiuat; sic beneficium temporale a spiritali in episcopo nequit separari. Hoc sentiendum de ordinibus et temporalibus honoribus.

Postquam docuit Titum de rebus ecclesiasticis, scribit ad eum de quibusdam priuatis dicens: Cum misero ad te, o Tite, Arthemam aut Tychicum, festina  uenire ad me Nicopolim; ibi enim statui hiemare. Et antequam uenias, premitte Zenam peritum legis, uel Scripture diuine, uel secularis, et cum eo Apollo. Hos utique premitte sollicite, id est bene procuratos, dando illis que necessaria sunt; ita dico sollicite, ut nichil desit illis. Quod si queris unde hec accipias, uolo et iam ut nostri Cretenses discant preesse bonis operibus, de die in diem meliorando: sic utique preesse, administrando necessarios usus predicatoribus, ut hi Cretenses non sint infructuosi doctoribus suis; sed ministrent quecunque usui eorum necessaria sunt. »Laborantem enim agricolam oportet primum de 353 fructibus accipere .« Salutant te omnes qui mecum sunt, et tu saluta eos qui nos amant in fide, id est fideles. Gratia  Dei sit cum omnibus uobis. Amen.



[IN EPISTOLAM AD PHILEMONEM.]





ARGUMENTUM IN EPISTOLAM AD PHILEMONEM.

Philemoni familiares litteras facit pro Onesimo seruo eius, scribens ei ab urbe Roma de carcere per ipsum Onesimum.



PROLOGUS B. BRUNONIS IN EAMDEM.

 Paulus familiares litteras scribit ad Philemonem, quem ad fidem conuerterat, Rome uinctus in carcere. Accepta inde occasione, quia quidam seruus Philemonis Onesimus, cum adhuc infidelis esset, a domino furtim elapsus, de pecunia domini secrete asportauerat. Dumque se absentaret a domino, uenit Romam ad Paulum in carcere. Ibique accepto uerbo fidei, a Paulo baptizatus est ministrauitque  Paulo exinde et fortassis de furata pecunia. Quem Paulus reconciliare cupiens, remittit seruum cum hac Epistola ad dominum, in qua agit de Philemone, obsecrans eum multis et diuersis causis ut indulgeat seruo quod peccauit. In qua re intendit nos instruere, et orandum esse pro delinquente, si penituerit, et parcendum esse  delinquenti, si ad misericordiam confugerit.



EPISTOLA AD PHILEMONEM.


 »Paulus uinctus Christi Iesu, et Timotheus frater, Philemoni, dilecto adiutori nostro, et Appie sorori carissime et Archippo commilitoni nostro, et Ecclesie que in domo tua est. Gratia uobis  et pax a Deo Patre nostro, et Domino Iesu Christo. Gratias ago Deo meo, semper memoriam tui faciens in orationibus meis, audiens caritatem tuam, et fidem quam habes in Domino Iesu, et in omnes sanctos, ut communicatio fidei  tue euidens fiat in agnitione omnis operis boni in Christo Iesu. Gaudium enim magnum habui, et consolationem in caritate tua, quia uiscera sanctorum requieuerunt per te, frater. Propter quod multam fiduciam habens in Christo Iesu imperandi tibi quod ad rem pertinet, propter caritatem magis obsecro, cum sis talis, ut Paulus senex, nunc autem et uinctus Iesu Christi, obsecro te pro meo filio, quem genui in uinculis, Onesimo, qui tibi aliquando inutilis fuit, nunc autem et mihi et tibi utilis, quem remisi tibi. Tu autem illum ut mea uiscera suscipe [filium meum carissimum]. Quem ego uolueram mecum detinere, ut pro te mihi ministraret in uinculis Euangelii. Sine consilio autem tuo nichil uolui facere, uti ne  uelut ex necessitate bonum tuum esset, sed uoluntarium. Forsitan enim ideo discessit ad horam a te, ut in eternum illum reciperes, iam non ut seruum, sed pro seruo carissimum fratrem, maxime mihi. Quanto autem magis tibi et in carne et in Domino? Si ergo habes me socium, suscipe illum sicut me. Si autem aliquid nocuit tibi aut debet, hoc mihi imputa. Ego Paulus scripsi mea manu. Ego reddam, ut non dicam tibi quod et teipsum mihi debes. Ita, frater, ego te fruar in Domino, refice uiscera mea in Christo [Domino]. Confidens in obedientia tua scripsi tibi, sciens quoniam et super id quod dico facies. Simul autem et para mihi hospitium. 354 Nam spero per orationes uestras  donari me uobis. Salutat te Epaphras concaptiuus meus in Christo Iesu, Marcus, Aristarchus, Demas et Lucas, adiutores mei. Gratia Domini nostri Iesu Christi cum spiritu uestro. Amen.«



EXPOSITIO.

Paulus uinctus, etc. Ut citius ad misericordiam moueat Philemonem reticendo hic dignitatum nomina, ut, apostolus Christi, etc., inducit nomina miseriarum quas patiebatur, dicens: Paulus uinctus Christi Iesu, quem ideo grauius est offendere, quia in uinculis premitur. uideretur enim Paulus contemptui esse Philemoni uel in nullo compati, si audiens eum uinctum esse, clauderet seruo, pro quo precabatur, uiscera misericordie: cum nec Paulus uinctus esset pro culpa sua, sed pro Christo Iesu.  Utque quanto plures uiderit deprecantes, tanto citius indulgeat Philemoni, ait: Paulus et Timotheus fratres scribunt Philemoni, quadam spiritualitate; nec hoc solum dilecto, sed etiam adiutori nostro, qui non cessat adiuuare et sustentare de rebus suis fideles nostros. Scribunt etiam Paulus et Timotheus Appie uxori Philemonis, sorori nostre secundum fidem, et quadam singularitate dilectionis carissime. Ideo Apostolus scribit mulieri, ut illa uidens sibi ab Apostolo fieri quod in sexu muliebri non consueuerat, conueniendo dominum suum, flectet eum ad parcendum seruo. Scribunt etiam Paulus et Timotheus Archippo filio Appie et Philemonis, nostro commilitoni, militat enim Deo nobiscum in predicatione. Hic est Archippus qui Colossenses fundauit in fide,  quem ideo in hac Epistola salutat, ut beneuole hortetur parentes indulgere Onesimo. Scribunt etiam Ecclesie, id est familie ad fidem Christi conuocate, que Ecclesia est in domo tua: ideo totam familiam salutat, quam tam digno nomine, id est ecclesiam appellat, ut omnis familia secum pro Onesimo apud Philemonem intercederet, dicens: uobis omnibus patrifamilias, matri, filio, et familie sit gratia, id est remissio peccatorum, et pax, id est tranquillitas animi. Sint, inquam, uobis hec a Deo patre nostro: qui potest et uult, et a Domino Iesu Christo, qui similiter uult et potest.

Ut Apostolus exorabilem faciat, ait: Ego audiens caritatem tuam, id est dilectionem Dei et proximi, audiens etiam fidem, id est te in fide Christi perseuerare;  ideo caritatem preposuit, quia intendebat eum mouere ad indulgendum proximo: quam caritatem habes in Domino Iesu, ut in eo qui fundamentum est dilectionis, quam etiam habes in omnes sanctos, id est in omnes sanctificatos per baptismum; quare et in Onesimum sanctificatum in fide, habenda est caritas, et bonitas: hoc, inquam, audiens, ago gratias Deo meo, faciens memoriam semper in orationibus meis. Ego enim de concessis bonis gratias ago, et ut semper incrementum habeant, oro ut communicatio fidei tue, id est ut fides tua, que bona tua sanctis communicat, fiat euidens, id est omnibus appareat esse, in agnitione omnis boni, id est per fidem promouearis ad omne bonum, et illud sit omnibus agnitum, ideo pro incremento caritatis  tue sic oro. Ego enim habui gaudium magnum, et cum gaudio consolationem in tua caritate, id est in administratione tue caritatis, et gauisus et consolatus sum, quia uiscera sanctorum, id est conuersi per predicationem sanctorum, requieuerunt per te administrantem eis. O frater Philemon, multam enim quietem habuerunt per te depellentem frigus, et esuriem eorum. Propter quod, id est quia tantam caritatem circa sanctos habere consueuisti, ex eo habens multam fiduciam non tantum quia sic meruerim, sed in Christo Iesu imperandi tibi. Possum enim, si uolo, auctoritate apostolatus, accepta a Christo Iesu, imperare tibi quod ad rem pertinet, id est ad utilitatem tuam. De eo enim quod utile est  cogere te possum, si placet, sed imperium pretermittendo, 355 obsecro te propter caritatem magis quam imperem propter auctoritatem. Et obsecrandus es a me: cum tu sis talis ut Paulus, scilicet, senex. Aetas enim consimilis hortatur ut senex seni consentiat, nec hoc solum, sed etiam magis ad exaudiendum inuitat hoc quod Paulus nunc, id est, in tempore quo obsecro, est uinctus Iesu Christi. Qui enim eum in uinculis non exaudit, profecto Iesum Christum, pro quo uinctus est, offendit. Obsecro, inquam, te per hec premissa, pro meo filio quem genui in uinculis. Sicut enim si parentes filium generarent in carcere, acceptior esset illis, quia in aduersitatibus suis natus esset, sic Paulus commendat Onesimum, quem incarceratus baptizauit, qui fidem  Christi non erubuit propter uincula Pauli. Premissa multa recommendatione, eius nomen ad ultimum subdit.

Obsecro, inquam, pro filio quem ego spiritualiter genui, scilicet Onesimo, qui fuit tibi inutilis, furtim elabendo a te, aliquando, id est cum infidelis esset, nunc autem factus fidelis, utilis fuit mihi ministrando in uinculis, et per hoc utilis tibi. Quidquid enim ipse boni fecit, inde tibi debetur, cuius et seruus est, et fortassis pecunia fuit. Quem Onesimum remisi tibi cum hac Epistola. Tu autem suscipe eum sicut mea uiscera, id est scito hunc esse in uisceribus meis. Quare si hunc non suscipis, mea uiscera abiicis. Quem Onesimum uolueram detinere mihi; etenim esset mihi necessarius ut hic mihi ministraret, mihi  detento in uinculis Euangelii, id est que uincula patior, propter Euangelium quod predico; que ministratio esset pro te, id est pro tua utilitate. Si enim hic seruus tuus demptus mihi ministraret, tibi qui dominus eras mercedem acquireret. Sed licet mihi necessarius esset, tibi autem, si demptus mihi ministraret, utilis, tamen nichil horum facere uolui sine tuo consilio, ideo ut ne, id est ut non esset bonum hoc tuum uelut ex necessitate, id est uelles nolles, sed ut esset uoluntarium. Debes eum suscipere, ideo quia discessit ad horam a te, forsitan propter hoc ut modo reciperes eum eternum, id est perpetuo manentem tecum. Si enim in infidelitate perdurans conspectui tuo semper astaret, in hoc seculo  tecum esset, quia mortuus  cum impiis deputaretur, tu uero cum iustis: sed modo quia fidelis est, et nunc et in futuro tecum est permansurus, ideo ait forsitan, quia dispositio Dei incerta est hominibus. Et iam amplius non habeas eum ut seruum solummodo, sed habeas eum carissimum fratrem in Domino pro seruo, id est in loco serui. uel quod habere scilicet ut fratrem, plus seruo, id est quam haberet seruum carissimum, mihi pro certo carissimum. Quia si mihi adeo charus est, cui tantum in Deo frater est, quanto magis autem tibi charus esse debet, et in carne secundum quam seruus est, et in Domino, in quo tibi frater est. Quandoquidem adeo charus est mihi, ergo suscipe illum sicut me, si uis habere me  socium. Si enim odisti eum, qui tibi proximus est profecto nec Deum diligis: et non diligenti Deum non est habenda ulla communio. Modo fortassis diceret ille: Reddat que abstulit, et ego indulgeam ipsi. Bene enim iustum est dimittere, sed pecuniam repetere religio Christiana non prohibet. Contra hoc Paulus: Suscipe illum. Si autem nocuit tibi aliquid, subducendo se tibi, aut si debet aliquid, quod, te nescio, asportauit, ideo non minus miserearis ei · sed hoc totum imputa mihi, quasi ego horum debitor sim. Et mihi sane imputare debes et potes. Ego enim Paulus scripsi mea manu: Ego reddam tibi quod debet Onesimus. Ideo ait mea manu; ponebat enim quedam signa in Epistolis suis, ut suas esse nemo dubitaret qui signa uideret. Quod  ille debet ne renuas imputare mihi: ut non dicam tibi indurato et indulgere nolenti, quod tu debes mihi non hoc solum, sed etiam teipsum. Paulus ius habebat super eos, et in rebus eorum quos ad fidem conuerterat. Ut negationem obtendere 356 non audeat, subiungit adiurationem, dicens: Frater Philemon ita ego fruar te in Domino, si indulseris Onesimo, ut est illud Horatii : Sic te diua potens, etc. Et ideo refice uiscera mea, id est Onesimum in Christo Iesu, id est propter Christum. Hoc ut, scilicet, reficias eum. Et premissa scripsi tibi, confidens de obedientia tua: confido enim te obediturum mihi super his. Sciens etiam quod tu facies Onesimo quod dico, et etiam super his postulo, quia non solum indulgebis: sed reddita ipsi gratia tua  ministrabis. Sic facias. Simul etiam cum istis mandatis, para mihi hospitium. Nam spero me donari uobis per orationes uestras. Per hoc etiam quod se aduenturum dicit, Philemonem ad miserandum seruo inducit. Si enim Apostolus ueniens inueniret dominum immisericordem, seuerius corriperet eum. Salutat te Epaphras in Christo Iesu. uel concaptiuus meus in Christo Iesu: qui propter Christum Iesum captiuitatem mecum patitur. Salutant te etiam Marcus, Aristarchus, Demas, Lucas, adiutores mei. Gratia Domini nostri Iesu Christi sit cum spiritu uestro, id est cum Philemone et eius familia. Amen. Sicut in principio, sic in fine omnes salutauit, ut omnium affectiones circa Onesimum mitigaret.



[IN EPISTOLAM AD HEBRAEOS.]





ARGUMENTUM IN EPISTOLAM AD HEBRAEOS.

In primis dicendum est cur apostolus Paulus in hac Epistola scribenda non seruauerit morem suum, ut uel uocabulum nominis sui, uel ordinis describeret dignitatem. Hec causa est quod ad eos scribens qui ex circumcisione crediderant, quasi gentium apostolus et non Hebreorum: sciens quoque eorum superbiam, suamque humilitatem ipse demonstrans, meritum officii sui noluit anteferre. Nam simili modo etiam Ioannes apostolus propter humilitatem in Epistola sua nomen eadem ratione non pretulit. Hanc ergo Epistolam fertur Apostolus ad Hebreos conscriptam Hebraica lingua misisse; cuius sensum et ordinem retinens Lucas euangelista, post excessum apostoli Pauli Greco sermone composuisse dicitur.



PROLOGUS B. BRUNONIS IN EAMDEM.

 In Iudea erant Ecclesie, in fide Christi constitute, quibus et ipse Christus predicauerat: et per apostolorum doctrinam eius, et quibus ascendens instituendas Ecclesias commiserat, fidem susceperant,  et de Christo incarnationem, mortem, et resurrectionem, et cetera bene credebant; sed in eo plurimum errabant, quod circumcisionem, et quedam legalia obseruabant; credentes sine his neminem  posse saluari, et in hoc detrahentes eminentie et fidei Christi. Et super hoc multas uerisimiles adducebant rationes, scilicet quod Christus sub lege natus, legem per omnia obseruasset, et si quando de solutione legis incusaretur, reddebat rationes quod legem in nullo solueret, ut ibi, quando opposuerunt ei quia in Sabbato curaret non obseruare Sabbatum, reddidit rationem et ait: Si uos in die Sabbati bouem uel asinum soluentes adaquatum ducitis sine transgressione legis, quomodo ego soluendo hominem a demonio legem transgredior?  Non recordantes quod Christus finem illi legi posuisset, dum uetus Pascha celebrauit, et illi ueteri mox nouum Pascha  consecrauit, tradens corpus et sanguinem  suum apostolis suis; ostendens quidquid precesserat umbram fuisse, nunc autem primum ueritatem se tradere. Propter hoc quia Christum legem uiderant obseruasse, quia iterum Petrus et alii, qui predicauerant Iudeis a circumcisione et huiusmodi legalibus, non eos cegerant recedere, timentes impatientiam eorum quia mallet omnem fidem deserere, quam 357 his in quibus consueuerant renuntiare. Sciebant enim Petrus et alii quod sic enutrirent eos in pueritia, non posse eos aliter perduci ad uirilitatem perfectionis. Propter hoc, inquam, circumcisionem cum fide Christi tenebant; sed Paulus uidens Christum inutilem illis esse, quandiu legem cum fide tenerent, iuxta illud quod ad Galatas ait: »Si circumcidamini, Christus uobis nichil  proderit ,« ex superabundanti hanc illis Epistolam scripsit, cum tamen gentium tantum Apostolus esset, agens secundum quod ad Romanos ait: »Honorificabo ministerium meum, si quomodo ad emulationem prouocem carnem meam ,« etc. Quare, quia non erat eorum Apostolus, nomina dignitatis in hac Epistola preponere noluit, sicut solet in singulis.

 Ideo etiam hec reticuit quia exosus erat illis, propterea quia legem persequebatur, et ubique destruebat. Unde sepius incusauerunt eum, imponentes ei quod legem a Deo non esse datam diceret, et omni tempore fuisse inutilem. Quare ut se purgaret ab istis, oportuit eum in Hierusalem secundum ritus Iudeorum purificare et purificatum in templum ascendere , et Timotheum discipulum circumcidere . Si autem, cum ut persecutorem legis sue eum odio haberent, dignitatis sue nomina preposuisset, in principio obstreperent, dicentes nec audiendum illis esse inimicum suum, etiam si secundum rationem suaderet. Propter hec deuitanda dignitatis sue mentionem non fecit. Quasi diceret: Nulla mea auctoritas  uos compellit, sed attendite auctoritates legis uestre et prophetarum, et ex ipsa lege et prophetis intelligetis in Christo fuisse finem legis. Et quia in ceteris nomen suum non preposuit, dixerunt quidam hanc non esse Pauli; sed alii Barnabe, alii Luce, alii Clementis esse dicebant. Contra quos sic argumentatur Hieronymus: Si quia Pauli nomine non titulatur, Pauli non est, ergo, quia nullius nomine titulatur, sit nullius. Lucas utique hanc de Hebreo transtulit in Grecum. In hac autem Epistola materiam habet eminentiam Christi et inutilitatem legis comprobans per eamdem legem et prophetas eorumdem in Christo finem habuisse; legalia que nec eo tempore quo esse debebant alicui proderant, nisi per fidem uenturi, sed Christus sic ad iustificationem  sufficit, ut adiutorio legis non indigeat, et si lex admisceatur, fidem irritam faciat. Eo fine sic de Christo et lege ait, ut Iudei legalia deserant, et in eminentia Christi iustificationem querant et accipiant. Circa finem etiam Epistole instruit eos de moralitate, quia sicut uitium naturale Iudeis semper fuit, luxuriosi nimis erant in cibis et in libidine.



EPISTOLA AD HEBRAEOS.



CAPUT PRIMUM.


»Multifariam multisque olim Deus loquens patribus in prophetis, nouissime [in] diebus istis locutus est nobis in Filio, quem constituit heredem uniuersorum, per quem fecit et secula. Qui cum sit splendor glorie et figura substantie eius, portansque omnia uerbo uirtutis sue, purgationem peccatorum faciens, sedet ad dexteram maiestatis in excelsis, tanto melior angelis effectus, quanto differentius pre illis nomen hereditauit. Cui enim dixit aliquando angelorum: Filius meus es tu, ego hodie genui te; et rursum: Ego ero illi in Patrem, et ipse erit mihi in Filium. Et cum iterum introducit Primogenitum in orbem terre, dicit: Et adorent eum omnes angeli Dei. Et ad angelos quidem dicit: Qui facit angelos suos spiritus,  et ministros suos flammam ignis. Ad Filium autem: Thronus tuus Deus in seculum seculi, et uirga equitatis uirga regni tui. Dilexisti iustitiam et odisti iniquitatem, propterea unxit te Deus tuus oleo exsultationis [letitie] pre participibus tuis, et tu in principio, Domine, terram fundasti: et opera manuum tuarum sunt celi. Ipsi peribunt, 358 tu autem permanebis, et omnes ut uestimentum ueterascent; et uelut amictum mutabis eos et mutabuntur, tu autem idem ipse es, et anni tui non deficient. Ad quem autem angelorum dixit aliquando: Sede a dextris meis, donec [quoadusque] ponam inimicos tuos scabellum pedum tuorum?  Nonne omnes sunt administratorii spiritus in ministerium missi, propter eos qui hereditatem capiunt salutis?«



EXPOSITIO.


Multifariam, etc. Nunc in principio probare intendit Christum Filium Dei audiendum esse, conferendo eum prophetis, qui, si ideo audiendi fuerunt quia Deus per eos ut per instrumentum locutus est, multo magis obseruanda sunt precepta Christi, in quo Deus locutus est, ut in Filio. Confert iterum Christum angelis, quia si uerba angelorum per eos prophetarum prolata obseruabantur, obseruanda sunt uerba Christi longe amplius, qui longe melior angelis est effectus. Et hec omnia que premittit spectant ad conclusionem [illationem] inferius positam, ubi ait: Propterea abundantius, etc. Quasi diceret: Obseruate que dicta sunt a Filio, quia Deus olim loquens patribus nostris, id est prioribus  Iudeis qui et in carne et in cultu Dei patres nobis sunt, loquens, inquam, patribus in prophetis. Non enim prophetarum erant, que loquebantur, sed Dei loquentis per eos ut per instrumentum. In hoc nomine quod Deus est, multum opponebant Paulo, dicentes quia Deus immutabilis esset. Legem autem Deum dedisse negari non posset, immutabilem debere esse legem, quam, qui mutari non poterat, dedisset. Olim, inquam, Deus loquens patribus in prophetis multifariam, id est multoties, ut cum positione dictionis non insistamus. Multoties, inquam, quia et Abraham, et Isaac, et Iacob, et unicuique eorum multis uicibus. Loquens etiam multis modis, quia modo per somnia ut Danieli, modo aperta uoce, ut Moysi, nunc interiori aspiratione, ut Dauid. uel  mutifariam, id est diuerso genere locutionis, ut huic in somnio, illi sermone aperto, illi interius aspirando, et ideo diuersis modis, quia si in somnio tantum, putaretur inane quod ita fuisset auditum, sed ubi hic aperto sermone, hic in somnio, alius interna aspiratione, omnes idem et de eodem perhibebant, certiorem fidem tot modis intellecte rei faciebant. Multifariam, inquam, id est multo genere locutionis, et multis modis, id est diuersis operationibus, ut in ardenti rubo Moysi, in uellere sicco et udo Gedeoni, et similiter multis aliis. Olim loquens patribus in prophetis, locutus est nobis in Filio. Quod ad illud antiquius presens tempus, ponit loquens, et ad illud quod quasi presens erat,  posuit preteritum locutus, significat idem se loqui per Filium quod locutus est per prophetas, nisi quod in prophetis occulta ueritas, et adhuc complenda, in Filio autem aperta ueritas et completa. Dicens etiam Deus loquens patribus locutus est nobis filiis eorumdem patrum, innuit eidem populo non diuersa fuisse locutum, sed si per prophetas Iudeis per Filium solis loqueretur gentibus, posset opinari ad diuersos populos de diuersis fuisse locutum. Locutus est nobis nouissime, scilicet in diebus istis, adhuc enim multi supersunt qui eum loquentem et audierunt et uiderunt. uel ita: Locutus est diebus istis, sicut dictum est.

Locutus dico nouissime, que hec locutio Dei per Filium nouissima fuit, nullius nouitate locutionis  ulterius immutanda, sed olim locutus in prophetis est nouissime, quia ueritatem locuturus in Filio destructurus erat umbram, quam loquebatur in prophetis. Et si prophetas audistis, quia Deus locutus est in prophetis, abundantius obseruate que de Deo in Filio audistis. Nunc incipit magnificare Filium, modo secundum humanam, modo secundum diuinam, modo secundum utramque simul substantiam dicens: Quem Filium Deus Pater constituit, id est firmiter stabiliuit heredem uniuersorum, id est firmum possessorem omnium non heredem quasi Pater eius decesserit, 359 quod in humanis legibus fit, sed heredem secundum quod idem ait: »Omnia quecunque habet Pater, mea sunt .« Hec constitutio  secundum quod homo est, facta est in eo, in quo secundum diuinam ab eterno fuit omnis plenitudo; per quem iterum fecit non solum celestia, sed etiam secula, id est quecunque secularia uidetis, iuxta illud: »Omnia in Sapientia fecisti .« Hoc secundum diuinam dictum est de Filio; qui Filius cum sit splendor glorie, id est diuine essentie Patris, que diuinitas per excellentiam gloria dicitur, et consideratione illius nichil gloriosum uidetur. Filius, inquam, splendor est glorie, quia sicut radius solem significat lucere, ita Filius radius est notificans Patrem, non tamen aliud a Patre, sicut nec radius aliud est a sole. Hoc autem secundum utramque naturam, maxime secundum diuinam dictum est de Filio. Qui Filius etiam cum sit figura substantie  eius, id est plena ostensio essentie Patris. Figura autem, non quod diuersus a Patre, sed idem; eadem enim substantia Filius est cum Patre, hec secundum diuinam tantum. Portans etiam omnia, quia, sicut nisi per Filium creari non poterant, sic nisi per Filium creata subsistere non possent. Portans omnia uerbo, id est sola uoluntate, sicut quemlibet regem iudicaremus potentem, qui solo uerbo gubernaret imperium suum. Portans, inquam, omnia uerbo uirtutis sue, id est uirtuoso uerbo suo.

Hec omnia nichil adhuc ad illos, quia dicerent: Quid prodest nobis si per eum facta sunt omnia, si splendor sit glorie, etc. Ad hoc Paulus respondet:  Filius dico faciens purgationem peccatorum, id est purgans homines a peccatis, et quod purgare possit comprobatur ex premissis; per quem facta et portata dicuntur omnia, et qui cum Patre eadem est substantia, etc. Quod etiam tempore legis Iudei confitebantur, ubi dicebant eidem Christo: »Quis potest dimittere peccata nisi solus Deus?«  Hic plane ostendebant neminem posse saluari a peccatis per legem. Purgationem peccatorum faciens. Hoc de Filio dictum est secundum diuinam. Qui Filius cum sit talis et talis, sedet ad dexteram maiestatis, id est ad equalitatem paterne maioritatis. Maiestas enim dicitur essentia Dei, nec in illo paradiso unde pulsus est Adam, sed sedet in excelsis celorum, locatus in dextera Patris, hoc secundum  humanam. Nunc Filium comparat angelis, ita tamen ut longe preferat illis dicens: Filius, inquam, effectus tanto melior angelis, quanto differentius hereditauit nomen, id est honorificentiam postquam resurrexit et ascendit. Differentius ideo quia cum adhuc esset passibilis et mortalis, differens nomen habuit, quia angeli ministrabant ei , sed ascendens multo differentius nomen possedit. Et quia differentius esse posset, non tamen pre angelis, ideo ait differentius, ita ut sit pre illis angelis. uere nomen hereditauit pre angelis. Nam uox Patris ait ad illum: Filius meus es tu ; quod nulli angelorum dixit. Sed ad maiorem confirmationem sub interrogatione, hoc ita ait: Cui angelorum dixit aliquando, id est nec  priusquam confirmarentur, nec postquam per casum aliorum confirmati sunt: Dixit, inquam: Tu es filius meus consubstantialis, non adoptiuus, ego enim Pater genui te hodie , id est in eternitate. Propter infirmitatem intellectus nostri, cum hodie  posuit preteritum genui, ne si diceret hodie gigno te, suspicaremur eum non ab eterno genitum de Patre. Et ideo genui dixit, secundum infirmitatem nostram, hodie secundum diuinitatem in qua nichil preteritum, nichil futurum, sed omnia ibi hodie presentia.

Et rursum cui angelorum dixit hoc aliquando? uel sine interrogatione. Rursum Pater hoc ait de Filio. Ubi ait rursum de eodem significat esse dictum. Ait Pater: Ego ero illi, id est ad honorem illius, ero illi  in patrem et ipse filius erit mihi in filium  ad me magnificandum. Ero et erit posuit, non quia hic Pater, ille Filius non sit 360 ab eterno, sed quantum ad communem notitiam hominum. Nec ad hoc ille Pater, nec iste Filius, sed in die iudicii erit Pater, erit Filius, cum omnes impii cognoscent Christum esse Christum Filium Dei; quod uiuentes negauerunt. Hec duo secundum diuinitatem dicta sunt de Christo. Et iterum dicit Pater de eodem Filio, adorent eum omnes angeli Dei , sed premittit quando hoc dictum sit. Cum Pater introducit, id est ostendit introducendum Primogenitum, suum Christum in orbem terre. Introducit ideo quia in interiora cordium ductus est;  cum, inquam, introducendum ostendit, dicit. Illud et iungitur in littera psalmi, adorent eum, scilicet Filium secundum humanam naturam omnes angeli Dei. Et hoc de eo post resurrectionem accipiendum est. Illud precedens ero illi in Patrem, in Isaia inuenitur, in psalmo etiam: »Misericordias Domini,« quod idem ualet, ibi habetur: »Ipse inuocabit me, Pater meus es tu .« Illud quod sequitur, »adorent eum,« habetur in psalmo: »Dominus regnauit, exsultet terra ,« nisi quod ibi est adorate, hic adorent. Dicit etiam Pater de eodem Filio pertinens ad angelos. Hoc, scilicet, qui Filius facit celestes spiritus suos angelos, id est suos legatos mittens eos quo placet. Nec tantum illos inferiores: sed etiam flammam ignis, id est seraphim,  qui ordo dignitate alios precellit. Facti ministros suos etiam secundum humanam naturam obsequentes illi. Hoc Pater ait, pertinens ad angelos. Hoc autem idem ait ad Filium. O Deus Fili, thronus tuus, id est iudicialis sedes tua permanet in seculum seculi. Et merito, quia uirga regni tui est uirga equitatis, id est directa equitas et inflexibilis. uirga regis recta, et ideo de ere solet fieri, ut signum sit directe et inflexibilis equitatis, que equitas in Christo directa est et inflexibilis. Merito iterum thronus tuus est in eternum: quia tu dilexisti iustitiam, id est omne bonum non coactus, sed ex dilectione amplexatus es. Et sicut dilexisti iustitiam, ita odisti iniquitatem, id est omne malum. Quidam enim sic diligunt iustitiam ut tamen  quasdam iniustitias odio non habeant.

Et propterea ut thronus tuus esset in eternum, ut uirga equitatis esset tibi, ut diligeres iustitiam, propter hec omnia ut existerent in te, o Deus Fili, Deus Pater unxit, ego scilicet qui loquor, unxi te. Alii per ministros ut Dauid et Saul uncti sunt; Christus autem propria operatione Patris. Unxit te, inquam, Deus tuus consubstantialis tibi, oleo, id est Spiritu sancto, quia sicut oleum carnem, sic Spiritus sanctus fouet et demulcet animam. Oleo dico exsultationis. Et merito dicitur exsultationis, quia homo ille per spiritum de quo conceptus est, a peccato permansit immunis. Unctus est Christus Spiritu sancto in utero Matris. Accepit iterum Spiritum sanctum in baptismo, quando in specie columbe  super eum uisus est , non tamen in baptismo Spiritum accipiens, quasi noua iustificatione indigeret, sed ut ostenderet quod Spiritum sanctum hominibus in baptismo ad iustificandum tribueret. Unxit te Deus oleo pre participibus tuis, id est pre apostolis et ceteris, qui Spiritum sanctum acceperunt. Pre illis ideo quia Christus de Spiritu sancto, omnes alii de semine carnis concepti sunt. Hec omnia secundum humanitatem de Filio dicta sunt; hec Pater dixit de Filio, et iterum propheta ad Patrem de eodem Filio, secundum diuinam. O Domine Pater, tu fundasti terram, id est firmiter stabilisti hanc Ecclesiam: que terra dicitur comparatione superioris Ecclesie angelorum.  Fundasti dico in principio, id est per principium quod est Filius iuxta quod idem de se ait: »Ego principium qui et loquor uobis .« Fundasti terram, et celum, id est maiores sanctos, ut apostolos, qui mysteria tua compluunt subditis. Hos, inquam, non solum fundasti, sed dicendi sunt propria opera manuum tuarum. In excellentia enim horum apparet manus tua fuisse operata, sicut quilibet artifex diceret: Hec imago egregia opus meum est, sed in illa deterius facta non cognosco me, cum tamen utraque opus eius sit. Et ipsi 361 celi peribunt, id est morte destruetur quidquid ex natura sua erunt, sed tu permanebis in illis, id est iustitia et cetera que tu operaberis, in illis permanebunt, et omnes siue celi, siue terra ueterascent,  id est paulatim corrumpentur miseria carnis.

ueterascent dico, et peribunt ut uestimentum, id est secundum corpus quod in eis est, circumdans animam tanquam uestimentum. Ipsi peribunt, et tu mutabis eos uelut amictum, id est corpus, quod quasi amictus anime est. Mutabis impassibile factum et immortale. Mutabuntur etiam secundum animas gloriosiores factas, et in cognitione Dei proficientes. Ipsi peribunt et ueterascent, tu autem es idem ipse, id est immutabilis contra hoc quod ipsi ueterascunt, et anni tui non deficient, id est eternitas tua permanens est. Contra hoc quod illi morte peribunt, non solum per premissa maior angelis comprobatur, sed etiam per hoc dictum Filio: »Sede a dextris,« quod nulli dictum est angelo. Quia ad  quem angelorum dixit Pater aliquando, sicut idem uerbum supra notauimus, Sede, id est iudica et quiesce a dextris, id est in potioribus meis, quoadusque ponam inimicos tuos scabellum pedum tuorum , id est ita plenarie subiectos tibi, ut scabellum subiicitur pedibus? Per pedes tamen humanitas Christi intelligitur, que ultima pars in illo. Hec autem plena subiectio, consummanda est in ultimo iudicio secundum humanitatem Filii. uere nulli angelorum dixit hoc quod dixit Filio, sede a dextris, quia angeli ministri sunt Filii, hoc autem repugnans est ut ministri sint Christi, et eiusdem dignitatis. Quod ita ait: Ideo constat hoc non esse dictum alicui angelorum, quia nonne omnes angelici spiritus quotquot sunt, sunt administratorii,  id est dispositi ut administrent Christo? Et quia quidam ministri constituti sunt, quibus imperare non audent domini, ad hoc remouendum addit. Ita dico administratorii, quod missi in ministerium quocunque sibi placet etiam propter eos, id est propter homines. Multum subiectos constat esse Christo, imperio cuius deseruiunt etiam hominibus, qui minores sunt angelis. Propter eos dico, qui capient hereditatem salutis, id est qui possidebunt eternam salutem in hereditatem, id est firmam sibi possessionem.



CAPUT II.

»Propterea abundantius oportet obseruare nos ea que audiuimus, ne forte pereffluamus. Si enim  qui per angelos dictus est sermo, factus est firmus, et omnis preuaricatio et inobedientia accepit iustam mercedis retributionem, quomodo nos effugiemus, si tantam neglexerimus salutem? Que cum initium accepisset enarrari per Dominum, ab eis qui audierunt, in nos confirmata est, contestante Deo signis et portentis et uariis uirtutibus, et Spiritus sancti distributionibus secundum suam uoluntatem. Non enim angelis subiecit Deus orbem terre futurum, de quo loquimur. Testatus est autem in quodam loco quis dicens. Quid est homo quod memor es eius, aut filius hominis quoniam uisitas eum? Minuisti eum paulo minus ab angelis, gloria et honore coronasti eum, et constituisti  eum super opera manuum tuarum. Omnia subiecisti sub pedibus eius. In eo enim quod omnia ei subiecit, nichil dimisit non subiectum ei. Nunc autem necdum uidemus omnia subiecta ei. Eum autem qui modico quam angeli, minoratus est, uidemus Iesum, propter passionem mortis, gloria et honore coronatum, ut gratia Dei pro omnibus gustaret mortem. Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare. Qui enim sanctificat et qui sanctificantur, ex uno omnes. Propter quam causam non confunditur fratres eos uocare, dicens: Nuntiabo nomen tuum fratribus meis, in medio Ecclesie laudabo te. Et iterum: Ego ero  fidens in eum. Et iterum: Ecce ego et pueri mei quos dedit mihi Deus. Quia ergo pueri communicauerunt carni et sanguini, et 362 ipse similiter participauit eisdem, ut per mortem destrueret eum, qui habebat mortis imperium, id est diabolum, et liberaret eos, qui timore mortis per totam uitam obnoxii erant seruituti. Nusquam enim angelos apprehendit, sed semen Abrahe apprehendit. Unde debuit per omnia fratribus assimilari, ut misericors fieret et fidelis Pontifex ad Deum, ut repropitiaret delicta populi. In eo enim in quo passus est ipse et tentatus, potens est et eis qui tentantur auxiliari.«



EXPOSITIO.

Ex omnibus superioribus infert; ad hoc enim  comprobandum omnia adduxit, dicens: Quia si in prophetis et in Filio locutus est Deus, quia per Filium omnia facta sunt, quia maior est angelis, quia dictum est Filio: »Sede a dextris,« quod nulli dictum est angelo, propterea oportet nos obseruare ea que audiuimus a Filio abundantius quam ea que audiuimus a prophetis. Prophetas quidem abundanter, sed Filium abundantius oportet audire, ne forte non audiendo Filium, pereffluamus. Nos multis miseriis et peccatis quotidie effluimus, sed, si non obseruemus mandata Christi, pereffluimus, quia omne bonum elabetur a nobis, et pena totius iustitie nobis residua erit. Probauit Filium esse audiendum, tum quia in Filio locutus est Deus, sicut in prophetis, tum quia Filius maior est angelis, et hoc per  auctoritates eorumdem probauit; modo mandata Filii obseruanda dicit ideo quia non effugient penam qui neglexerint propositam sibi a Filio salutem. Quod ita probat: uere que audiuimus a Filio nisi obseruauerimus, pereffluemus, id est puniemur, quia si sermo angelorum non impletus penam intulit non obseruantibus, tunc salus Filii neglecta, qui maior est angelis, penam inferet negligentibus. Quod ita: Si sermo, id est ostensio uoluntatis Dei, seu in lege, seu in prophetis, qui sermo dictus est per angelos. Angeli enim et Moysi legem et ceteris prophetis ministrabant, quecunque illi docebant, si, inquam, hic sermo factus est firmus, id est confirmatus est, sicut lex data Moysi, per quedam  miracula, id est per tonitrua ibi audita, etiam quibusdam minis et pollicitationibus confirmata. Si, inquam, sermo per angelos factus est firmus, et ideo omnis preuaricatio et inobedientia. Preuaricationem uocat, non solum dimittere quod precipitur in lege, sed etiam contra legem facere, ut qui iubetur diligere proximum, non tantum non diligit, sed etiam occidit. Inobedientia dicitur non implere quod in lege precipitur; etiam si nichil contra legem operetur: ut qui iubetur diligere non diligat. Ideo ait omnis preuaricatio et inobedientia, et non omnis preuaricator et inobediens, significans unam solam preuaricationem, uel inobedientiam non effugere penam. Preuaricator autem uel inobediens multarum preuaricationum uel inobedientiarum reus esse  potest. Si, inquam, omnis preuaricatio et inobedientia accepit retributionem mercedis, id est mercedem retributam. Merces dicitur que, pro qualitate facti, siue malum siue bonum sit, redditur. Retributio significat quantum meruit tantum esse redditum ei. Retributionem, dico, iustam, quia sic retribuendo Deus agit ex iustitia, nec putetis eum sic misericordem esse ut obliuiscatur iustitie.

Si, inquam, preuaricatio uel inobedientia sermonis dicti per angelos accepit retributam mercedem, quomodo nos effugiemus illud pereffluere si neglexerimus, non dico preuaricatores exstiterimus, sed  si saltem neglexerimus, id est intelligere contemnamus, non dico sermonem, sed salutem? uerbum enim Christi creditum credentibus,  causa efficiens est salutis. Salutem dico tantam, id est indeficientem. Salus enim hec quando remittuntur peccata principium habet; positionem uirtutum habet incrementum, in eterna beatitudine consummationem. Nec eos reddit inexcusabiles, quod nequeant opponere se, quasi remotos hanc audisse salutem dicens: Que salus cum accepisset initium non constitutionis, quia ab eterno 363 sic fieri erat dispositum; sed initium enarrari per Dominum angelorum, id est per Christum quod Christus enarrare cepit hanc salutem. Tunc, inquam, cum accepisset hoc initium confirmata est in nos, id est in uos Iudeos ab eis qui audierunt ab ipso ore Christi, scilicet per apostolos, quorum iustitia  et auctoritas firmitatem huius salutis uobis commendauit. Confirmata dico, Deo contestante. Ipsi enim apostoli auctoritate sua satis hanc attestabantur, sed Deus idem testabatur cum illis signis et portentis. Signa uocat, ut morbos depellere, quod ars medicinalis posset efficere. Portenta autem, que contra naturam erant, ut ceco nato oculos aperire, Lazarum suscitare: que et aliud significabant. Contestante autem etiam Deo uariis uirtutibus, hic ueras uirtutes significat, ut iustitiam, prudentiam, et huiusmodi, que ministrabat fidelibus suis. Contestante etiam distributionibus, id est per distributiones Spiritus sancti, huic enim genera linguarum, illi reuelationes Scripturarum, et ceteris ceteras gratias distribuebat.

 His omnibus factis secundum uoluntatem suam  dixit quod negligentes salutem Christi non effugient eius uindictam. Nunc subiungit, quod uindicandi in omnes habeat potentiam. Dixi: Quomodo nos effugiemus, et uere non effugiemus uindictam negligentes salutem Filii, cum preuaricatores sermonis angelorum puniti sint, quia Filio subiiciet orbem terre quem angelis non subiecit. Hic locus fidem facit a minori. Quod ita ait: Deus pater non subiecit orbem terre angelis, ministerio quidem eorum multa in orbe fiunt. Sed omnia spectant ad Dei imperium. Orbem terre dico futurum subiectum ei de quo loquimur, scilicet Christo. uel ita: Orbem non subiecit angelis, quod, scilicet,  ut subiiciatur, futurum est ei, de quo loquimur, Christo. Quod autem orbis subiiciendus sit Christo, probat auctoritate Dauid; qui tamen de hac subiectione futura loquitur, quasi de preterita, sicut admissus in diuino consilio. Et ut certius exaltationem Christi super omnia probaret, premittit humilitatem eius, ne si  exaltationem assereret, ambigeretur alium esse qui humiliatus, alium qui exaltatus est. Unde sic ait: Non ego solus dico orbem subiiciendum Christo, sed etiam testatus est idem mecum quis dicens in quodam loco . Hec auctoritas adeo nota erat, quod nec auctoris, nec loci in quo erat nomine indigeret. Hec, inquam, testatur Dauid loquens ad Patrem. O Domine, homo ille Christus quid est, admiratiue, id  est magnum quid futurus est, sed quantum quid sit; hoc tamen totum per hoc quod tu memor es eius hominis. Memor fuit Deus hominis Christi, quando eum immunem a peccato conseruauit. Hominem eum appello, aut ut expressius dicam homo ille Filius hominis magnum quid est in eo quod tu uisitas eum. Sicut medicus ut uisitet, ingreditur ad infirmum, sic Deus uisitauit Christum in sepulcro, ingrediendo ad eum ut incorruptibilis resurgeret. Ubi ait Filius hominis et uerum hominem, et non de semine uiri natum ostendit, hominis enim Filius, non hominum. Et sicut cognoui eius incarnationem, sic minorationem eiusdem, minuisti enim eum Filium Dei in uirtute per assumptam naturam passibilitatis  et mortalitatis. Minuisti dico paulo minus, id est minus per paulum, quia licet mortalis, tamen in hac mortalitate imperabat angelis. Minuisti paulo minus separatum ab angelis, id est ab illa dignitate loci, Deus enim homo factus inter homines est conuersatus.

Posita humiliatione Christi, incipit de exaltatione dicens: Coronasti eum gloria, id est claritate immortalitatis et honore: quia ipsi flectitur omne genu. Coronasti ab ea similitudine dicit, qua sicut uictor reuertens de triumpho, coronam suscipit; sic Christus triumphata morte, gloria et honore coronari meruit. Et eum coronatum constituisti super opera manuum tuarum super homines et angelos, que proprie dicuntur opera manuum Dei, et ita super  opera, quod omnia subiecisti sub pedibus 364 eius, id est ipsi plenaria subiectione. Posset enim superior esse dignitate; quod non tamen inferiora aliqua subiectione essent ei obnoxia. Modo Paulus quod Dauid ait omnia subiecisti, quomodo intelligendum sit, exponit dicens, ait Dauid: Omnia subiecisti. Iu eo autem quod Scriptura subiecit, id est ostendit subiecta ei omnia, nichil dimisit non subiectum ei, quia ubi ait omnia nichil excipit. Si enim habetur, superius iungitur. Benedico orbem futurum Christo subiectum, quia in eo quod subiecit ei omnia, nichil dimisit non subiectum ei. Et licet dixerit omnia subiecisti, nunc tamen nondum uidemus omnia esse subiecta ei, quare dicebam futurum subiectum ei. Hodie enim aliquid subiicitur, sed necdum omnia,  cras iterum aliquid, et necdum omnia, et istud necdum dici poterit, donec in iudicio etiam subiicientur ipsi impii.

Opponeret aliquis: Sicut necdum subiecta sunt, sic nec in eternum subiicientur. Ad hoc Paulus: Licet necdum subiecta sint ei omnia, tamen quia partem prophetie in eo completam uidemus, scilicet coronatum gloria et honore, certi sumus partem que restat implendam, scilicet ut subiiciantur ei omnia. Quod ita ait: Eum qui minoratus est modico, id est per modicum quam angeli; posset enim ab eo quod erat minorari, ut tamen remaneret maior angelis, ait minor factus quam angeli. Eum, inquam, uidemus iam Iesum, id est saluantem suos, coronatum gloria et honore, id est claritate immortalitatis,  et quod omne genu flectatur illi. Coronatum, inquam, non sine merito, sed propter passionem, que passio non quoquomodo tolerabilis; sed passio mortis. Hic iam ostendere incipit, non solum propter potentiam et ultionem mandata Christi debere obseruari, sed  propter dilectionem qua nos adeo dilexit ut pro saluatione nostra mortem eligeret. Minoratus ideo, ut gustaret mortem pro omnibus predestinatis, uel pro omnibus uniuersaliter. Pretium enim datum est omnibus, si uelint, sufficiens. Gustaret dicit, propter amaritudinem mortis, que interius illi sapuit. uel gustaret, quia mors illa cito preteriens, quasi in gustu fuit, non inebrians per moram. Gustaret, inquam, et  hoc gratia, id est per gratiam, Dei, non enim hoc promeruerat homo. Ideo gustaret mortem pro omnibus quia decebat eum, id est Deum Patrem propter quem glorificandum facta sunt omnia, et per quem facta sunt omnia. Eum dico qui adduxerat, id est adducendos predestinauerat multos filios, id est homines iustificatos ad gloriam, id est ad saluationem. Eum, inquam, decebat auctorem salutis eorum filiorum  consummare per passionem mortis sicut promisit. Frustra enim facta essent omnia, si homo non redemptus periret. Omnis enim creatura terrena homini deseruit; ut homo in illis materiam habeat laudandi Deum. Si autem nomo non saluaretur, dispositio Dei falleretur, qui propter se glorificandum fecerat omnia, cum in  nullo glorificaretur, damnato homine. Et cum propter Deum glorificandum, et per Deum facta essent omnia, consilium eius impleri oportuit, ut glorificaretur in creaturis, ne, non prouidere salutem his que fecerat, absurdum esset. Consummatio Christi in resurrectione incipit, perfectionem habitura in die iudicii, quando omnia subiicientur ei.

Probat quod decuit consummare Christum per passiones, quia dicerent illi satis indecens esse ut quod auctor erat salutis, cui omnia deberent subiici, eum in ignominias passionis deponere. Unde ait: uere sic eum consummare non dedecuit quia qui sanctificat predestinatos ad gloriam, id est Christus, et qui sanctificantur, id est predestinati omnes pendent ex uno, id est ex Deo Patre. Sic enim Christus  homo potestati Dei subiectus est, sicut hi qui per eum saluantur. Et cum Christus ex Deo pendeat, non dedecuit si disposuit de eo quomodo sibi placuit. Probat quod sanctificans et sanctificati ex uno pendeant per auctoritates, sic dicens: Propter quam causam, quia sanctificans et sanctificati ex uno sunt, propter hoc, inquam, non confunditur, id est non erubescit 365 Christus eos uocare fratres, dicens in psalmo: Nuntiabo nomen tuum  fratribus meis, et laudabo te positus in medio Ecclesie , quasi columna sustinens et fulciens domum, ne quid in ea ruat. Et iterum probat idem auctoritate Isaie loquentis in persona Christi sic: Ego Christus ero fidens in eum , id est in Deum Patrem. Cumque in Deum se dicat  confidere, apparet eum sicut alios ex Deo pendere. Et iterum probat quod sanctificans et sanctificati ex uno sint, dicens in Isaia: Ecce ego Christus paratus sum obsequio Dei et pueri mei, quos Deus dedit mihi . Ubi ait: Ecce ego, et Deus dedit mihi, ostendit se ex Deo pendere. Probauit quod non dedecuit, concludit modo quod per passionem oportuit Christum auctorem esse salutis hominum, dicens: Quia Christus qui sanctificat, et homines qui sanctificantur ex uno sunt. Ergo Christus participauit eisdem hominibus, similiter ut passibilis et mortalis fieret. Et quare qui sanctificat participauit eisdem? Ideo quia pueri quos sanctificabat communicauerunt carni et sanguini, id est corpori et  anime. Per sanguinem enim animam accipit, non quod sit anima, sed quia sedes est anime. Communicare carni et sanguini dicit, ueros homines esse. Et quare Christus ideo participauit humanitati? quia pueri quos sanctificabat homines erant; propterea, scilicet ut per mortem pro puerorum salute passam destrueret eum, qui habebat imperium mortis, id est diabolum; qui imperabat lege mortis omni homini. Nisi enim per mortem non posset destruere mortem; mori autem non posset, nisi homo fieret, et ideo oportuit eum participare eisdem similiter. Deus enim hominem primum purum et in libertate creauit, quem diabolus seductum  imperio suo ut seruum mancipauit. Homo autem corruptus per peccatum nulla  uirtute hanc seruitutem euadere potuit. Cum autem homo per se seruus factus esset, si per alium liberaretur quam per hominem, uiolentia esset, et diabolus iniuriam sibi fieri iuste reclamaret.

Propterea ut homo redimeretur, oportebat inueniri hominem in quo peccatum non esset, ut diabolus, in eo usurpans sibi potestatem in quo, quia peccatum non esset, nullam haberet, per hoc quod homini sine peccato mortem  inferret, usurpando quod suum non erat, iuste pro hac presumptione perderet omnem hominem quem iuste possederat. Homo autem sine peccato inueniri non potuit inter homines, quia omnes in concupiscentia nati. Si autem  angelica natura incarnaretur, cum uterque angelus et  homo in natura habeat peccare, facillime caderet, cum utramque naturam per se constet cecidisse. Sic relinquitur humanam naturam nullo modo sine peccato posse consistere, nisi uniretur ei diuinitas. Ideo etiam  Deus uoluit homo fieri ut per hoc homines redderet magis obnoxios sue dilectioni. Ostendit Christum non solum per mortem destruxisse mortis imperium, sed etiam merito mortis sue legem  euacuasse. Unde sic ait: Ut per mortem destrueret diabolum, et ut per mortem liberaret eos, Iudeos ad quos hic sermo erat, qui per totam uitam timore mortis obnoxii fuerant seruituti, id est legi, que ut seruos cogebat eos, dicens: Si hoc feceris, morte morieris. Sed Christus, nolens uos seruire  timore mortis, legem euacuauit, ut sicut serui prius timebatis, sic modo per gratiam liberi diligatis. uere participauit similiter ut homines sanctificaret, nusquam enim apprehendit, id est in nulla Scriptura legitur apprehendisse angelos, id est angelicam natuturam, ut angelos redimeret, sed apprehendit, id est legitur apprehendisse semen Abrahe, carnem sumens de Abraham, ut qui per fidem semen sunt Abrahe, eos saluaret. Unde quia semen Abrahe apprehendit, debuit similari fratribus per omnia passibilis factus et mortalis, ut misericors  fieret operis exhibitione, et 366 pontifex, id est factus nobis pons, quo transeamus ad Deum. Pontifex dico fidelis, quia nec ab his quos ducebat, nec a  Deo cui tradebat munera sue ductionis quesiuit. Similari etiam ideo, ut repropitiaret, id est propitiando remitteret, delicta populi. Et uere potens est repropitiare delicta populi, nam in eo, id est in inferiori eius substantia in qua ipse passus est sub Pilato, tentatus a diabolo, potens est ipse auxiliari eis quicunque tentantur, et a tentationibus liberare.



CAPUT III.

»Unde, fratres, sancti uocationis celestis participes, considerate apostolum et pontificem confessionis nostre Iesum: qui fidelis est ei, qui fecit illum, sicut et Moyses in omni domo eius. Amplioris enim glorie iste pre Moyse dignus habitus est, quanto ampliorem honorem habet domus qui fabricauit illam. Omnis namque domus  fabricatur ab aliquo. Qui autem omnia creauit Deus est. Et Moyses quidem fidelis erat in tota domo eius, tanquam famulus, in testimonium eorum que dicenda erant; Christus uero tanquam filius in domo sua. Que domus sumus nos, si fiduciam et gloriam spei usque ad finem firmam retineamus. Quapropter sicut dicit Spiritus sanctus: Hodie si uocem eius audieritis, nolite obdurare corda uestra, sicut in exacerbatione secundum diem tentationis in deserto, ubi tentauerunt me patres uestri, probauerunt et uiderunt opera mea quadringenta annis. Propter quod offensus [infensus] fui generationi huic, et dixi: Semper hi errant corde. Ipsi autem non cognouerunt uias meas, quibus iuraui in ira mea, si introibunt in  requiem meam. uidete, fratres, ne forte sit in aliquo uestrum cor malum, incredulitatis discedendi a Deo uiuo. Sed adhortamini uosmetipsos per singulos dies, donec hodie cognominatur, ut non obduretur quis ex uobis fallacia peccati. Participes enim Christi effecti sumus; si tamen initium substantie eius usque ad finem firmum retineamus, dum dicitur: Hodie si uocem eius audieritis, nolite obdurare corda uestra, quemadmodum in illa exacerbatione. Quidam enim audientes exacerbauerunt, sed non uniuersi qui profecti sunt ab Aegypto per Moysen. Quibus autem infensus est quadraginta annis? Nonne illis qui peccauerunt, quorum cadauera prostrata sunt in deserto? Quibus autem iurauit non introire  [quibus autem iurauit ut non introirent] in requiem ipsius, nisi illis qui increduli fuerunt? Et uidemus quia non potuerunt introire in requiem ipsius propter incredulitatem.«



EXPOSITIO.

A superioribus infert quod ex uindicta et potentia Christus timendus est, quia iterum ex dilectione pro uobis mortem gustauit rediligendus a uobis, quia potens et presto est tentatis auxiliari. Unde, id est per hec omnia, o uos sancti fratres, facti participes celestis uocationis. Ad participanda enim celestia bona uocati estis. uos, inquam, diligendo et operando que precipit, considerate Iesum, id est Saluatorem, Apostolum quem Pater legauit ad uos, et pontificem,  id est factum nobis pontem, quo transeamus in gloriam, Iesum pontificem confessionis nostre: quia quidquid alii faciant, nos eum fide confitemur Saluatorem nostrum. Comparauit Iesum prophetis, comparauit eum angelis, ita ut illis omnibus maiorem ostenderet. Nunc eum comparat Moysi, ita iterum ut digniorem Moyse asserat, quanto filius dignior est dispensatore seruo. Unde sic ait: Considerate Iesum, qui iehsu fidelis est ei, id est Deo Patri qui facit illum, id est qui facturam humanam uniuit Filio. Fidelis ideo quia non suam, sed Patris gloriam semper quesiuit, nec timore territus, uel amore seductus mandata Patris occultauit. Fidelis, inquam, est ei, sicut et Moyses fidelis fuit in omni domo illius Iesu, uel Dei Patris, in qua Moyses non  dominus, sed minister erat. In omni ideo, quia in omnibus que necessaria erant et in docendo, et in pascendo, et in ducendo domum illam, id est populum Iudeorum, fideliter enutriebat. uel ita construamus. iehsu fidelis est Deo, sicut Moyses fidelis fuit. 367 iehsu dico fidelis in omni domo illius, tam in Iudeis quam in gentilibus: non in quadam domo sicut Moyses in Iudeis. Illud sicut similitudinem tantum notat, non quantitatem; probat per effectum quod ait: uere iehsu fidelis est, sicut Moyses. Nam iehsu habitus est dignus; iste, inquam, iehsu, qui filius longe precellit ministrum dignus est glorie, sicut Moyses, qui etiam amplioris glorie dignus est pre Moyse, id est quam Moyses uel pre Moyse existens in merendo. Tanto utique amplioris, quanto  ampliorem honorem domus, id est in domo apud eos, scilicet qui in domo sunt. uel domus, id est de domo fabricata habet ille qui fabricauit illam domum. Ampliorem dico quam ille qui dispensator est in ea. Nunc duo residua sunt ad probandum, et quod domus non a se, sed ab alio fabricata sit, et quod Christus eam fabricauerit

Hec autem omnia de spiritali domo accipienda sunt. Sepe enim contigit ut, in domibus nostris honorabilior esset qui in ea ministrabat quam ille cuius erat domus. Quasi diceret: Bene dico qui fabricauit illam; per se enim non potest fabricari, omnis namque domus fabricatur ab aliquo. Ad hoc ille: Si ab aliquo, non tamen a Deo. Ad hoc Paulus: uere domus fabricatur a Deo; nam Deus est qui  creauit omnia, quod si omnia creauit, constat quod et domum; quam quia fabricauit, sequitur ut amplioris glorie habeatur in illa quam qui in domo tantum ministrat. Propterea quia fabricauit domum, in qua Moyses dispensauit, pre Moyse ideo dignus habitus est. Propterea etiam amplioris glorie est, quia Moyses quidem ut famulus in domo non sua; Christus uero Filius in domo sua. Quidem, et uero, distributiue coniunctiones sunt. Moyses quidem fidelis erat in tota domus eius, scilicet Dei Patris uel Christi, tanquam famulus, quia solummodo famulabatur in ea. Famulus autem qui hodie est in domo, cras fortassis expelletur, nunquam adeo fidelis erit, sicut filius qui hereditate possessurus est domum.  Moyses tanquam famulus erat in testimonium eorum, id est ut solummodo testificaretur ea, non ut gratiam adiutricem ad operanda mandata dare posset; eorum, dico, que dicenda erant, id est que conueniebant dici illi carnal populo, qui spiritalia capere non posset. Moyses tanquam famulus in domo non sua; Christus uero sic erat fidelis tanquam filius, quem illius domus manebat hereditas. Filius, dico, in domo non alterius, sed sua. Que domus Christi nos renati per gratiam sumus, hac conditione dico, sumus domus, si retineamus fiduciam spei, id est spem future beatitudinis cum fiducia, ut fiducialiter speremus; et si retineamus gloriam spei, id est gloriosam spem, quia de iucunditate celesti. Retineamus dico fiduciam spei firmam, id  est perdurantem usque ad finem uite, quando quod modo speramus accepturi sumus. Quapropter quia retinendo fiduciam et gloriam spei sumus domus Christi. Propter hoc uidete, fratres, ne forte quod contingere potest, sit in aliquo uestrum. In aliquo ideo ait quia plures sciebat in Ecclesia posse esse perfectos, ne, inquam, sit in aliquo uestrum cor incredulitatis, ut increduli sitis, putantes Christum non sufficere ad iustificationem, sed legem esse necessariam. Cor dico incredulitatis malum, id est in multa mala precipitatum. Ex quo enim incredulus est aliquis, preceps ruit in actum peccati. Nec parum nocet cor incredulitatis, quod est habere cor discedendi a Deo. Et male uobis si a Deo disceditis, quia Deo dico uiuo, a quo qui discedit, uitam perdit,  qui ad eum incedit, uitam inuenit.

uidete ne sit in aliquo cor incredulitatis quod ego prohibeo, sicut idem prohibens dicit Spiritus sanctus in Dauid his uerbis : Hodie, id est in tempore gratie, sic enim Dauid loquebatur quasi spiritu presens in diebus Christi. Per hodie autem totum tempus gratie, a Christo usque in finem mundi intelligitur. Hodie, inquam, in diebus Christi, nolite obdurare corda uestra; si audieritis uocem eius, sicut reuera audietis. Illud si affirmatiuum est. Nolite obdurare cor, 368 agentes sicut in exacerbatione, id est multoties exacerbando me fecerunt patres uestri. De multis exacerbationibus unam reponit, dicens: Nolite obdurare secundum diem, id est sicut illi obdurati sunt in die tentationis,  quando tentauerunt me, dicentes: »Nunquid poterit hic parare mensam populo suo?«  Tentationis dico facte in deserto, ubi magis confugiendum illis esset ad auxilium Dei, quam ad prouocandum eum per tentationem. uos autem positi in deserto mundi huius, uidete ne per tentationes Deum irritetis, ubi, id est in quo deserto tentauerunt me patres uestri. uidete si secundum carnem patres sunt, ne sint patres secundum imitationem. Tentauerunt, inquam, et probauerunt, id est probabilem me inuenerunt; etenim uiderunt opera mea quadraginta annis, in quibus me omnia posse experti sunt. Propter quod, scilicet quia tentauerunt me, offensus fui, id est iratus huic tam pessime generationi,  et dixi de illis. Isti semper errant, et hoc corde, id est ex propria deliberatione, quia serio peccant, potentes et scientes recte agere. Et, licet sic dicerem illis, tamen ipsi non cognouerunt uias meas, id est cognoscere noluerunt opera mea, in quibus ambulare debuissent; sed quia non cognouerunt, si ipsi introibunt in requiem meam, quam illis pollicitus eram? Defectio orationis, ut intelligantur quelibet inconuenientia, quasi diceret: Si introibunt, nemo mihi credat ulterius. uel quelibet huiusmodi. Illud si quidam dicunt esse quasi non, attendentes uim sententie, non dictionis. Si introibunt dico ut ego iuraui, id est firmiter stabiliui eos non intraturos; iuraui utique in ira mea, id est quando iratus eram illis; quod utrumque et ira et  iuramentum aufert eis introire in requiem. Si, quibus, ibi, sit eadem manet in sententia sic: Si intrabunt in requiem meam illi, quibus in ira mea iuraui quod non essent in requiem intraturi. Et quia, fratres, propter cor in incredulitate obduratum patribus uestris requies negata est, ideo, fratres, uidete ne forte sit in aliquo uestrum cor malum incredulitatis discedendi a Deo uiuo, sicut expositum est. Ne, inquam, sitis increduli, sed adhortamini uosmetipsos de incremento uirtutum dicentes per singulos dies: uenite, exsultemus, etc., donec, id est quandiu cognominatur in uobis hodie, id est tempus gratie. Cognominatur, ideo ait, ne remoti a diebus Christi putarent minus sibi conferre Christum quam temporaneis. Hodie, inquam, cognominatur, quia  hec gratia que etiam ultimis tribuitur, cognata est gratie date in diebus Christi, tantum ualens posteris quantum primitiuis.

Adhortamini, inquam, ut non obduretur aliquis ex uobis fallacia. Scitote enim quod diabolus uos fallit, si forte obduramini. Fallacia dico causa peccati, quia, postquam deceptus est aliquis, magis ac magis dehinc precipitatur in peccatum. Debetis uos adhortari et non obdurare, quia, quod non eramus, effecti sumus per gratiam, participes Christi, id est partem capientes cum Christo in hereditate Patris. Hac tamen conditione dico participes, si retineamus firmum usque ad finem uite, quod nunquam deseramus initium substantie eius, id est fidem que est initium bonorum, et per quod iam deificamur, et  diuine substantie quodammodo participamus. Retineamus, dico, dum, id est quandiu, dicitur in nobis: Hodie si uocem eius audieritis, nolite obdurare corda uestra, quemadmodum patres uestri obdurauerunt in illa exacerbatione prefata. Bene dico in exacerbatione. Quidam enim eorum, audientes mandata Domini, exacerbauerunt Deum. Non tamen uniuersi qui profecti sunt ab Aegypto per Moysen, id est per ducatum Moysi exacerbauerunt Deum, quia nec Caleb, nec Iosue. Similiter et uos profecti ab Aegypto per Moysen, id est a tenebris infidelitatis per Christum consecrantem uobis aquam remissionis, nolite exacerbare Deum. uere quidam exacerbauerunt, quia quibus infensus est Deus quadraginta annis, nonne  illis qui peccauerunt  ne impunitatem promittatis uobis, quia cadauera quorum peccantium prostrata sunt in deserto? Illis utique Deus infensus fuit. 369 Iterum ad idem: Quibus autem iurauit Deus non introire in requiem ipsius, id est in celestem Hierusalem, ubi est uera requies, nisi illis qui fuerunt increduli: et in uerbis Domini fidem non habuerunt? Quibus pro peccato prostratis sicut abstulit terram repromissionis; sic ueram requiem que significabatur per illam terram: uidete itaque ne uos increduli  si legem quasi necessariam fidei reducitis non credentes posse iustificare Deum pro incredulitate non intretis in requiem. Deus quidem iurauit eos non intraturos in requiem: et sicut iurauit, impletum uidemus: quia  non potuerunt intrare in requiem propter incredulitatem suam.



CAPUT Iu.

»Timeamus ergo, ne forte relicta pollicitatione intreundi in requiem eius existimetur aliquis ex nobis deesse. Etenim et nobis nuntiatum est, quemadmodum et illis: sed non profuit illis sermo auditus, non admistus fidei ex his que audierunt. Ingrediemur enim in requiem qui credimus: quemadmodum dixit. »Sicut iuraui in ira mea, si introibunt in requiem meam .« »Et quidem operibus ab institutione mundi perfectis: dixit enim quodam loco de die septima sic: Et requieuit Deus die septima ab omnibus operibus suis .« Et in isto rursum: Si introibunt  in requiem meam. Quoniam ergo superest introire quosdam in illam, et hi quibus prioribus annuntiatum est, non introierunt propter incredulitatem, iterum terminat diem quemdam, hodie in Dauid, dicendo, post tantum temporis : Hodie si uocem eius audieritis, nolite obdurare corda uestra. Nam si eis iehsu requiem prestitisset, nunquam de alia loqueretur posthac die. Itaque relinquitur Sabbatismus populo Dei. Qui enim ingressus est in requiem eius, etiam ipse requieuit ab operibus suis, sicut et a suis Deus. Festinemus ergo ingredi in illam requiem: ut ne in idipsum quis incidat incredulitatis exemplum. uiuus est enim sermo Dei et efficax,  et penetrabilior omni gladio ancipiti, et pertingens usque ad diuisionem anime ac spiritus: compagum quoque ac medullarum, et discretor cogitationum, et intentionum cordis . Et non est ulla creatura inuisibilis in conspectu eius. Omnia autem nuda et aperta sunt oculis eius, ad quem nobis sermo. Habentes ergo pontificem magnum qui penetrauit celos, Iesum Filium Dei, teneamus spei nostre confessionem. Non enim habemus pontificem, qui non possit compati infirmitatibus nostris, tentatum autem per omnia pro similitudine absque peccato. Adeamus ergo cum fiducia ad thronum gratie eius, ut misericordiam consequamur, et gratiam inueniamus in auxilio opportuno.«



EXPOSITIO.


Et quia propter incredulitatem intrare non potuerunt in requiem, igitur timeamus ne forte aliquis ex nobis existimetur secundum ueritatem deesse ab illa requie. Sed premittit possibilitatem intreundi nobis concessam dicens. Timeamus, inquam, ne relicta pollicitatione, id est frequenti promissione intreundi in requiem eius, scilicet Dei: unde nos habere constat facultatem intreundi, ne, inquam, hac relicta per incredulitatem existimetur aliquis nostrum deesse a requie. Bene dico pollicitatione; etenim nobis nuntiatum est  per fidem posse intrare in requiem. Illis quidem nuntiatum fuit, sed tamen non profuit illis sermo nuntiationis auditus tantum, et non admistus fidei, ut crederent  his qui a Deo audiebant. Fidei dico accepte ex his que audierunt, ut sicut audiebant, sic Deum impleturum crederent. uel ita: Sermo auditus et non admistus fidei, ex his, id est propter ea que audierunt ab illis exploratoribus reuersis, non profuit illis. Secundum hanc sententiam ad historiam nos mittit, quando duodecim exploratores missi a Moyse reuertentes terruerunt filios Isrel, dicentes : Terram quidem esse fructiferam: sed filios Enachim ibi esse gigantee stature, quorum in conspectu stare non possent; quibus et huiusmodi auditis dixerunt: »Faciamus 370 nobis ducem et reuertamur in Aegyptum ,« in incredudulitate exacerbantes Deum. uere sermo auditus tantum quia non est admistus fidei, non profuit illis:  nam quia in nobis est admistus fidei proderit nobis. Locus a contrariis. Quod ita ait: Nos qui credidimus, id est qui fidem auditis admiscuimus, ingrediemur in ueram requiem: cuius et figuram et ueritatem illi  perdiderunt. Nos, inquam, ingrediemur; quemadmodum dixit nos per fidem ingressuros; ubi ait: Sicut iuraui in ira mea: Si introibunt in requiem meam. Et hoc dicere fuit per contrarium, quia ubi illos propter incredulitatem non intraturos dixit in requiem, ibidem per contrarium nos, quia credimus dixit ingressuros in requiem. uel singula reddamus singulis. Nobis nuntiatum est de requie illa, quia nos qui credidimus ingrediemur requiem: illis non profuit sermo auditus tantum, quemadmodum dixit: sicut iuraui in  ira mea si introibunt in requiem meam.

Dixit superius: uidete ne sit in aliquo uestrum cor incredulitatis, quia propter incredulitatem non intrauerunt in requiem pollicitam, de qua requie nuntiatum est uobis, quod si fidem habeatis, hanc requiem habere potestis. Quibus autem modis, et quibus temporibus nuntiatum sit subiungit, ostendens duas nuntiationes de hac requie factas esse in figura, quia nemo adhuc requiem illam habere poterat: cuius requiei tertia nuntiatio facta est, non in figura, sed in ipsa ueritate, quando iam et haberi poterat, et habebatur ipsa requies, scilicet in diebus gratie. Littera sic iungitur: De requie illa utique nuntiatum est nobis: nam et in hoc loco et in  illo, et in alio. Illud et diuersitates locorum ubi de requie agitur significat: illud quidem discretionem temporis: quia tempus quo primum de requie hac nuntiatum est, scilicet constitutio mundi, longe distabat a tempore impletionis, scilicet a diebus Christi. Unde sic ait: Nuntiatum quidem nobis est de requie: et quidem operibus perfectis incipiendo ab institutione mundi: nuntiatum est nobis de requie illa. Facto homine, perfecta dicuntur esse opera Dei, cum omnis creatio mundi fuerit propter hominem: si homo caput creaturarum deesset, imperfecta essent omnia propter hominem creata. Et quia a Deo perfici et consummari secundum opinionem quorumdam possent, et non principium habere a Deo, ideo ait incipiendo ab institutione mundi. uere perfectis  operibus nuntiatum est nobis. Dixit enim Scriptura uel Moyses in quodam loco de septima die sic. Ideo non determinans locum dicit in quodam loco, quia et hic locus Scripture satis notus erat illis, et quia hic locus discretus et egregius erat, ubi de saluatione sermo habebatur: dignitate, inquam, discretus ab illis, ubi de tauro immolando habetur sermo. uel si ibi non sit, enim, nichil oportet repetere, sed dicamus operibus perfectis. Dixit in quodam loco de die septima, sic illud et quod sequitur uim habet in ordine littere, unde sumptum est; quasi diceret: Hoc et hoc fecit Deus; et his factis requieuit die septima. Non dicitur Deus requieuisse, quasi qui labore aliquo uexaretur; sed ut per hoc significaret requiem futuram ait: Deus requieuit, id  est cessauit ab omnibus operibus suis, quod nichil postea operaturus sit; cuius materia uel similitudo in priori creatione non precesserit, materia in rebus corporeis; similitudo in corporeis ut in animabus. Statim sexta feria facto homine, Sabbato requieuit, quasi per hoc diceret homini: Si obediens mihi fueris, hec eadem requies peracta obedientia parata est tibi. Ubi ait: requieuit die septima, sic de requie nuntiatum est, ut et figura requiei exspectaretur, scilicet terra repromissionis. Et ueritas figure in diebus Christi, ante quem nemo ueram habuit requiem. Sicut in prefato loco, sic etiam in isto rursum nuntiatum est. uel dicit Scriptura de requie illa ubi ait rursum de eodem significat esse dictum.

 Sic, inquam, nuntiatum est: Si introibunt in requiem meam. Ubi enim hoc dicendo incredulis negabat requiem, significabat esse requiem fidelibus possidendam. Hec autem Scriptura inuenitur in Dauid, qui iam 371 de figura, scilicet de terra illa promissionis non poterat prophetare: quam filii Isrel iam multo tempore possederant. Et ita secundum Dauid non de figura que iam habebatur, sed de ueritate rei que in Christo exspectabatur hec prophetia erat. Secundum Moysen autem qui hoc idem dicebat filiis Isrel prophetia erat, et de figura nondum habita, et de ueritate in Christo accipienda. Premissis de eadem requie duabus nuntiationibus in figuris, subiungit tertiam secundum impletionis ueritatem, dicens:  Quia hoc et illo modo de requie illa nuntiatum est, ergo ut implerentur predicta, terminat iterum agens de eadem requie, diem quemdam Spiritus sancti dicendo hodie in Dauid. Diem hunc dicit quemdam, id est discretum et omnibus qui ante fuerunt precellentem: quia in hoc die impletur salus, que in anteactis diebus nuntiari tantum potuit nunquam impleri. Dicendo hodie in Dauid post tantum temporis. Multum enim tempus preterierat a Iosue qui terram promissionis Iudeis distribuit, usque ad diem Dauid: unde apparet Dauid aliam requiem intellexisse futuram, quam illam terram quam iam diu possederant. Dicendo, inquam, hodie sicut supra dictum est ibi. Hodie si uocem eius audieritis, nolite obdurare corda uestra, quia sicut priores patres  propter incredulitatem etiam figuram perdiderunt: sic et uos  ueram requiem non possidebitis. Post tantum temporis ideo terminat: quoniam superest, id est restat adduc quosdam introire in illam requiem. Ideo etiam ait nolite obdurare corda: quia hi quibus prioribus annuntiatum est de requie propter incredulitatem suam: nec saltem introierunt in figuram, nedum in ipsam ueritatem. uel ita manente eadem sententia. Quia sic et sic pollicita est requies illa: ergo ut impleantur promissa: superest quosdam introire in illam requiem. Et quoniam superest quosdam introire, ideo iterum terminat quemdam diem, post tantum temporis, dicendo hodie in Dauid. Et quoniam hi quibus prioribus annuntiatum est de requie illa, propter incredulitatem  non introierunt in eam: ideo hodie si uocem eius audieritis nolite obdurare corda uestra: sicut supra dictum est patribus uestris. uere superest quosdam intrare in illam terram: nam  iehsu, id est Iosue non prestitit eis illam requiem. Si enim hic iehsu, id est Iosue prestitisset eis hanc requiem, nunquam Dauid loqueretur de alia requie longe post Iosue: dicendo hac die, id est est hodie. uel ita: Nunquam Dauid loqueretur de alia die post hac, id est si intellexisset a Iosue ueram requiem distributam esse. Assumatur ita: Sed iehsu Iosue non prestitit illis ueram requiem. Et quia promissa est, et nondum prestita, itaque hoc solum ex premissis relinquitur, scilicet Sabbatismus populo Dei. Sabbatismus dicitur iucunditatis:  et illa delectatio que fit in Sabbato significans iucunditatem ueri Sabbati. Et bene dico Sabbatismus. Nam quicunque ingressus est in requiem eius, siue Abraham, siue quilibet sanctus, inuenit hunc Sabbatismum. Quod ita ait: Non solum Christus sed etiam ipse qui ingressus est requieuit ab operibus suis, id est ab omni labore: sicut et Deus quieuit a suis operibus. Quies enim Domini, signum et causa fuit nostre quietis. Deus enim sexta die hominem fecit, sexta etate redimere uenit, sexta die, et eiusdem diei sexta hora eum redemit, quiescens Sabbato in sepulcro, significans secum in eterno Sabbato quieturos. Et quia requies relinquitur populo Dei, et quicunque ingrediens in illam, sicut Deus ita requiescit: ergo bene operando, et sane  credendo, festinemus ingredi in illam requiem: ita festinemus ut ne quis nostrum incidat in idipsum exemplum incredulitatis, id est in eamdem incredulitatem, in quam patres nostri inciderunt. Nos dico, grauius nunc offendentes, quia nos habemus illos in exemplum cauendi nobis, illi sine precedenti exemplo ceciderunt. Festinare nos oportet in requiem, et non incidere in incredulitatem: quia sermo Dei, id set uerbum patris iuxta illud: »Omnipotens sermo tuus, Domine, a regalibus sedibus uenit .« 372 Hic, inquam, sermo Dei est uiuus, id est uitam habens, suisque uitam ministrans. Cumque sit uiuus est etiam efficax, id est faciens quodcunque uult, remunerando pios, damnando impios:  et cum tantam habeat potentiam, non minorem habet sapientiam. Est enim penetrabilior omni gladio, id est omni humano ingenio: quod quia occulta penetrat, dicitur gladius perforans interiora. Gladio dico, ancipiti: quia sicut gladius anceps qui in medio tenetur ante et retro percutit; sic humanum ingenium: et de sapientia spiritali, et de scientia humana intelligit. Sermo etiam Dei est pertingens usque ad diuisionem anime ac spiritus, quia scit bene discernere que sint anime, id est sensualitatis: et que sint spiritus, id est rationis. Discernit etiam ipsos actus sensualitatis inter se et dispositiones: quia aliquando sensualitas rationem secum trahit in peccatum, modo bene operando consentit spiritui. Scit etiam discernere ea que sunt spiritus inter se,  quomodo nunc repugnet sensualitati, quandoque consentiat: quandoque bene operari secum cogat, pertingens usque ad diuisionem compagum. uel : Discretor etiam compagum anime et spiritus: quia scit seriem illam quodam ordine compactam: nunc in sensualitate, nunc in spiritu: sicut quando sensualitas desinit male agere, et dehinc bene operando consentire spiritui, et sic gradatim ascendit etiam spiritus, primum bene operari incipit: dehinc contemplari illa celestia, a celestibus transiens, figit oculum in ipsum Deum. Discretor etiam medullarum, id est omnis subtilitatis anime et spiritus: quia nulla subtilitas eum latere potest. Discretor etiam omnium cogitationum: quia nouit quidquid homo cogitat, nec solum cogitationum,  sed etiam discretor intentionum cordis, quia nouit quidquid per cogitationes intendat. Et  non est ulla creatura inuisibilis, id est que non appareat in conspectu eius, qui tantus est ut simul omnia comprehendat. Et cum sermo Dei ita sit efficax ut potentiam efficiendi quidquid uelit habeat, et cum adeo sit sapiens, bene et poterit, et sciet quid unicuique debeat retribuere. In conspectu eius nulla creatura inuisibilis: sed omnia sunt nuda, id est reuelata et  etiam interius aperta oculis, id est perspicacitati eius, ad quem tam potentem, tam subtiliter omnia prospicientem, nobis est sermo: huic enim reddituri sumus rationem de singulis. Festinate ergo ad eum relicto malo incredulitatis.  Comparauit quidem Iesum, et maiorem ostendit prophetis, et angelis, dicens eum Filium Dei, sed quomodo in eo penderet tota salus hominum, necdum dixerat: ad quod possent illi obiicere: Quid prodest nobis si maior angelis sit Filius Dei, cum Deus in eo non disposuerit non saluari? Ad hec respondet Paulus dicens, quod in eo Deus omnem salutem proposuit per sacerdotium Christi, Leuiticum destruens sacerdotium, et per gratiam Christi inutile pondus ueteris legis. Littera sic iungitur: Quia ad istum tam potentem, tam sapientem nobis est sermo: ergo teneamus confessionem spei nostre, id est fidem per quam nobis conceditur sperare futuram gloriam. Teneamus, inquam, habentes pontificem,  qui factus est nobis pons in salutem. Pontificem dico magnum longe pre omnibus Leuiticis: qui pontifex noster penetrauit celos in sublimitate potentie, sacerdotes autem de Leui semel in anno licebat introire in sancta sanctorum, ubi tamen non erant nisi manufacta. Hic autem potentialiter penetratis celis, sedet in dextera patris. Pontificem istum dico Iesum, id est saluatorem nostrum et potentem saluare, quia Filium Dei. Nos talem habentes pontificem, teneamus spei nostre confessionem. Iterum ne pre magnitudine Iesu desperarent infirmi fratres, dicendo quia Filius est Dei, quia celos penetrauit, nunquam dignabitur condescendere infirmitatibus nostris ait Paulus. Sine diffidentia teneamus confessionem: quia non habemus pontificem, qui licet Filius  373 Dei sit, non tamen possit compati et condescendere infirmitatibus nostris, et secundum fragilitatem nature, et etiam lapsis, sed habemus pontificem tentatum in carne per omnia genera tentationis. Tentatum dico pro similitudine, id est quia similis fuit nobis, mortalis et passibilis. uel, tentatum pro similitudine, id est ut exemplum in se daret nobis resistendi tentationibus, et sic tentatum tamen absque peccato. Ex eo enim quod tentatus est, scit compati; ex eo autem quod sine peccato, potest liberare. Ergo, quia et compatientem et potentem liberare habemus pontificem, ergo cum fiducia adeamus ad thronum gratie, id est ad Christum, in quo non quedam gratia, sed thronus et sedes est omnis gratie. De plenitudine enim eius omnes accepimus ,  adeamus ideo, ut per eum consequamur misericordiam de commissis, et apud eum inueniamus gratiam in auxilio, id est auxiliatricem ad bene operandum de futuro. Auxilio, inquam, non pro uelle nostro sed opportuno, quia quocunque modo Deus opportunum uideat, nunquam suos inadiutos deseret.



CAPUT u.

»Omnis namque pontifex, ex hominibus assumptus, pro hominibus constituitur in his que sunt ad Deum, ut offerat dona et sacrificia pro peccatis, qui condolere possit his qui ignorant et errant, quoniam et ipse circumdatus est infirmitate. Et propterea debet quemadmodum pro populo, ita etiam et pro semetipso offerre pro peccatis. Nec  quisquam sumit sibi honorem, sed qui uocatur a Deo tanquam Aaron. Ita et Christus non semetipsum clarificauit ut Pontifex fieret, sed qui locutus est ad eum: Filius meus es tu, ego hodie genui te. Quemadmodum et in alio loco dicit: Tu es sacerdos in eternum secundum ordinem Melchisedech. Qui in diebus carnis sue preces supplicationesque ad eum qui possit [posset] illum saluum facere a morte; cum clamore ualido et lacrymis offerens, exauditus est pro sua reuerentia. Et quidem cum esset Filius Dei, didicit ex his que passus est obedientiam, et consummatus factus est omnibus obtemperantibus sibi causa salutis eterne, appellatus a Deo pontifex, iuxta ordinem Melchisedech. De quo nobis grandis sermo, et interpretabilis  ad dicendum, quoniam imbecilles facti estis ad audiendum. Etenim cum deberetis magistri esse propter tempus, rursum indigetis ut uos doceamini que sint elementa exordii sermonum Dei, et facti estis quibus lacte opus sit, non solido cibo. Omnis enim qui lactis est particeps, expers est sermonis iustitie, paruulus enim est. Perfectorum autem est solidus cibus, eorum qui pro consuetudine exercitatos habent sensus ad discretionem boni ac mali.«



EXPOSITIO.

Dixit superius adeamus Christum cum fiducia, ut per hunc pontificem consequamur misericordiam et gratiam in auxilio. Nunc autem probat a minori, quod per hunc pontificem Christum possumus misericordiam  consequi, dicens: uere per Christum possumus consequi misericordiam in auxilio. Namque per ministerium omnis pontificis homines sub eo possunt misericordiam consequi, qui pontifex longe minor quia sumptus ex hominibus; Christus autem pontifex ex Deo. Et in quibusdam uerbis pontificem istum Christo comparabit, et in aliis minorem ostendet. Nec hoc repugnare uideatur quod ait: Omnem pontificem constitui, ut per ministerium eius misericordiam consequantur subditi. Cum in multis hoc defuerit, quia licet hoc deesset, uel propter peccatum ministri uel populi, ad hoc tamen pontifex consecratus fuit ut per ministerium eius misericordiam consequeretur populus, nisi in altero peccauerit. Quod ita ait: Consequemur misericordiam per pontificem  Christum. Namque omnis pontifex ex hominibus. Quia antequam eligatur, sic est ex hominibus, quod non plus possit conferre alii quam ille sibi. Hic, inquam, pontifex assumptus, id est diuina uoluntate electus. Electio enim diuina qua 374 assumitur, hoc efficit in eo ut possit intercedere pro populo, qui priusquam sic assumatur, impotens est in hoc: uelut alius homo. Assumptus, inquam, constituitur pro hominibus, qui paulo ante erat ex hominibus. Constituitur, inquam, pro hominibus, non ut presit eis in secularibus, sed in his que sunt, id est que pertinent ad Deum, scilicet ut obsecret et sacrificet pro illis.

In his ad Deum ita constituitur ut offerat dona et  sacrificia pro peccatis populi delendis. Dona uocabantur in lege ueteri ille minores oblationes. Sacrificia autem, quando immolabatur taurus uel huiusmodi. In Christo autem preces et quecunque fecit usque ad horam passionis dona dicuntur. Sacrificia autem quando seipsum in ara crucis obtulit. Ubi ait assumptus ex hominibus, ibi ostendit maioritatem Christi, qui ex electione Dei assumptus sit; in his que predicta sunt, similitudinem, quia, si per illum pontificem offerentem dona et sacrificia consequuntur homines misericordiam, quare non similiter per Christum hec eadem offerentem? Constituitur, inquam, pontifex qui possit, id est qui in usu habeat condolere his qui ignorant, id est ignoranter ex simplicitate peccant, et his qui errant, id est scienter incidunt  in peccatum. Talis enim debet elegi qui omnibus infirmitatibus fratrum sciat compati, non qui impatienter precipitet sententiam damnationis in subditos. In hoc bene Christus similis, qui tentatus per omnia compatitur infirmitatibus nostris. Dico possit condolere, et utique debet, quoniam, sicut subditi, ita etiam ipse circumdatus est infirmitate, id est et fragilitate carnis, et sepius actu peccati. In hoc autem Christus maior quia absque peccato. Et quia ipse circumdatus est infirmitate: propterea quemadmodum offert pro populo absoluendo a peccatis, et conseruando de futuro, ita etiam eodem modo debet  offerre pro semetipso, in quo est infirmitas conseruando de futuro, et pro peccatis preteritis delendis. In hoc iterum Christus maior  quia non indiget ut offerat pro se, nisi tantum pro populo. Quomodo hic pontifex assumendus sit, subiungit, dicens: Hic pontifex sic debet offerre, et quisquam horum pontificum non sumit, id est non se ad sumendum honorem ingerit. Sumit dico sibi, id est respectu eorum que sua sunt. Sumeret sibi, si per pecuniam, si propter personam, si propter genus, propter secularem potentiam, uel huiusmodi ingeratur in honorem.

Hec enim omnia ex eo sunt, sed qui propter uirtutes, patientiam, humilitatem et huiusmodi, sumeretur ad honorem, hic non sibi, id est ex eo quod suum est, sed ex uirtutibus que Dei sunt, sumeret honorem. Nemo sumit sibi honorem, sed ille qui uocatur a Deo, id est qui diuina uocatione eligitur. Non  dicitur, uocatur a Deo, quod uox diuina ibi audiatur, sed, si propter uirtutes Dei ab his qui sani sunt eligitur, idem ualet ac si Deus diceret: ueni quia dignus es accipere pontificatum. uocatur a Deo uelut Aaron a Deo uocatus est. Aaron tamen non communi electione electus est, quia filii Core contradixerunt. Quare illato igne alieno, thurificantes ab igne consumpti sunt, et Dathan et Abiron pro eodem murmurantes, a terra absorpti sunt . Sed Moyses ex precepto Dei, et per miraculum assumpsit Aaron in sacerdotium. Precepit enim ut de XII tribubus XII uirorum XII uirge in tabernaculo ponerentur, ut cuius uirga floruisset, pontifex secundum manifestam uoluntatem Dei fieret. In electione  autem Aaron ostendit quod, si pauci sint qui iuste eligant et multitudo contradicat, tamen paucorum sententia canonice eligentium sequenda est, multitudinis error reprobandus . Pontifex ille si tanquam Aaron uocatus sit, non se ingerens in honorem, hominibus prodesse potest. Sic et Christus simili de causa suis auxiliari potest, quia Christus non clarificauit, id est non se magnificando ingessit ad hoc, ut fieret pontifex, sed Pater clarificauit Christum qui locutus est ad eum, dicens: Tu es Filius meus 375 ego hodie genui te, sicut in principio Epistole exposuimus. Hec autem non sunt uerba, quibus Pater eum clarificauit; sed in quibus Christum sacerdotio dignum ostendit: quando autem, dum Christus baptizaretur, ait: »Hic est Filius meus, in quo mihi  bene complacui .« In his uerbis Filium clarificauit. Adiungens autem: »Ipsum audite ,« in hoc uerbo pontificem consecrauit. Ut Pater ostenderet dignitatem Filii: tu es Filius meus. Ita de Christo ait, quemadmodum de pontificatu eiusdem etiam in alio loco eiusdem Scripture ait: Tu es sacerdos, duraturus in eternum secundum ordinem, id est secundum dignitatem ordinis Melchisedech. Sacerdotium autem Leuiticum non in eternum, sed in tempore duraturum. Ideo sacerdotium Christi necesse est ut maneat in eternum, quia sicut, nisi per cum, beatitudo non potest haberi, sic, nisi per eum habita, non potest retineri. In hoc iterum quod in eternum prelatus est sacerdotio Leuitico, quia, illud in tempore. Et si destruendum sacerdotium  prodesse potuit, multo magis eternum sacerdotium Christi; quod etiam alterius est dignitatis, quia secundum ordinem Melchisedech. Qui Christus ut certi sitis uos in eo consecuturos misericordiam, in diebus carnis sue, id est passibilitatis et mortalitatis sue. Naturale enim est carnis pati et mori. In his, inquam, diebus obtulit preces et supplicationes ad Deum. Preces uocat quascunque postulationes ante passionis articulum fecit. Supplicationes, dicit quando, instante hora passionis, tanta intentione orauit ut sanguineum sudorem emitteret. Obtulit, inquam, ad eum, qui possit saluum facere illum a morte. Non ut non moriatur, sed ne mors ipsi diu dominetur. Intendens per se liberatum a morte, humanum genus ab eadem liberandum. Obtulit,  inquam, ad eum cum clamore ualido, non quod ita alte clamauerit, sed cum ualido clamore, id est cum maxima intentione, et cum lacrymis. Alibi non inuenitur eadem hora lacrymasse Christum, nisi in hoc Euangelio Pauli; cui non minus est credendum, quia, si pro Lazaro et pro destructione Hierusalem, miserando ubique humano defectui, lacrymasse dicitur, multo magis lacrymasse dicendus est, ut, consummatione obedientie sue, defectum humani generis sanaret. Offerens, inquam, preces cum lacrymis exauditus est, completo quod postulabat, pro sua reuerentia, id est pro sua religione. uel pro sua reuerentia, id est pro obedientia qua se Patrem semper reueritum fuisse probauit. Non tantum preces  cum lacrymis obtulit, sed etiam didicit, non cognitione, sed per experientiam rei obedientiam ex his que passus est, id est per mortem; cum, id est quamuis esset Filius Dei potens omnia, sic tamen sacerdotium suum implere uoluit. Et ipse consummatus, id est mortuus. uel consummatus, id est in dextera Patris, ut nichil imperfectum haberet constitutus, factus est causa salutis eterne omnibus obtemperantibus sibi, non illis qui sibi renuunt obedire. Causa utique salutis bene potest esse, quia appellatus est pontifex non ab hominibus, sed a Deo, nec secundum Leuiticum, sed iuxta dignitatem ordinis Melchisedech. Dicturus eis quomodo sacerdotium suum legale destruat sacerdotium, et quomodo omnia legalia in eo finem habeant, quomodo  uero suum sacerdotium precesserit legale, et in eternum sit permansurum. Primum eos  aspera inuectione aggreditur, et conuenienter primum eos corrigit, ut correcti deuotiores sint ad audiendum, et proniores ad credendum, dicens: De quo, id est quomodo Christus sit pontifex secundum ordinem Melchisedech restat nobis sermo grandis, id est multa comprehendens, et ininterpretabilis, id est qui modo non possit interpretari, nec a me, quia non habeo congruos auditores, nec uobis interpretabilis, quia capere non potestis. Ininterpretabilis dico ad dicendum, id est ad exponendum uobis, quoniam uos facti estis imbecilles ad audiendum, id est ad intelligendum. uel sermo iste grandis est et interpretabilis, 376 quia  multa sacramenta hic continentur, que oportet exponi. Grandis ideo dico quoniam uos facti estis imbecilles ad audiendum. uere imbecilles, nam cum deberetis esse magistri propter tempus, prolixum quod habuistis ad discendum; uos enim in ipso initio predicationis conuersi estis. Cum, inquam, deberetis esse magistri, nunc rursum indigetis ut uos doceamini que sint elementa exordii sermonum Dei. In sermonibus Dei multi gradus continentur: primum simplex instructio, dehinc media ad ultimum perfecta. Exordium autem uocat, ut quando aliquis docetur credere incarnationem, passionem Christi, et huiusmodi simplicibus opportuna. Elementa autem exordii sunt, ut seriatim enarrare materiam passionis, uel aliquid huiusmodi. uos  etiam facti estis tales quibus opus sit lacte, id est puerili insinuatione, et ita lacte quod non solido cibo, id est perfecta doctrina. uere ita lacte, quod non opus sit solido cibo. Nam omnis ille qui particeps est lactis, id est cui necessaria est insinuatio puerilis, hic talis expers sermonis est iustitie, id est doctrine iustorum, id est perfectorum; ideo expers, quia paruulus est sensu. uos autem perfecti malitia, sensibus uero pueri. Paruulorum est lac, sed perfectorum est solidus cibus, id est solida doctrina; perfectorum, id est eorum qui habent sensus, id est intellectus suos pro consuetudine, id est pro assiduitate studii exercitatos ad discretionem boni et mali, ut bonum discernere sciant a malo, et  etiam de bonis, que magis sint bona que minus, sciunt discernere; et de malis, similiter.



CAPUT uI.

»Quapropter intermittentes inchoationis Christi sermonem, ad perfectionem feramur, non rursum iacentes fundamentum penitentie ab operibus mortuis, et fidei ad Deum, baptismatum doctrine, impositionis quoque manuum, ac resurrectionis mortuorum, et iudicii eterni. Et hoc faciemus, si quidem permiserit Deus. Impossibile est enim eos qui semel sunt illuminati, gustauerunt etiam donum celeste, et participes facti sunt Spiritus sancti, gustauerunt nichilominus bonum Dei uerbum, uirtutesque seculi uenturi, et prolapsi sunt, rursus renouari ad penitentiam, rursus  crucifigentes sibimetipsis Filium Dei, et ostentui habentes. Terra enim sepe uenientem super se bibens imbrem et germinans [generans] herbam opportunam illis a quibus colitur accipit benedictionem a Deo; proferens autem spinas ac tribulos, reproba est, et maledictio proxima, cuius consummatio in combustionem. Confidimus autem de uobis dilectissimi meliora et uiciniora saluti, tametsi ita loquimur. Non enim iniustus Deus ut obliuiscatur operis uestri et dilectionis, quam ostendistis in nomine ipsius, qui ministrastis sanctis et ministratis. Cupimus autem unumquemque uestrum eamdem ostentare sollicitudinem, ad expletionem spei usque in finem, ut non segnes efficiamini, uerum imitatores eorum qui  fide et patientia hereditabunt promissiones. Abrahe namque promittens Deus, quoniam neminem habuit per quem iuraret maiorem, iurauit per semetipsum, dicens: Nisi benedicens benedicam te, et multiplicans multiplicabo te. Et sic longanimiter ferens, adeptus est repromissionem. Homines enim per maiorem sui iurant, et omnis controuersie eorum finis ad confirmationem, est iuramentum. In quo abundantius uolens Deus ostendere pollicitationis sue heredibus immobilitatem consilii sui, interposuit iusiurandum, ut per duas res immobiles quibus impossibile est mentiri Deum, fortissimum solatium habeamus, qui confugimus ad tenendam propositam spem, quam sicut anchoram habemus anime tutam ac  firmam, et incedentem usque ad interiora uelaminis, ubi precursor pro nobis introiuit iehsu, secundum ordinem Melchisedech pontifex factus in eternum.«



EXPOSITIO.

377 Eis duriter increpatis, iterum blanditur, inserendo se, dicens. Quapropter, id est, quia propter tempus magistri esse deberetis, et quia exercitatos sensus in lege Domini uos oportet habere, ideo nos, intermittentes sermonem inchoationis Christi, id est elementa exordii, quibus aliquis inchoat in cognitione Christi, hanc, inquam, pueritiam deserentes, feramur ad perfectionem, ut sciamus quomodo in principio erat uerbum, et Deus erat uerbum, etc.  Feramur, inquam, ad perfectionem, non rursum iacientes fundamentum penitentie ab operibus mortuis, etc. Opera mortua uocat, uel peccata, que mortificant, uel priora bona, propter peccatum superueniens mortificata. Penitere autem ab operibus mortuis est fundamentum, quia nisi hic lapis primum ponatur, nichil edificabitur; fundamentum etiam fidei, que sit ad Deum; qui enim aliunde querit iustificationem, uel non omnes partes fidei credit, hic fidem non habet ad Deum; fundamentum etiam doctrine baptismatum. Pluraliter ideo dicit baptismatum, quia est baptismus in aqua; dicitur etiam baptismus in lacrymis penitentie; tertio modo, in effusione sanguinis pro Christo. Fundamentum etiam impositionis manuum; nisi enim quis  credat quod per impositionem manus et peccata dimittantur, accipiendo Spiritum sanctum, et contra futura mala roboremur, hic fundamentum non habet, quia irritum est quidquid superedificat; fundamentum etiam resurrectionis mortuorum, nisi enim quis credat resurrectionem Christi effecisse resurrectionem mortuorum, fidem perdidit, et non habet supra quod edificet; fundamentum etiam iudicii eterni. Aeternum dicit iudicium, quia quidquid isti constituetur de bonis siue malis, in eternum durabit. Qui autem futurum iudicium non credit, fundamentum non habet, quia infidelis est.

Hec omnia propterea dicuntur fundamentum, quia, nisi hec in fundamento precesserint, nemo aliter potest bonum operari. Hec autem omnia necessaria  erant illis, scilicet fundamentum penitentie ab operibus mortuis, quia peccauerant grauiter, et bona opera que in eis precesserant, sicut supra ait, multa eos passos pro Christo a contribulibus suis, peccando irrita fecerant. Iterum fides ad Deum, quia si intelligerent quomodo ex fide Christi omnis iustificatio habeatur, non recurrerent ad circumcisionem, quasi sibi necessariam. Si iterum de baptismo bene docti essent, quomodo in illo omnia peccata dimittantur, legalia confiterentur esse superflua. Si etiam scirent quomodo per impositionem manus Spiritus sanctus et priora dimittat, et confortet contra uenientia mala non curarent legalia. Si iterum resurrectionem Christi crederent esse efficientem  causam nostre resurrectionis in gloria nichil preter Christum quererent. Iterum, si pensarent quomodo Christus iudex futurus sit omnium, per fidem Iudicis soli studerent placere Iudici. Quia his omnibus indigebant, propterea ait: Feramur ad perfectionem iacientes  fundamentum penitentie, et sequentia, sicut exposita sunt. Iacientes dico non rursum, id est non iterato priori modo, ut sicut prius iecimus in uobis omnia hec, et uobis peccantibus destructa sunt rursum eadem iterata destruantur. Ut secundum hanc sententiam illud rursum negemus tantummodo. uel si ad omnia ponatur negatio, sententia manet eadem sic: Feramur modo ad perfectionem, ita ut simus rursum, id est amplius iacientes  fundamentum penitentie; modo quidem iaciemus, sed uidete ne rursum oporteat iacere. Sic ad omnia ponatur negatio, manente sententia. Moneo feramur ad perfectionem, et utique hoc faciemus, id est ad perfectionem feremur, si quidem Deus permiserit, id est si in uita hac spatium concesserit quo peccata nostra possint redimi. Ideo dico si Deus promiserit, quia impossibile est in alia uita per penitentiam renouari; ibi enim locus accipiendi quod meruit; hic locus 378 merendi. Quod ita ait. Si Deus permiserit, ideo dico, quia in futura uita non permittet.

Impossibile enim est renouari per recuperatam iustitiam aliquos in alia uita motos ad penitentiam; quod renouare rursus esset. Hic enim licet quod ibi  iterari non potest, scilicet ut quis ibi renouetur. Renouari dico, eos qui semel illuminati per fidem quia crediderunt, qui etiam, postquam fidem confessi sunt, gustauerunt, quasi suauem gustum et iucundum, celeste donum scilicet remissionem de peccato per baptismum; quod donum desursum est. Hec duo circa fidem. Qui etiam facti sunt participes Spiritus sancti quod genera linguarum, uel cetera dona habuerunt. Qui etiam  gustauerunt nichilominus quam nos bonum, id est iucundum uerbum Dei, id est diuinitatem Filii intellexerunt. Qui etiam gustauerunt, id est quadam anticipatione prelibauerunt uirtutes uenturi seculi, id est impassibilitatem et immortalitatem, eos qui etiam hec omnia habuerunt, et prolapsi sunt; impossibile est renouari  rursus motos ad penitentiam, et impossibile est eos rursum esse crucifigentes Filium Dei sibimet ipsis, id est in alia uita impotentes efficere ut ulterius ualeat sibi crucifixio Christi, et rursum non habentes Filium Dei ostentui, id est ostensioni ut imitentur eius ostensionem. Quasi diceret: Rursum impotentes imitari Filium Dei. uel aliter ut iterationem baptismi negemus in hoc uersu: Impossibile est eos qui tales et tales fuerunt, nedum inferiores rursus renouari, id est rebaptizari motos ad penitentiam. Ipsi dico si rebaptizantur, rursum crucifigentes sibimetipsis Filium Dei, non quod in re iterum crucifigant, sed in peccati paritate, quia una fides, unum baptisma, et Christus consecrans illud semel  pro peccatis nostris mortuus est. Ideo dicuntur rursum sibi crucifigere Filium Dei paritate peccati, quia, si prius per baptismum iustificati postea peccauerunt, primum baptisma putant propterea sic irritum esse ut si penitentiam de futuro ad iustificationem non ualeat. Hi tales iterum uolunt crucifigere Christum, ut ex iterata crucifixione iteratam habeant remissionem, nescientes quod unum baptisma et una mors Christi, ita post peccatum sicut ante , ad omnem iustificationem sufficiat. Ostentui in priori sententia pro ostensioni inusitate quidem ponitur, sed satis bene est secundum originem uocis: ab ostendo, ostendis. Ubi supra ait prolapsi: illud pro, grauitatem casus designat, scilicet in criminale. Dixit superius feramur ad perfectionem, et  quibusdam interpositis adiunxit. Hoc, inquam, faciemus, id est ad perfectionem feremur, si Deus permiserit, et de eodem subdit: uere id faciemus quod ad perfectionem feremur: et iustum est quoniam terra bibens imbrem. Per terram homines accipit, qui ut fructum faciant, excoluntur uerbo Dei.

Hec, inquam, terra bibens imbrem, id est cum magno desiderio suscipiens diuini uerbi doctrinam, sic ut enim imber siccatam et induratam terram inebriat, sic uerbum Dei cor induratum mollescere facit, et contemperat, ut fructus facere possit. Terra, inquam, bibens imbrem sepe uenientem. Sepe ideo quia nec assidua, ne uilescat, nec nimis parca, ne opportunitatem fructificandi amittat, debet esse diuina doctrina; sed  sepe ut sit opportunior utrinque contemperata. uenientem super se, quia et a Deo et a prelatis, qui superiores sunt in Ecclesia, descendit doctrina. Terra, inquam, sic bibens imbrem et generans herbam, id est fructum boni operis. Herbam dico opportunam illis a quibus colitur, id est predicatoribus qui eam excolunt. Opportunam ideo quia facit non degenerem, sed fructum diuinitatis, id est secundum quod docentur operari, et uident in doctoribus suis. Hec, inquam, terra sic generans accipit benedictionem, id est multiplicationem bonorum a Deo. Bona terra accipit benedictionem. Terra autem proferens spinas ac tribulos, reproba est. uel si habetur enim, ita iungatur non mutata sententia. uere terra, generans herbam opportunam accipit benedictionem.  Nam terra proferens spinas ac tribulos reproba est. 379 Proferens, notat tam male peccare, ut prauo exemplo corrumpat alios. Per spinas, peccata accipit minus pungentia; per tribulos  grauiora. Terra, inquam, spinas ac tribulos proferens reproba est, id est inimica Deo, et proxima maledicto, id est perditioni. Ubi ait proxima, significat penam quidem prope esse, sed adhuc per penitentiam posse euadere. Consummatio, id est finis cuius reprobe terre erit in combustionem, id est in perpetuum ignem nisi peniteat. Idem uersus proxime littere coniungitur, non tamen sic idonee. uere in alia uita nemo potest renouari ad penitentiam; nam terra, id est homo in hac uita tantum bibit uenientem imbrem, id est potest niti ad emendationem.  Hic enim locus merendi, ibi recipiendi. uel secundum aliam sententiam, impossibile est renouari, id est rebaptizari. Nam terra semel bibit imbrem, id est homo semel suscipit aquam baptismatis.

Quia satis duriter eos increpauit, dicens superius, cum deberetis esse magistri; rursum indigetis ut doceamini, etc. Per hoc iterum quod prope dixit de benedictione bone terre, suasit eis fructum opportunum facere, et per contrarium deterruit, nunc blanditur eis, ut sicut minis concussit, ita modo foueat blandimentis, dicens: Tametsi ita loquimur, increpando uos superius, tamen, o dilectissimi nos confidimus de uobis meliora, quam combustionem,  et uiciniora saluti uestre, quam sint spine et tribuli. Ubi ait de uobis, significat talem naturam esse in eis, que sit idonea correctioni. Meliora et uiciniora hec comparatio non fit inter participantia. Propterea de uobis confidimus quia multa bona olim operati estis; que si  Deus non retribueret, iniustus esset, sed Deus non est iniustus ut obliuiscatur operis uestri; quo omnia uestra omnibus communia fecistis, et dilectionis quia hoc opus non timoris, sed ex dilectione processit, quam dilectionem ostendistis in nomine ipsius, id est ad honorem Dei. Operis uestri bene dico, quia uestra ministrastis sanctis, et adhuc eadem dilectione ministratis. Triplex bonum notat in eis, scilicet opus bonum, et dilectionem et honorificentiam Dei in  opere suo. Ministrastis olim et adhuc in eodem estis; cupimus autem de futuro unumquemque uestrum, ut nec unus desit ab hoc opere ostentare, id est frequenter ostendere eamdem sollicitudinem, administrandi sanctis usque in finem uestrum. Ostentare dico ad expletionem spei, id est in futura beatitudine compleatur in uobis quod modo speratis. Ita cupimus ostentare, ut non efficiamini segnes in hac sollicitudine, sed sitis imitatores eorum, id est sanctorum qui hereditabunt promissiones, id est promissas beatitudines: non propter genus, sed fide et patientia, id est per fidem, et quia diu sustinendo non fuerunt fatigati.

Quia sciebat Paulus multum placere illis si patribus eorum diceret repromissam salutem, ait, ac  si quilibet interrogaret: Suntne facte promissiones? Sunt utique; nam Abrahe. Et tria subiungit quod et promissiones facte sint, et per iusiurandum confirmate, et in Abraham iam implete dicens: Deus promittens Abrahe iurauit per semetipsum, et ideo per semetipsum, quoniam neminem habuit maiorem per quem iuraret; et quare? Ideo quia maiorem non habuit, per se iurauit subdet, sed uerba iurisiurandi premittit: iurauit, inquam, dicens: O Abraham nisi benedicam te, id est incremento uirtutum ditauero te in hac uita. Benedicam dico, benedicens, id est ita ut in officio benedicendi semper maneam, et nisi multiplicabo te in futura beatitudine remunerando fidem tuam. Multiplicabo, inquam, multiplicans, id est non huius multiplicationis finem faciens  nisi hoc fecero,  sequatur quodcunque inconueniens. Et sic Abraham certificatus, Abraham ferens longanimiter, quia et diu et multa aduersa sustinuit, adeptus est tandem repromissionem, id est sepe promissam beatitudinem. Ideo iurauit quia homo iurat. Ideo per se, quia maior eo non est; homines enim 380 iurant per maiorem sui; ideo Deus post promissionem iurauit condescendens consuetudini hominum, quorum usus est certos fieri per iusiurandum, sicut iehsu diebus suis secundum morem illius regionis, in parabolis et similitudinibus loquebatur illis, cum tamen iurare Dei nichil aliud sit, quam immutabiliter stabilire. Homines iurant per maiorem sui, et iuramentum finis  est omnis controuersie, id est altercationis eorum, ualens ad confirmationem alterius partis, in quo, scilicet per iuramentum, Deus uolens abundantius ostendere. Abundanter enim per promissionem, sed abundantius ostendit per iuramentum. uolens ostendere immobilitatem, id est immutabilitatem sui consilii. Consilium Dei fuit  per fidem Christi saluare homines.

Hoc, inquam, consilium ostendens immobile heredibus pollicitationis, id est frequentis promissionis, posuit iusiurandum inter promissionem et impletionem medium. Ad hoc posuit, ut per duas res immobiles, scilicet per promissionem et iusiurandum, in quibus impossibile est mentiri Deum, quia nec in altero; per has duas res habeamus solatium fortissimum,  id est quod in omni aduersitate fortes nos faciat, uolentes ad horam pati ut in eternum regnemus. Iusiurandum dicitur, quasi quod ius est ad iurandum. Periurium autem non iusiurandum, sed ius non iurandum dicitur. In hoc iuramento Dei auctoritatem habemus iurandi, ita tamen ut nec superflue iuremus, etiamsi ueritatem dicamus, nec, ubi necesse est, ueritatem iuramento confirmare deseramus. Habeamus solatium nos qui confugimus in omni tribulatione ad spem tenendam, non propter aduersa deserendam. Spem dico propositam iam nobis in Abraham et impletam. uel propositam, id est omnibus in fide sperantibus oblatam. Ille confugit ad spem, qui tribulationem spernit gaudio beatitudinis, quam sibi futuram sperat. Quam  spem habemus sicut anchoram anime tutam ac firmam; ut sicut anchora nauim tenet ne submergatur; sic spes animam nostram faciat tutam, ne submergatur consentiendo iniquitati, et firmam quod nunquam refugiat pati saltem in minimo titubans. Spem etiam dico incedentem usque in interiora uelaminis, id est in interiorem et uelatam beatitudinem, quam nemo uiuentium uidit. Interiora uelaminis dicebatur locus Sancta sanctorum que post uelamen erant. Ante uelamen autem locus dicebatur Sancta, in quo stabant sacerdotes, sed ad sancta sanctorum semel in anno ingrediebatur pontifex; que interiora uelaminis significabant celestem beatitudinem, nobis in hac uita uelatam. Et sicut speramus  illuc utique incedemus, quia ubi, id est in que interiora introiit iehsu precursor, id est pre nobis currens ut eum sequamur, cursor ideo quia nulla culpa cursum eius aliquando reflexit. Introiit, inquam, pro nobis introducendis. Pro nobis optime dico, quia factus est pontifex noster duraturus in eternum, secundum dignitatem ordinis Melchisedech.



CAPUT uII.

»Hic enim Melchisedech rex Salem, sacerdos Dei summi, qui obuiauit Abrahe, regresso a cede regum, et benedixit ei, cui et decimas omnium diuisit Abraham, primum quidem qui interpretatur rex iustitie, deinde autem rex Salem, quod est rex pacis, sine patre, sine matre, sine genealogia, neque  initium dierum, neque finem uite habens, assimilatus autem Filio Dei, manet sacerdos in perpetuum. Intuemini autem quantus sit hic, cui et decimas dedit de precipuis Abraham patriarcha. Et quidem de filiis Leui sacerdotium accipientes, mandatum habent decimas sumere a populo secundum legem, id est a fratribus suis, quanquam et ipsi exierunt de lumbis Abrahe. Cuius autem generatio non adnumeratur in eis, decimas sumpsit ab Abraham et hunc qui habebat repromissiones 381 benedixit. Sine ulla autem contradictione, quod minus est, a meliore benedicitur. Et hic quidem morientes homines decimas accipiunt, ibi autem contestatur quia uiuit. Et ut ita dictum sit per Abraham et Leui, qui decimas accepit decimatus  est. Adhuc enim in lumbis patris erat, quando obuiauit ei Melchisedech. Si ergo consummatio per sacerdotium Leuiticum erat  quid adhuc necessarium fuit secundum ordinem Melchisedech alium surgere sacerdotem, et non secundum ordinem Aaron dici? Translato enim sacerdotio, necesse est et ut legis translatio fiat. In quo enim hec dicuntur, de alia tribu est, de qua nullus altari presto fuit. Manifestum est enim quod ex Iuda ortus sit Dominus noster, in qua tribu nichil de sacerdotibus Moyses locutus est. Et amplius adhuc manifestum est, si secundum similitudinem Melchisedech exsurget alius sacerdos, qui non secundum legem mandati carnalis factus est,  sed secundum uirtutem uite insolubilis [dissolubilis]. Contestatur enim, quoniam. Tu es sacerdos in eternum secundum ordinem Melchisedech. Reprobatio quidem fit precedentis mandati, propter infirmitatem eius et inutilitatem. Nihil enim ad perfectum adduxit lex. Introductio uero melioris spei, per quam proximamus ad Deum, et quantum est non sine iureiurando. Alii quidem sine iureiurando sacerdotes facti sunt; hic autem cum iureiurando per eum qui dixit ad illum: Iurauit Dominus et non penitebit eum: tu es sacerdos in eternum. In tantum melioris testamenti sponsor factus est iehsu. Et alii quidem plures facti sunt sacerdotes, idcirco quod morte prohiberentur  permanere; hic autem eo quod maneat in eternum, sempiternum habet sacerdotium. Unde et saluare in perpetuum potest, accedens [accedentes] per semetipsum ad Deum, semper uiuens ad interpellandum pro nobis. Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior celis factus. Qui non habet necessitatem quotidie, quem admodum sacerdotes, prius pro suis delictis hostias offerre, deinde pro populo. Hoc enim fecit semel seipsum offerendo. Lex enim homines constituit sacerdotes, infirmitatem habentes; sermo autem iurisiurandi qui potest legem est, Filium in eternum perfectum.«



EXPOSITIO.


Quomodo secundum ordinem Melchisedech, multis interpositis tandem exsequitur, dicens: Bene dico Iesum pontificem secundum dignitatem Melchisedech. Hic enim Melchisedech rex Salem, que nunc Hierusalem, tunc dicebatur Salem; sed, propter Iebuseos eam postea inhabitantes, additum est Hieru ad Salem, et exinde nomen habuit Hierusalem. Hic, inquam, rex Salem, fuit sacerdos Dei summi, id est non ab hominibus neque per hominem, sed de dignitate sua confidens assumpsit sibi sacerdotium Dei; qui Melchisedech obuiam uenit Abrahe regresso a cede regum, qui Lot nepotem suum ducebant captiuum, et ei Abrahe benedixit Melchisedech, cui benedicenti sibi Abraham diuisit decimas omnium  spoliorum . Hic primum quidem dictus est Melchisedech, qui id est quod nomen interpretatur rex iustitie. Deinde autem dictus est rex Salem, quod est interpretatum rex pacis. Hic iterum Melchisedech, sine patre, sine matre, non quod parentes non habuerit, sed quia Scriptura eum habuisse nullatenus dicit. Fuit etiam sine genealogia, non habens filios uel filias, neque initium dierum habens, neque finem uite, quod Scriptura loquatur, fortassis serio pretermittens. Hic autem Melchisedech assimulatus in premissis Filio Dei, manet sacerdos, id est sacerdotium eius durat in perpetuum. Quomodo assimulatus Filio Dei, reuertentes exsequamur per singula. Melchisedech dicitur rex iustitie: quis autem rex iustitie nisi Christus, qui per  procellas mundi, suos regit in iustitia. Christus etiam rex Salem, id est pacis: quia, postquam suos in iustitia rexit, in pace uera angelorum locatos regere non desinit. Sacerdos Dei summi: quis autem tantus sacerdos sicut Christus, qui propter inobedientiam 382 Patris seipsum obtulit in ara crucis qui obuiam uenit Abrahe regresso a cede quinque regum. Quinque reges, quinque sensus corporis sunt, per quos omnia uitia in homine dominantur, ut, per uisum, cupiditas, dum desiderat quod uidit; et sic per ceteros sensus, iuxta quod in Euangelio mulieri dictum est: »Quinque uiros habuisti .«

Per Abraham quicunque fidelis intelligitur; unicuique autem fideli reuertenti a cede hostium, id  est uitiorum, per quinque sensus dominantium, obuiam uenit Christus, dando incrementum boni operis. Legitur etiam ibi obtulisse Abrahe panem et uinum , quod hic non habetur; que panis scilicet et uinum, corpus et sanguinem Christi significant quorum participatione et peccata dimittuntur, et suscipiens de futuro contra uitia confortatur. Cui diuisit, Abraham , id est fidelis decimas omnium, id est perfectiones omnes que habuit. Quisque enim fidelis omnem perfectionem suam Christo attribuit per decem, qui numerus perfectus est  perfectio designatur. Primum quidem dictus Melchisedech, qui interpretatur  rex iustitie. Deinde rex Salem quod est rex pacis; ita Christus prius regit suos in iustitia huius uite; in alia uita regit eos in pace. Sine patre Christus secundum carnem, sine matre secundum deitatem, sine genealogia, quia filios carnis non habuit, non habens initium dierum, nec finem secundum diuinitatem, ceternus Patri. Per precedentia satis commendata est dignitas Melchisedech, sed nunc etiam ad augmentum dignitatis eiusdem intuemini, quantus sit hic Melchisedech, cui Abraham patriarcha, id est princeps patrum nostrorum, Isaac et Iacob, dedit decimas, quasi seruus eiusque tributarius, et de precipuis que habebat. Et hoc etiam alio modo intuemini, quantus sit Melchisedech: per  hoc quod aliqui de filiis Leui accipientes sacerdotium, habent mandatum sumere decimas a populo, nec alio modo auderent, et hoc secundum legem, in qua serui sunt. A populo dico, id est a fratribus suis, qui, propterea quia fratres, libenter tribuunt eis, in hoc quod sumunt decimas, differunt a populo; quanquam etiam ipsi filii Leui exierint de lumbis Abrahe, sicut reliqui de populo. Filii Leui sumunt decimas a fratribus, sed Melchisedech generatio, cuius non adnumeratur in eis, id est in Iudeis, hic, inquam, sumpsit decimas ab Abraham et benedixit hunc in tempore maioris dignitatis sue, scilicet, quando iam habebat repromissiones a Deo.

Nunc ex premissis colligit, Abraham dedit, Melchisedech benedixit, sine ulla contradictione. Nullus  enim hoc contradicere potest, quin illud quod minus est benedicetur a meliore. Etiam enim si, secundum aliud, maior sit qui benedicitur, in eo tamen constat esse minorem quod ab eo qui benedicit, hoc quod non habebat qui benedicitur, accipit. Hoc etiam modo intuemini dignitatem Melchisedech, quia hic quidem, id est in sacerdotio Leuitico morientes homines accipiunt decimas. Ibi autem in superiori loco Scripture contestatur Moyses, quod Melchisedech uiuit, dum de uita loquens de morte nil adiunxit. Hoc etiam modo intuemini dignitatem eius, quia Leui qui decimas accipit, ipse etiam Leuiticus ordo decimatus est, id est decimas dedit. Et hoc dico, ut ita dictum sit decimas dedisse Leui per Abraham, id est per materialem causam. Quando  enim Abraham decimas dedit, adhuc omnes erant in lumbis Abrahe. Quod optime sequi uidetur. Si enim omnes in Adam peccauimus, quia in lumbis eius, quando peccauit, eramus, quare Leui dedisse decimas non dicatur, qui in lumbis Abrahe erat, Abraham dante decimas? Et uere Leui decimas dedit per Abraham dantem, quia adhuc Leui erat in lumbis patris sui Abrahe, quando Melchisedech obuiam uenit ei Abrahe danti sibi decimas. Si enim tunc temporis 383 esset Isaac, non diceretur Leui tunc in lumbis Abrahe fuisse, sed in lumbis Isaac: sed quia adhuc erat in lumbis Abrahe per Isaac, similiter et Leui. Leui dicitur decimatus in lumbis Abrahe, et non Christus, licet filius sit Abrahe: quia Christus non secundum concupiscentiam carnis  de lumbis Abrahe natus: Leui autem per legem membrorum, que est concupiscentia carnis, de lumbis Abrahe natus est.

Ostendit superius, sacerdotem esse Christum secundum ordinem Melchisedech, sufficienterque probauit hoc sacerdotium, et tempore et multa dignitate excellentius esse sacerdotio Leui: quod iterum multis modis depressit. Nunc autem commendato sacerdotio Christi, transit ut ostendat quomodo per sacerdotium Christi, Leuiticum destruatur sacerdotium: quo destructo, ex necessitate probat sequi destructionem legis. Littera sic iungitur: Quandoquidem Christus factus est sacerdos secundum ordinem Melchisedech, et hoc sacerdotium omnimodo preese  Leuitico satis probatum est: Ergo, tu legalis, responde mihi de hoc quod sequitur: Si per sacerdotium Leuiticum erat consummatio, id est, habebatur perfecta iustificatio. Et bene dico per sacerdotium debere fieri consummationem: quia populus accepit legem existentem sub ipso sacerdotio. In manu enim sacerdotis lex erat, et lex impleri non poterat, nec saltem minimum operari, nisi ministerio sacerdotis. Si, inquam, consummatio erat per Leuiticum sacerdotium, quid adhuc postquam uetus sacerdotium consummaret, necessarium fuit dici a propheta Dauid surgere sacerdotem alium a Leuiticis, et secundum tribum. Surgere secundum dignitatem ordinis Melchisedech. Et ne ille diceret, utique surgat secundum hunc ordinem ita ut commistim  teneat ordinem Aaron. Ad hoc ait ita dici secundum ordinem Melchisedech, ut non sit in aliquo secundum ordinem Aaron. Surgere ideo ait quia Leuitici sacerdotes depressi erant impotentes excutere, uel a se, uel a populo iugum peccati per legem. Hic autem Christus surrexit, per cuius sacerdotium fideles excutientes iugum peccati ad beatitudinem exsurgunt. Quasi diceret: Si per Leuiticum sacerdotium, esset consummatio, frustra surgeret aliud sacerdotium secundum Melchisedech ad consummandum: sed surrexit aliud sacerdotium, Leuiticum igitur non consummabat: habemus assumptionem translato sacerdotio, etc.

Littera tamen sic iungitur. Quasi diceret aliquis: Quare dicis legem sub sacerdotio, et sacerdotium  esse destructum, surgente alio sacerdote? Quid per hoc intendis? Ideo utique dico legem sub ipso, et ipsum Leuiticum sacerdotium esse destructum, quia translato sacerdotio, necesse est ut fiat translatio legis eius sacerdotii, cum lex sit in manu sacerdotis. Destructionem autem legis probare intendo, dum sacerdotium eius destruo. uere alius surrexit sacerdos, et uere sacerdotium est translatum, quod idem est: nam alius secundum tribum et secundum ritum. uel quia translatum est, quia et secundum tribum et secundum ritum. Secundum tribum esse translatum prius ostendit, dicens: uere translatum est, uel uere sacerdos alius est; nam Christus in quo, id est in cuius consideratione dicuntur hec; de alia  tribu est, et non de tribu Leui, de qua alia tribu nullus fuit presto, id est prestabiliter altari. Et uere de alia tribu: quia manifestum est quod Dominus noster Christus ortus sit ex Iuda, in qua tribu Moyses nichil locutus est de sacerdotibus, ut quilibet de illa tribu deberet sacerdos fieri. Translatio autem sacerdotii secundum tribum iam precesserat in Samuele, reprobatis filiis Heli, qui secundum lineam generis heredes erant sacerdotii: que transmutatio significabat ueram  transmutationem [translationem]. Probat iterum secundum ritum translatumesse sacerdotium quod non amplius uisum fuerat; quia 384 licet tribus reprobaretur, ritus tamen non sunt mutati. Unde ait: Probaui secundum tribum transferri sacerdotium. Adhuc etiam  manifestum est amplius, id est ampliori et firmiori ratione, quia magis ualet probatio de ritu quam de tribu. Manifestum est, inquam, translatum sacerdotium esse, si hoc est quod secundum similitudinem et ritum Melchisedech exsurgat sacerdos alius, sicut predictum est: qui alius non est factus sacerdos secundum legem mandati carnalis, id est que lex solummodo mandabat et promittebat carnalia: sed factus est sacerdos secundum uirtutem, id est deitatem que erat in eo.

uirtutem dico uite insolubilis, id est per quam dabat credentibus in se uitam insolubilem, id est eternam. uel ita: Non est secundum legem mandati carnalis, id est secundum carnalem intellectum legis, sed secundum uirtutem ipsius legis, spiritalem,  scilicet, intellectum. uirtutem dico uite insolubilis, quia spiritalis operatio legis uitam promittit eternam, sicut infirmitas uitam carnalem. Dico translatum est sacerdotium, si surrexit alius sacerdos; sed sacerdos alius surrexit et hoc ab auctoritate probat, dicens: uere surrexit alius sacerdos, quia Dauid contestatur, id est mecum uel cum multis aliis Scripturis testatur. Quoniam tu, Christe, es sacerdos in eternum secundum ordinem Melchisedech. Cum deberet dicere, Christus est sacerdos ut fideliter poneret uerba prophetie, ait: Tu es sacerdos. Causam quare uetus sacerdotium sit destructum, et nouum inductum subiungit ne aduersarius opponeret. Quare dicis Deum dedisse aliud sacerdotium ad reprobationem ueteris, qui uetus utique sacerdotium  instituit? Ad hoc respondens ait: Reprobatio quidem precedentis mandati fit et ueteris legis propter infirmitatem eius, id est quia etiam tempore quo tenebatur infirma erat: quia et si aliquam non tamen perfectam dabat iustificationem: reprobata propter inutilitatem eius: quia iam non solum est infirma si tenetur, sed etiam damnosa. uere infirmitatem habuit. Tempore enim quo tenebatur lex, nichil adduxit ad perfectum, id est nichil adducere ualuit ad perfectionem, quia et si aliqui sub ea fuere perfecti, non per eam, sed per fidem uenturi. In eo quod lex dicitur precedens, significatur aliud debere consequi ad corrigendam legis imperfectionem. Reprobatio quidem precedentis mandati, introductio  uero fit melioris. Ut magis commendet, non ait mandati sed spei: quia hoc nouum mandatum Christi tale est, in quo habeatur spes, non carnalis sed glorie celestis: per quam spem non solum propinquamus, sed etiam proximamus ad Deum. Legem fuisse infirmam, mandatum autem Christi causam esse qua proximemus ad Deum, multum est ad laudem noui sacerdotis. Et quantum hoc iterum est ad commendationem eius, quod non sine iureiurando iehsu factus est sacerdos: Alii quidem, id est Leuitici facti sunt sacerdotes sine iureiurando, tanquam illud quod deberet mutari: hic autem iehsu cum iureiurando, factus est sacerdos per eum, id est per Deum Patrem, qui dixit ad illum Iesum: Tu es sacerdos in eternum. Et quod sacerdotium tuum sit in  eternum: iurauit Dominus et de hoc non penitebit eum, id est non immutabit tuum sacerdotium. Ait quidem Dauid, Deum hoc iurasse, sed ubi, uel quando, uel quibus uerbis hoc iurauerit non ait. Inquantum cum iureiurando iehsu, illi autem sine iureiurando, et inquantum per Iesum proximamus ad Deum, et per legem nemo adducebatur ad perfectum, intantum iehsu factus est sponsor, id est firmator et assertor testamenti melioris, id est meliora, quia eterna, promittentis. Sicut promissis sic etiam hac dignitate que sequitur: iehsu Leuiticos sacerdotes precellit, quia alii quidem, id est Leuitici sacerdotes facti sunt plures. Idcirco plures quod permanere in uita prohiberentur morte superueniente. Hic autem Christus habet sempiternum sacerdotium, eo quod  maneat in eternum. Unde quia manens in eternum sempiternum habet sacerdotium, saluare etiam potest in perpetuum, 385 cum constet mortales legis sacerdotes tempore sacerdotii sui potuisse aliquas saluationes conferre.

Ostenso quomodo, per sacerdotium Christi, uetus sacerdotium, et lex destruatur, et ipso sacerdotio Christi satis commendato, commendat etiam nunc actum et exhibitionem sacerdotalis officii in Christo, deprimendo per contrarium operationem ueteris sacerdotii, dicens: Potest iehsu saluare in perpetuum, ipse, dico, accedens ad Deum, non per alienas hostias animalium, sed per semetipsum, hostiam uiuam in ara crucis oblatum. iehsu, dico, semper uiuens ad  interpellandum Patrem pro nobis, quia caro eius ad hoc semper in celis uiuit, ut representatione sua iugiter pulset Patrem pro nobis. Dico accedens per semetipsum; decebat enim et necessarium erat ut talis, et per semetipsum accedens, esset nobis pontifex, sanctus in se possessione uirtutum, innocens ad proximum, et, cum sanctus habitu bonorum, impollutus etiam absentia uitiorum. Nec modo impollutus ut aliquando fuerit pollutus, sed omni die segregatus a peccatoribus, id est a grege peccatorum segregatus, factus etiam excelsior celis, id est omni celesti creatura. Qui pontifex talis et talis non habet necessitatem quotidie offerre pro se, quemadmodum sacerdotes Leuitici necessitatem habent offerre hostias, prius intercedentes pro suis delictis, deinde  pro delictis populi. Non ait quotidie, quasi aliquo die necesse sit Christo offerre pro se, sed ut remoueat a Christo quod attribuit illis quotidie habentibus necessitatem offerendi pro se. Non habet Christus necessitatem hanc. Hoc enim, scilicet offerre, fecit semel, non tamen pro suis, sed pro delictis populi; fecit, inquam, offerendo se. Et eius semel facta oblatio sufficiens fuit omnibus ad remissionem omnium. Quare non est necesse ut iteretur. Sacerdotes illi habent necessitatem quotidie offerendi pro se, quia lex sacerdotes constituit homines habentes infirmitatem et fragilitatis nature et peccati. Lex tales constituit sacerdotes, sed sermo iurisiurandi qui post legem datam per Dauid dictus est, constituit sacerdotem non hominem, sed Filium Dei  non habentem infirmitatem, sed duraturum in eternum et perfectum.



CAPUT uIII.

»Capitulum autem super ea que dicuntur. Talem habemus pontificem, qui consedit in dextera sedis magnitudinis in celis, sanctorum minister, et tabernaculi ueri, quod fixit Deus, et non homo. Omnis enim pontifex ad offerenda munera et hostias constituitur. Unde necesse est et hunc habere aliquid quod offerat. Si ergo esset super terram, non esset sacerdos, cum essent qui offerrent secundum legem munera; qui exemplari et umbre deseruiunt celestium, sicut responsum est Moysi, cum consummaret tabernaculum. uide, inquit, omnia facito secundum exemplar, quod  tibi ostensum est in monte. Nunc autem melius sortitus est ministerium, quanto et melioris testamenti mediator est, quod in melioribus repromissionibus sancitum est. Nam si illud prius culpa uacasset, non utique secundi locus inquireretur. uituperans enim eos dicit. Ecce dies ueniunt, dicit Dominus, et consummabo super domum Isrel et super domum Iuda testamentum nouum: non secundum testamentum quod feci patribus eorum in die qua apprehendi manum illorum, ut educerem illos de terra Aegypti, quoniam ipsi non permanserunt in testamento meo, et ego neglexi eos, dicit Dominus. Quia hoc est testamentum quod disponam domui Isrel post  dies illos, dicit Dominus: Dando [dabo] leges meas in mentem eorum; et in corda eorum superscribam eas, et ero eis in Deum, et ipsi erunt mihi in populum. Et non docebit unusquisque proximum suum, et unusquisque fratrem suum, dicens: Cognosce Dominum, quia omnes scient me, a minore [minimo] usque ad maiorem eorum; quia propitius ero iniquitatibus eorum, et peccatorum [peccatum] illorum iam non memorabor [commemorabor]. 386 Dicendo autem nouum, ueterauit prius. Quod autem antiquatur et senescit, prope interitum est.«



EXPOSITIO.

Quasi pauca dixisset de hoc sacerdote, breuiter complectitur modo dignitatem eius, super hoc quam  in premissis complexus sit. Quasi diceret: Multa quidem dixi de laude huius sacerdotis, sed nunc faciam capitulum, id est breuem multorum complexionem. Capitulum dico, super ea, id est superius et dignius ad laudem Christi continens quidem ea omnia que dicuntur in premissis; hoc, inquam, est capitulum. Nos habemus talem pontificem qui iamdiu est; quod consedit cum Patre quiescens et iudicans. Consedit dico in dextera, id est in equalitate sedis magnitudinis, id est sedentis diuinitatis. Magnitudo enim Pater dicitur qui similiter sedens quiescit et iudicat. Consedit dico in celis, id est uel super illos materiales celos, uel super thronos et dominationes. Hic pontifex dico ibi minister sanctorum. In celis enim ministrat gloriam  per Sancta sanctorum significatam, minister et iam ibidem ueri tabernaculi, id est ueritatis, quam tabernaculum uetus prefigurabat, scilicet iustitiam in presenti Ecclesia, gloriam in futura. Quod uerum tabernaculum fixit Dominus in eternum permansurum; illud uero umbratile legis tabernaculum, non fixum, sed erat portabile de loco ad locum. Diceret Iudeus: Et legale quidem tabernaculum fixit Dominus per ministrum Moysen. Utique ait Paulus, sed hoc fixit Dominus, ita quod non fuit hic cum eo cuius ministerio figeret; sed propriam personam fixit. uere Christus minister est; nam omnis pontifex constituitur ad ministrandum, scilicet ad offerenda munera et hostias. Unde quia omnis pontifex constituitur ad offerendum, necesse est hunc  etiam pontificem Christum habere aliquid quod offerat, et cum necesse sit eum habere aliquid ad offerendum, aut illud erit super terram, aut celeste, sed non super terram. Si enim super terram, iam non esset sacerdos, nedum pontifex. Ergo celeste erit quod offerret. Super terram esse dicit quidquid in carnalibus et pro carnalibus offerret. Si esset super terram quod iehsu offerret, non solum nego cum pontificem, sed nec esset sacerdos; frustra enim in carnalibus sacerdos esset, cum essent multi sacerdotes qui offerrent munera secundum legem, id est super terram. Diceret ille: Multi quidem sunt offerentes, sed quia nemo sic digne possit offerre, bonum erat ut iehsu offerret secundum legem, et hoc remouet,  dicens: Cum essent qui secundum legem offerrent, et qui deseruiunt exemplari. Exemplar dicitur illud ad cuius similitudinem fit aliquid. Exemplum autem similitudo, que ab exemplari capitur. Quando Deus Moysen uocauit in montem, ibi reuelauit ei omnem  de cultu Dei ueritatem. Sed Deus cum Moyse intelligens populum illum carnalem non statim posse capere spiritalia, dixit Moysi, ut, sicut ueritatem quam ibi uidebat, faceret figuras illi populo carnali, in quibus puerilis populus tandiu enutriretur, donec de pueritia figurarum transire posset ad maturitatem uirtutis, et hoc modo ueritas prius ostensa exemplar fuit figurarum factarum, ad similitudinem prius ostense ueritatis.

Iterum alio respectu figure dicuntur exemplar  ueritatis, secundum impletionem illius, ad similitudinem figurarum precedentium, et secundum hunc modum figuras hic uocat exemplar. In sequentibus autem ueritatem prius in monte Moysi reuelatam, exemplar uocat respectu figurarum ad similitudinem ostense uirtutis [ueritati] inuentarum. Deseruiunt, inquam, exemplari, id est figuris, et quia exemplar quandoque est ueritas, non figura, addit et umbre, quia ille figure, exemplar erant, non ueritatem, sed umbram habentes ueritatis, per Christum leuiter depellendam. Cum essent, inquam, qui deseruiunt umbre celestium, ita complendo omnia, sicut a Deo responsum est Moysi, et cum illi sacerdotes 387 bene legem implerent: frustra iehsu hoc sacerdotium assumeret. Responsum est Moysi  non cum inciperet, sed cum consummaret tabernaculum. Quasdam enim figuras per se inuenire potuit: sed cum omnes per se non posset inuenire, reuersus est ad Deum, ut sicut de ueritate, sic de figuris edoceretur. Cui Dominus inquit: uide, Moyses, facito omnia, id est figuras omnes secundum exemplar, id est secundum ueritatem, quod exemplar ostensum est tibi in monte: illi habent ministerium deseruire exemplari et umbre; sed iehsu sortitus est ministerium melius: quia et in spiritalibus ministrat, et spiritalia dat. Sortitus dico nunc postquam ostensum est eum non offerre, quod sit super terram. Ministerium dico tanto melius quanto et ipse iehsu dator est testamenti melioris, id est meliora, quia eterna promittentis. Et non ait dator, sed mediator,  quoniam medius inter Deum et hominem a Deo accipit, quod homini tribuit. Quod testamentum sancitum, id est confirmatum, est duraturum in eternum. Sancitum dico repromissionibus, id est multis ac diuersis pollicitationibus. Repromissionibus dico melioribus sicut sepe dictum est. Dixit ibi: Christus est dator melioris testamenti, et hoc probat dicens: uere testamentum Christi melius est testamento priori. Nam illud prius testamentum non uacauit a culpa, Christi autem testamentum uacat a culpa. Si enim illud prius testamentum uacasset a culpa, non daretur secundum testamentum; sed quia secundum datum est, apparet primum fuisse imperfectum, et secundum perfectum. Frustra  enim prius testamentum destrueretur, nisi esset imperfectum. Et frustra secundum daretur ad correctionem prioris imperfecti, si non esset perfectum. Quod ita ait: Si illud prius testamentum uacasset a culpa, non ait si homines sub illo uacassent a culpa, sed illud ipsum testamentum uacasset, id est uacuum esset a culpa; in hoc enim ipsa lex non esse uacua uidebatur a culpa, quam precipiebat et gratiam adiutricem quam ministraret non habebat: sic omnes legales faciens culpabiles.

Si, inquam, illud prius uacasset a culpa  non inquireretur locus, id est opportunitas secundi testamenti dandi. Inquireretur ideo ait quia Deus primum per Ne, deinde per patriarchas, postea per legem et prophetas; in lege  paulatim instruendo carnalem ruditatem hominum, inquirebat locum, quo, illis ad perfectionem instructis, opportune daret spiritale testamentum. Si, inquam, prius testamentum uacasset a culpa, non inquireretur locus secundi testamenti. Sed locus secundi inquiritur, et hoc probat per testimonium Ieremie dicentis: uere inquiritur. Nam Spiritus sanctus uituperans eos legales, dicit per Ieremiam. Ecce ueniunt paulatim propinquando magis ac magis dies. Tempus Christi dies uocat, quia ueniente Christo, tenebre pulse sunt. Et illuxit dies, id est ueritatis cognitio. Et hoc quod ueniant hi dies: non ego, sed Dominus dicit: credite illi, et in diebus illis consummabo, id est dabo testamentum nouum, quod erit consummans uetus: quia ad perfectum  adducens: quomodo nouum satis in sequentibus determinabit. Consummabo, inquam, illud in domo Isrel et in domo Iuda. Ad litteram per Isrel et Iudam, Iudei tantum intelliguntur, sed secundum interpretationes uocum, omnis uidens et confitens Deum intelligitur. Isrel et Iuda diuidit, quia post mortem Salomonis, qui in utrisque regnum habuit, Roboam filius eius tribum Iuda et dimidiam tribum Beniamin tantum habuit, et alie tribus Isrel ab eo die, recedentes ab eo adheserunt Ieroboam . Hoc testamentum nouum dabo super domum, id est ut quasi de supernis ueniens dominetur Isrel et Iude: et non sit quasi lex uetus ancilla in manu sacerdotis. Et quia posset esse testamentum nouum, quia noua terrena promitteret et  preciperet, determinat hoc dicens: Nouum ita ut non sit secundum illud testamentum 388 quod ego feci patribus eorum. Et quia quibusdam patribus, ut Abraham, spiritale testamentum fecerat, ideo determinans ait quod feci in die qua apprehendi manum illorum, ut educerem illos de terra Aegypti. Apprehendi manum, ea similitudine dicit qua aliquis manum in luto iacentis, et per se surgere impotentis apprehendit, et erigit; sic Deus eos per se impotentes apprehendit, et de erumna Aegyptiorum extraxit.

Quomodo eos uituperauerit nunc ait: Ego quidem apprehendi manum eorum, sed quoniam ipsi non permanserunt in testamento meo, ipsi neglexerunt me, et ego neglexi eos: et si dico uos neglectos  a Deo, ne molesti sitis mihi: quia hoc dicit Dominus: uere dabo testamentum nouum, et non secundum illud quod dedi patribus eorum: quia hoc est testamentum quod ego disponam, id est ordinabiliter dabo domui Isrel, id est omnium uidentium Deum, nec modo, sed post dies illos determinatos, et hoc iterum credite: quia sic dicit Dominus. Disponam utique dando leges meas in mentes, id est in intelligentias eorum, nec solum disponam, sed etiam scribam eas, ut in eterno maneant, in corda, id est in uoluntates eorum: quia et intelligent et ex uoluntate leges meas operabuntur. Scribam dico quasi illud quod superesse debet eisque dominari, et postquam in mente et in corde eorum leges meas scriptas habebunt;  ero eis in Deum, quia dicetur: uere Deus in istis habitat, qui tot refulgent miraculis, et ipsi erunt mihi in populum: quod dicetur de eis. Hi reuera sunt populus Dei. Hec pars prophetie impletur in hoc mundo; quod sequitur implendum restat in futuro. Erunt mihi in populum, et non docebit unusquisque proximum suum. Diceret aliquis fortassis, quia non curabit de eo, ideo addit nec unusquisque docebit etiam fratrem suum, quem multum diligit, dicens ita: Frater, cognosce Deum. Ideo alter non docebit alterum, quoniam scient me a minore usque ad maiorem eorum. Hoc autem complebitur in die iudicii, quando etiam impii confitebuntur Christum Filium Dei. Notant sancti, quod ait a minore usque ad maiorem. et non e conuerso: ut  ostendat omnes tunc perfecte Deum cognoscere; a minore enim hoc impossibile est doceri maiorem. Et ero eis in Deum, omnes iterum scient me, et hec omnia faciam eis, quia propitius ero iniquitatibus eorum, et iam non memorabor peccatorum illorum. Iniquitates ait, quando non seruant equitatem ad proximum suum; peccata, quando in seipsis male agunt. uel ut peccatum et iniquitatem idem accipiamus, ita dicimus, dicit: Propitius ero iniquitatibus eorum. Et quia propitiatio dici posset, si absque ultione dimitteret in presenti, ideo addit: Ita propitius ero quod iam ultra non memorabor peccatorum eorum in futuro. Habent quidam libri, peccatum illorum, et secundum hanc litteram intelligitur originale. Ab hoc loco incipit Paulus. Dixit propheta:  Dabo testamentum nouum. Dicendo autem nouum, ueterauit prius testamentum in actiua significatione. uel ueterauit, id est uetus factum est prius testamentum, in passiua. Et bene dico ueterauit prius, quia prope interitum est: quod ita ait: Quod autem antiquatur sicut in animatis, et senescit, sicut in animatis, omne hoc est prope interitum. Senectus enim et antiquatio prenuntie sunt mortis.



CAPUT IX.

»Habuit quidem et prius iustificationes culture et sanctum seculare. Tabernaculum enim factum est primum: in quo erant candelabra, et mensa, et propositio panum que dicitur Sancta. Post uelamentum autem secundum tabernaculum, quod dicitur Sancta sanctorum, aureum habens thuribulum,  et arcam testamenti circumtectam ex omni parte auro, in qua urna aurea habens manna, et uirga Aaron que fronduerat, et tabule testamenti, 389 superque eam erant Cherubim glorie obumbrantia propitiatorium; de quibus non est modo dicendum per singula. His uero ita compositis, in priori quidem tabernaculo semper introibant sacerdotes sacrificiorum officia consummantes. In secundo autem semel in anno solus pontifex, non sine sanguine, quem offerret pro sua et populi ignorantia; hoc significante Spiritu sancto nondum propalatam esse sanctorum uiam, adhuc priore tabernaculo habente statum. Que parabola est temporis instantis, iuxta quam munera  et hostie offeruntur, que non possunt iuxta conscientiam perfectum facere seruientem, solummodo in cibis et in potibus, et in uariis baptismatibus, et iustitiis carnis usque ad tempus correctionis impositis. Christus autem, assistens pontifex futurorum bonorum, peramplius et perfectius tabernaculum non manufactum, id est non huius creationis, neque per sanguinem hircorum [taurorum] aut uitulorum, sed per proprium sanguinem introiuit semel in sancta, eterna redemptione inuenta. Si enim sanguis hircorum et taurorum et cinis uitule aspersus inquinatos sanctificat ad emundationem carnis, quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam  nostram ab operibus mortuis ad seruiendum Deo uiuenti. Et ideo noui testamenti mediator est, ut morte intercedente in redemptionem earum preuaricationum que erant sub priore testamento repromissionem accipiant qui uocati sunt eterne hereditatis. Ubi enim testamentum est, mors necesse est intercedat testatoris. Testamentum enim in mortuis confirmatum est. Alioquin nondum ualet, dum uiuit qui testatus est. Unde nec primum quidem sine sanguine dedicatum est. Lecto enim omni mandato legis a Moyse uniuerso populo, accipiens sanguinem uitulorum et hircorum cum aqua et lana coccinea et hyssopo, ipsum quoque librum et omnem populum aspersit, dicens: Hic sanguis testamenti, quod mandauit ad  uos Deus. Etiam tabernaculum et omnia uasa ministerii sanguine similiter aspersit. Et omnia pene in sanguine secundum legem mundantur, et sine sanguinis effusione non fit remissio. Necesse est ergo exemplaria quidem celestium his mundari; ipsa autem celestia melioribus hostiis quam istis. Non enim in manufactis sanctis iehsu introiit exemplaria uerorum, sed in ipsum celum, ut appareat nunc uultui Dei pro nobis. Neque, ut sepe offerat semetipsum, quemadmodum pontifex intrat in sancta per singulos annos in sanguine alieno. Alioquin oportebat eum frequenter pati ab origine mundi. Nunc autem semel in consummatione seculorum, ad destitutionem  [destructionem] peccati per hostiam suam apparuit. Et quemadmodum statutum est hominibus semel mori, post hoc autem iudicium; sic et Christus semel oblatus est ad multorum exhaurienda peccata. Secundo sine peccato apparebit exspectantibus se in salutem per fidem [deest per fidem].«



EXPOSITIO.

Sed licet prius testamentum sit prope interitum; tamen habuit quidem etiam prius testamentum iustificationes non ueras, sed pro modo culture sue, id est carnales, quia carnalis erat cultus, et habuit sanctum non spiritale, sed seculare, quia ab hominibus quidem putabatur ibi sanctitas, que tamen non erat, et hoc probat. uere prius testamentum habuit  sanctum, nam tabernaculum primum habuit et secundum. Quod ita ait: Factum est primum tabernaculum, in quo primo erant candelabra. Licet pluraliter dicat candelabra, unum tamen erat candelabrum, habens hastile in medio, in quo innitebantur sex brachia, tria a sinistra ; et erat in illo tabernaculo mensa statim post introitum, et super hanc mensam erat propositio panum, id est duodecim panes Deo per sanctificationem propositi, de quibus si forte per necessitatem aliquis absumeretur  paratus erat panis similiter de simila, qui statim loco assumpti substituebatur. Hi autem duodecim panes in Sabbato ponebantur: quibus in sequenti Sabbato ablatis, alii duodecim  restituebantur . Quod tabernaculum continens hec dicitur 390 Sancta. Erat autem extra hoc tabernaclum altare sub dio, super quod immolabantur animalia. Post uelamentum autem erat secundum tabernaculum. uelum enim interpositum fuerat, quod prius tabernaculum a secundo separabat. Quod secundum tabernaculum dicitur Sancta sanctorum. Secundum tabernaculum dico habens thuribulum aureum, et habens arcam testamenti, id est continens testamentum, in circuitu tectam auro. Et quia exterius circumtecta posset esse auro et non interius, ideo addit tectam auro ex omni parte et intus et extra; in qua arca erat urna aurea, id est gomor de auro factum, habens manna, ut memoriter tenerent quo pane Deus pauerat eos in deserto. Et erat  in eadem arca uirga Aaron, que fronduerat, id est per quam electus est in sacerdotem, et erant ibidem tabule testamenti, in quibus lex scripta fuit, et super eam arcam erant cherubim, id est duo angeli. Cherubim dico glorie, id est gloriose decorata, et illa Cherubim erant obumbrantia propitiatorium. Tabula erat super arcam que dicebatur propitiatorium, eo quod inter duo cherubim super eamdem tabulam confixa apparere solebat angelus, dans diuina responsa. Et in hoc secundo tabernaculo erat altare incensi; in templo uero erant duo tabernacula que uelum interpositum diuidebat. Erat in primo tabernaculo iuxta introitum mensa, et super eam duodecim panes, et super singulos eorum thus.  Erat et candelabrum ex una quaque, parte habens tria brachia medio stipiti coherentia, in quibus brachiis erant spherule: post spherulas lilia, post eas scyphuli.

Primum itaque tabernaculum Ecclesiam fidelium que in mundo est significat, in qua ministri Ecclesie orationes quaque die offerunt et sacrificia. Mensa autem in templo iuxta portam, Scriptura diuina intelligitur, que per fidem intrantibus Ecclesiam pro eorum capacitate ministratur. Panes uero duodecim sunt duodecim apostoli, quorum doctrina fideles in Ecclesia reficiuntur. Hoc autem quod superueniente aliqua necessitate aliquis de panibus sumebatur, et alius substituebatur loco illius, scilicet significat quod, aliquo apostolorum uel  suorum successorum de mundo ablato, alius qui eius uice fungatur, loco illius substitui debet. Qui panes omnes in Sabbato absumuntur: quia postquam ad uere glorie requiem in die iudicii peruenietur, iam nullum episcopi officium uel ecclesiastice cure exercebitur. Hi panes de simila dicuntur fuisse, quia in apostolis nichil nisi innocentie puritas et uirtutum perfectio fuit, neque in eorum successoribus debet esse. Thus autem superpositum, cuius odor iucundus est, orationes sunt eorum, que Deo acceptabiles sunt, et suis subiectis iucunde et utiles. Hastile uero candelabri, cui tria brachia ex dextera parte inherebant et totidem ex sinistra, Christus est, cui quasi firmo stipiti tam ueteris Ecclesie fideles quam noue inherent, et hoc totum  quod sunt uel fuerunt ex eo habent. Tres enim rami qui ex dextera parte sunt, tres ordines fidelium huius Ecclesie  ostendunt, hos habes in Euangelio ubi dicitur: »Duo erunt in lecto: unus assumetur, alter relinquetur.« Duo in agro, unus assumetur, alter autem relinquetur. Duo in molendino, unus assumetur, et alter relinquetur . Duo in lecto, continentes, quorum illi relinquentur qui uel pro fauore mundi abstinentes, uel pro Deo hoc facientes, tamen deficiunt. Illi autem qui pro Christo hoc faciunt et perseuerant, in gloria assumentur; duo in agro, sunt laborantes in Ecclesia que Dei ager est, quorum  quidam ad gloriam assumentur, quidam ad penam relinquentur;  duo in molendino, demonstrant huius seculi possessores in uolubilitate mundanarum rerum manentes, qui laborant quomodo uir placeat mulieri, et mulier uiro. Horum illi relinquentur, quod ipsius mundi delectatio in crimina et perniciem trahit. 391 Illi uero assumentur, qui in crimina non incidunt, et de mammona iniquitatis amicos sibi faciunt .

Illi autem tres rami, qui sinistre parti inherent, tres ordines fidelium sub ueteri ostendunt: quos habes per Danielem, per Ne, per Iob. Daniel etenim qui uixit caste, continentes sub ueteri lege ostendit. Ne uero fabricator et artifex arce Domini, doctores legis presignauit. Iob uero qui in coniugio et rerum possessione fuit, demonstrat illos qui in  coniugiis et rebus mundanis Deo placuerint. In omnibus autem his ramis erant spherule, quia rotunditas perfectionis erat in omnibus, et equalitas iustitie. Has autem spherulas lilia sequebantur, quia postquam aliquis perfectus est gratus odor Deo, et in Ecclesia exemplo bonorum operum redolens efficitur. Post lilia uero succedunt scyphuli, quia cum aliquis probatur perfectus, et exemplo bone operationis tanquam lilium sua odore cognoscitur, restat ut efficiatur predicator, et catholice doctrine indigentibus propinator. Qui operatione et doctrina talis effectus, et seipsum igne caritatis accendit, et aliis lumen in tenebris ostendit. Secundum autem tabernaculum a primo ueli interpositione diuidebatur,  in quod pontifex solus et semel in anno cum sanguine ingrediebatur.

Tabernaculum illud celestis Ecclesia est. Illud autem obtegitur uelo, quia dum sumus in hac adhuc mortali carne uel Ecclesia, que et quanta Deus suis preparet ignorantie cecitate cognoscere non possumus. Pontifex autem qui semel in anno, et cum sanguine introibat, Christus est, qui, in perfectione temporum semel sanguinem suum offerens, uiam celestis patrie nobis initiauit. Quod uero ipsa hostia uno quoque anno reiterabatur, imperfectionem ipsius hostie ostendebat, et ex ipsa sua iteratione aliam hostiam quam iterari non oporteret, exspectari precipiebat. Thuribulum aureum Christus est, qui in eo quod perfectam sapientiam habuit, et de  mundanis et de celestibus iure aureus fuisse dicitur. In eo autem quod igne caritatis in Deum et in proximum plenus fuit, et iucundum orationum odorem pro mundo Deo effudit, thuribulo iure assimilatur ignem continenti, et odorem thuris in superiora emittenti. Idem etiam est arca testamenti, id est in qua reseruabatur testamentum et latebat, quia in sapientia Patris, cum qua idem personaliter erat, precepta ueteris legis et noue latebant, et iam ex eius dispositione pendebant; qui etiam ea claudit et nemo aperit, aperit et nemo claudit . Hec arca omni parte tam interius quam exterius auro tecta erat, quia ipse et anima et corpore omnium consummatione uirtutum enituit, et nulla ei defuit iustitia. In hac arca erat urna aurea, quia  in corpore Christi erat uera et humana anima, et eadem omni uirtute et perfecta sapientia plena. In urna erat manna absconditum, quia in anima Christi est ipsa diuinitas; que est panis et refectio angelorum. Erant etiam in arca uirga Aaron et tabule Testamenti. uirga Aaron uerum significauit sacerdotium. Tabule Testamenti corda eorum sunt, in quibus legis precepta insident et quiescunt.

Sunt itaque in arca uirga Aaron et tabule Testamenti, quia in Christo uerum est sacerdotium, et unusquisque fidelis; unde in Euangelio ait: »Manete in me, et ego in uobis .« Super arcam erat tabula que uocabatur propitiatorium, in qua Deus apparens per angelum propitiabatur peccatis  eorum. Super propitiatorium, duo cherubim semper inclinato uultu illud aspicientia, et coniunctione alarum suarum desuper extensarum illud obumbrantia. Idem Christus propitiatorium est, secundum quod ab eo que uolumus, postulamus, et sua misericordia nostris peccatis, propitiatur. Super eum sunt duo cherubim, quia etiam altiores celorum uirtutes ei innituntur, et firmamentum sue stabilitatis habent illum. Eadem cherubim propitiatorium semper aspiciunt: 392 sed desuper obdurant, quia celestes uirtutes misericordiam Dei semper contemplantur, sed, quo intentius eum aspiciunt, tanto obscurior et magis ignotus efficitur, »quoniam misericordia Domini abyssus multa .«  In arca autem quatuor erant annuli, in quibus uectes immittebantur, et sic arca quo res poscebat deferebatur. Quatuor annuli, quatuor sunt Euangelia; uectes, sancti predicatores, qui, in doctrinam Euangelii immissi, et Christum et eius fidem quo Deus uult et preordinat deferunt. Hoc autem, quod de lignis setim  facta est, corpus Christi post passionem immortale et impassibile futurum presignauit. Hec in primo et secundo sunt tabernaculo  eundo per singula eorum interpretanda. De singulis quidem non est discendum, sed de his ita compositis est dicendum hoc, scilicet quod in prius quidem tabernaculum semper introibant sacerdotes consummantes officia sacrificiorum id est perficientes  sacrificia secundum ritum officii sui in prius semper.

Sed in secundum tabernaculum semel in anno introibat solus pontifex, et non sine sanguine, quo accepto, de animali foris immolato, tingebat de eo cornua altaris incensi; quem sanguinem offert sacerdos pro ignorantia sua, et pro ignorantia populi dimittenda, Spiritu sancto significante per hoc quod in prius omnes introibant, in secundum nullus preter solum pontificem, uiam sanctorum nondum esse propalatam, id est sanctos non posse introire in celos, que uia propalanda erat eis in Christo eo resurgente. Et adhuc quando nondum propalata erat uia sanctorum, sed Abraham et omnes sancti tenebantur in tenebris, tunc, inquam priore tabernaculo  habente statum. Donec enim uia sanctorum, Christo celebrante nouum Pascha, propalata fuit, uetus lex statum suum ex Deo habuit. Que omnia de omni priori et uero tabernaculo est parabola instantis temporis, id est figura pertinens ad hoc tempus quod nunc instat, quia quidquid ibi figuratum fuit, nunc in Christo impletum est. In prius tabernaculum semper introibant sacerdotes consummantes sacrificia, quia in presentem Ecclesiam quotidie introimus consummantes spirituale sacrificium Christi. In secundum autem tabernaculum pontifex semel ingrediebatur in anno, quia Christus uerus pontifex ingressus est in celestem Ecclesiam semel, non ulterius reuersurus a gloria. Quod uerus sacerdos singulis annis introitum illum secundi tabernaculi  reiterabat, uerum pontificem Christum nondum introisse in suum tabernaculum in celis, sed adhuc intraturum exspectabat. Legalis pontifex non introibat sine sanguine, quia Christus non penetrauit celos, nisi prius sanguine suo effuso in redemptionem omnium; quem sanguinem Christus obtulit non utique pro sua, sed pro totius populi delenda ignorantia. Iuxta quam parabolam, id est figuram offeruntur in ueteri lege munera, id est minores oblationes.

Offeruntur etiam hostie animalium. Sic in hac presenti Ecclesia munera nostra sunt orationes in odorem suauitatis Deo, et hostie sunt illi qui pro Christo mactantur, ut Laurentius, etiam qui seipsos mactant ieiuniis, uigiliis, et multimodis afflictionibus.  Que munera et hostie in ueteri lege non possunt facere perfectum seruientem in his. Et si perfectus est secundum reputationem hominum, non tamen perfectus iuxta conscientiam suam, quia se reum sceleris factum, et non mundatum per legalia, conscientia sibi iugiter insusurrat. Nec mirum si non perfectum, quia seruientem dico illum solummodo in cibis et in potibus: quia copiose manducat et potat, et in uariis baptismatibus, id est ablutionibus factis secundum ritus legalium; seruientem etiam in iustitiis, sed carnis, quia carnales sunt ille iustitie; corpus quidem a pena legis liberantes, sed animam in uinculis peccati deserentes. Iustitiis carnis, 393 dico, impositis ut durarent usque ad tempus  correctionis, id est usque ad Christum, perfectione testamenti cuius corrigeretur imperfectio ueteris. Munera et hostie legales neminem possunt facere perfectum, sed Christus inuenit eternam redemptionem, quod est dicere Christus facit perfectum. Sed per quid eternam redemptionem inuenerit premittit dicens: Christus assistens, non determinat cui assistat. Et possumus dicere: Christus assistens Patri representatione sua, semper interpellans pro nobis. uel Christus assistens, pro nobis erigens infirmitatem nostram ad celestia, porigendo nobis manum auxilii. Christus, inquam, assistens pontifex non carnalium, sed bonorum futurorum, id est celestium. uel bonorum futurorum, id est presentis iustitie et eterne beatitudinis; que omnia  tempore legis futura erant. Christus, inquam, pontifex talis introiuit tabernaculum, nomine significantis designat significatum.

Tabernaculum dico peramplius, quia si illud uetus mille uel plura millia hominum capiebat, celeste tabernaculum etiam peramplius est late capiens infinitatem omnium ingredientium in illud. Tabernaculum perfectius, quia in illo tabernaculo totius beatitudinis accipitur perfectio. In legali tabernaculo ubique erat imperfectio. Tabernaculum dico, non manu factum; et ne quilibet hoc peruerse acciperet, putans non esse factum manu, id est operatione Dei, determinat dicens: Id quod dico non munufactum, est dicere illud tabernaculum non est huius, id est humane creationis, sicut uetus. In quo  mulieres nebant cortinas, fabri in genere suo operabantur, et similiter ceteri artifices. Introiuit quidem hoc tabernaculum neque per sanguinem hircorum et uitulorum effusum, quod opportebat fieri in introitu secundi tabernaculi, sed introiuit per proprium sanguinem effusum in celeste tabernaculum, scilicet in Sancta sanctorum. Introiuit utique; semel, et per sanguinem semel effusum. Quod enim semel introire et sanguinem semel effundere dicit, significat perfectionem eius sacrificii; quod non oportuit iterari. Quod autem sacrificium uetus toties iterabant, significabat in illo non esse nec adhuc uenisse perfectionem. Introiuit in Sancta inuenta redemptione. Non determinat a quo inuenta an se, an ab alio, et utrumque dicere possumus. Redemptione inuenta  a Christo, quia hic pontifex in sacrificio suo inuenit redemptionem hominum a peccatis: in qua inuentione legales semper defecere pontifices, uel redemptione inuenta a nobis. Nos enim in Christo redemptionem nostram inuenimus. Redemptione dico eterna, quia quos redimit eternos facit. Probat hoc a minori dicens: uere per sanguinem Christi inuenta est redemptio, quia si sanguis hircorum et taurorum, et si cinis uitule combuste aspersus super populum, sanctificat inquinatos, id est mundat pollutiones peccatorum: Sanctificat dico ualens ad emendationem non utique anime, sed carnis tantum, quia carnem liberat a pena legis, anima polluta remanet; si, inquam, sanguis illorum animalium aliquo modo  sanctificat quanto magis sanguis Christi emundabit nos? qui Christus obtulit non hircum, non taurum, sed semetipsum Deo: se dico immaculatum, quod nullum sacrificium potuit esse in lege. Immaculatum dico per Spiritum sanctum, unitum sibi in utero matris de quo conceptus est, factus per hoc immunis a peccato. uel obtulit se per Spiritum sanctum, dictantem sibi ut in omni patientia obediret Patri.

Quanto magis, inquam, sanguis Christi emundabit, non dico carnem, sed etiam conscientiam nostram; quod nec relinquetur unde conscientia sibi formidet. Emundabit utique ab operibus mortuis, id est a peccatis mortem operantibus, ad seruiendum Deo. Hec enim duo sanguis Christi efficit in nobis, quia et mundat a peccatis, et uirtutem liberi  arbitrii restituit, ut Deo seruire possit. Deo dico uiuenti positum ad causam, quia seruientibus sibi uitam eternam dabit. Obtulit semetipsum: et est mediator, id est dator Noui Testamenti. 394 Medius inter Deum a quo accipit, et hominem cui tribuit, ideo dator Testamenti Noui, ut morte eius intercedente, id est interueniente media inter dispositionem et completionem testamenti. Morte dico necessaria in redemptione, non dico gentilium de quibus constat, sed in redemptione earum preuaricationum, que erant sub priori [ueteri] Testamento. Lex enim illa prior precipiendo preuaricationes addebat, a quibus nullo modo soluere poterat. Ut, inquam, intercedente morte, accipiant repromissionem eterne  hereditatis, id est eternam hereditatem frequenter sibi promissam: accipiant, non omnes, sed qui uocati sunt a Deo, electi ab eterno. Postquam Christus Nouum Testamentum disposuit, pro confirmatione eius testamenti necesse fuit eum mori: tum quia si captus a Iudeis negaret quod antea dixerat, et pro assertione eorum refugeret pati, putarent discipuli Christum non intellexisse uera esse que docuerat, dum ea timore mortis negaret. Preterea mori oportuit ut, a morte resurgens que se predixerat impleturum consummaret, scilicet redemptionem Isrel. uitula de qua superius, diximus, rufa erat, typum gerens sanguinis Christi, et tota comburebatur in cinerem redacta, ut esset holocaustum Domino: cuius cinis aspergebatur aqua: ita Christus  multis tribulationibus attritus, et morte tandem quasi in cinerem redactus fuit. Cinis autem uitule, qui super homines proiiciebatur, significat memoriam contritionis Christi, que semper ingerenda est hominibus. Sic, frater, esto memor Christum pro te passum et contritum, et peccando noli eum prouocare. Si autem cinis uitule emundabat carnem, longe dignius cinis Christi emundat animam.

Dixit superius, Christum datorem Noui Testamenti morte intercedente: nunc autem quod oportuerit eum mori pro confirmatione Noui Testamenti, approbat consuetudine humane legis. Quasi diceret aliquis: Quid opus fuit ut ad confirmationem Testamenti Noui mors Christi intercederet? Oportuit utique, ait Paulus, ut morte intercedente daret Testamentum,  quia ubicunque fit testamentum in humanis legibus, necesse est ut intercedat, id est inter dispositionem testamenti et completionem media ueniat mors testatoris, id est testamentum facientis. Ideo necesse est mortem testatoris interuenire, quia omne testamentum confirmatum est in mortuis testatoribus, id est per mortem eorum qui testamenta disponunt. Alioquin, id est si aliter sit quod mors testatoris non interueniat, nondum ualet dispositum testamentum, dum, id est quandiu uiuit ille qui testatus est. Si enim testator mortem euadit, iterum si placet testamentum mutabit. Unde quia omne testamentum sanguine et morte confirmatur. Primum quidem testamentum non est dedicatum, id est confirmatum sine sanguine. Utique non est dedicatum  sine sanguine: lecto enim omni mandato legis: omni ideo quia si quedam dimitteret, uideretur dimissa reprobare, et tantummodo lecta confirmare. Lecto, inquam, omni mandato a Moyse, idem enim Moyses legit, uniuerso populo audiente. Tunc Moyses postquam legerat, accipiens sanguinem uitulorum et hircorum cum aqua mistum: accepta etiam coccinea lana et hyssopo de quibus fit aspersorium ipsum etiam librum, et omnem populum aspersit sanguine, dicens ita: Hic sanguis de quo uos aspergo est testamenti, id est ad confirmandum testamentum quod Deus mandauit ad uos. Sicut librum, sic etiam tabernaculum et omnia uasa ministerii similiter aspersit de eodem sanguine. Et omnia pene, ait Paulus, secundum  ueterem legem mundantur in sanguine: Et quidquid de aliis sit remissio peccati non sit in ueteri lege sine effusione sanguinis, id est nullum peccatum remittebatur, nisi quodlibet animal in sacrificium occideretur. Similiter Christus, qui per Moysen significatur lecto omni mandato noue legis sue in cena, uniuerso populo discipulorum audiente: postquam omnia legit, iehsu accipiens sanguinem uitulorum et hircorum, id est proprium sanguinem, qui Christus dicitur uitulus propter uirtutem 395 crucis: cuius cornibus impios uentilauit. Qui etiam Christus dictus est hircus, propter similitudinem carnis peccati, et quia hostia pro peccato fuit, dum peccata nostra super lignum portauit. Accipiens, inquam, Christus sanguinem suum cum aqua  egressum de latere suo in cruce: per aquam sanctificans baptisma, pretio sanguinis redimens nos a peccatis: accipiens illum cum lana coccinea: qui color igneus est et cum hyssopo. Lana enim significat caritatem Christi, quod coccinea fuit similis igni feruorem dilectionis Christi: hyssopus autem qui ualet ad depellendum tumorem pulmonis, humilitatem Christi, qui per feruorem dilectionis et humilitatem pro redemptione nostra sanguinem suum effudit. Ipsum etiam librum, id est Euangelium suum quod intercedente morte confirmauit, et omnem populum fidelium aspersit, id est sanctificauit sanguine suo dicens: Hic est sanguis Noui Testamenti affirmator, quod Testamentum Deus mandauit ad uos. Hic Moyses multum fideliter probauit,  dicens eadem uerba que Christus, cum post cenam calicem sui sanguinis tradidit dicens: Hic calix Noui Testamenti est in meo sanguine. Aspersit librum, aspersit etiam tabernaculum similiter sanguine. Eadem allegoria accipitur per tabernaculum, scilicet Ecclesiam Christi sanguine eius redemptam, que supra per omnem populum accipiebatur. Aspersit etiam omnia uasa ministerii, quia Christus doctores Ecclesie in quibus continentur ministeria sua, et sanguine redemit, et redemptis spiritum sapientie et scientie tribuit, et omnia secundum legem Christi mundantur in sanguine eius. Illud pene nichil habet in allegoria. Et sine effusione sanguinis Christi non fit remissio cuiuslibet peccati. Et quia omnia oportet mundari in sanguine, et sine  effusione sanguinis nulla fit remissio.

Ergo necesse est exemplaria quidem celestium, id est legalia que sunt figura spiritalium, mundari his supra dictis, scilicet uitulorum et hircorum. Exemplaria uerorum necesse fuit mundari his hostiis, sed ipsa celestia, cuius hec erant figura necesse fuit mundari melioribus hostiis quam istis predictis, hirco et uitulo. Et uere melior hostia fuit qua mundata sunt celestia: nam iehsu, et uere ista sunt celestia, nam non manu facta, etc. Quod ita ait: iehsu introiit non manens in sanctis manu factis, que manu facta sancta quidem fuere exemplaria uerorum, sed introiit in ipsum celum. Ad hoc introiit, ut nunc postquam ostensum est, inutilia esse manu facta sancta appareat uultui, id est beneplacito  Dei pro nobis in celum secum introducendis. Introiit quidem in celum, sed neque ita introiit, ut sepe inde reuertens iterum offerat semetipsum quasi non omnibus, et omni tempore sufficiat sacrificium suum semel oblatum. Non ut sepe offerat quemadmodum pontifex legalis per singulos annos quia non sufficit, sacrificium suum iterans intrat in Sancta sanctorum: non in suo sicut Christus, sed in alieno sanguine. Quare, quia alienus sanguis est, iustificare non potest. In hoc et sacrificium suum sufficiens, et legale insufficiens ostendit.

Alioquin, id est si aliter uis dicere, ut Christus sepe debeat se offerre, tunc procul dubio  oportebat eum frequenter pati, incipiendo ab origine  mundi. Si enim illis tantum qui in tempore suo fuerunt, passio eius profuit, et singulis futuris etatibus oporteat eum iterato pati: tunc utique necesse erat ut incipiendo a diebus Abel singulis etatibus, singulas cruces portaret, uel Abraham et ceteri sancti non erunt redempti. Sic quidem oporteret. Sed nunc postquam ostensum est tantum inconueniens inde consequi, dicendum est quod semel Christus apparuit in consummatione seculorum. Tempus Christi dicitur consummatio: quia Christus, quidquid predictum de eo fuerat, consummauit. Et cum ante in nullo fuerit consummatio, id est uera perfectio, ipse omnium perfectionem attulit. Apparuit, inquam, ad destitutionem, id est ad destructionem per hostiam 396 non alienam, sed suam. Quia plene peccatum  destruxit non oportet iterum Christum pati, ideo etiam non debet altera uice mori: quia ceteri homines semel tantum moriuntur. Et quemadmodum statutum est hominibus mori semel; post hoc autem quod mortui sunt, restat de illis iudicium. Sic et Christus semel quidem oblatus Deo per mortem ad exhauriendam, id est euacuanda peccata multorum. In hoc quidem quod semel mortuus est similis est homini: sed in hoc quod homo moritur, iudicetur Christus, ut iudicet dissimilis. Quia ita ait: Secundo aduentu ueniens ad iudicium apparebit Christus sine peccato, id est non in similitudine carnis peccati, sed glorificate per claritatem immortalitatis et impossibilitatis. uel apparebit sine peccato, id est non ueniens ut sicut prius iterum fiat hostia  pro peccato. Apparebit utique in salutem, non impiis, sed exspectantibus se in iustitia et timore.



CAPUT X.

»Umbram enim habens lex futurorum bonorum, non ipsam imaginem rerum, per singulos annos eisdem ipsis hostiis quas offerunt indesinenter, nunquam potest accedentes perfectos facere. Alioquin cessassent offerri, ideo quod nullam haberent ultra conscientiam peccati cultores semel mundati. Sed in ipsis commemoratio peccatorum per singulos annos fit. Impossibile enim est sanguine taurorum et hircorum auferri peccata. Ideo ingrediens mundum dicit: Hostiam et oblationem noluisti, corpus autem aptasti mihi. Holocaustomata et pro peccato non tibi placuerunt.  Tunc dixi: Ecce uenio. In capite libri scriptum est de me: Ut faciam, Deus, uoluntatem tuam. Superius dicens, quia hostias et oblationes et holocaustomata et pro peccato noluisti, nec placita sunt tibi que secundum legem offeruntur. Tunc dixi: Ecce uenio, ut faciam, Deus, uoluntatem tuam: aufert primum, ut sequens statuat. In qua uoluntate sanctificati sumus per oblationem corporis Iesu Christi semel. Et omnis quidem sacerdos presto est quotidie ministrans, et easdem sepe offerens hostias, que nunquam possunt auferre peccata. Hic autem unam pro peccatis offerens hostiam, in sempiternum sedet in dextera Dei: de cetero exspectans donec ponantur inimici  eius scabellum pedum eius. Una enim oblatione consummauit in sempiternum sanctificatos. Contestatur autem nos [nobis] et Spiritus sanctus. Postquam enim dixit: Hoc autem Testamentum quod testabor ad illos post dies illos dicit Dominus. Dando [dabo] leges meas in cordibus eorum, et in mentibus eorum superscribam eas, et peccatorum et iniquitatum eorum iam non recordabor amplius. Ubi autem horum remissio iam non est oblatio pro peccato. Habentes itaque, fratres, fiduciam in introitu sanctorum in sanguine Christi, quam initiauit nobis uiam nouam et uiuentem per uelamen, id est carnem suam: et sacerdotem magnum super domum Dei, accedamus cum uero corde in plenitudine, fidei aspersi corda a conscientia  mala, et abluti corpus aqua munda, teneamus spei nostre confessionem indeclinabilem. Fidelis enim est qui repromisit. Et consideremus inuicem in prouocationem caritatis et bonorum operum, non deserentes collectionem nostram, sicut consuetudinis est quibusdam, sed consolantes et tanto magis, quanto uideritis appropinquantem diem. uoluntarie enim peccantibus nobis post acceptam notitiam ueritatis, iam non relinquitur pro peccatis hostia; terribilis autem quedam exspectatio iudicii et ignis emulatio, que consumptura est aduersarios. Irritam quis faciens legem Moysi, sine ulla miseratione duobus uel tribus testibus moritur, quanto magis putatis deteriora mereri supplicia, qui Filium Dei conculcauerit, et  sanguinem Testamenti pollutum duxerit in quo sanctificatus est, et Spiritui gratie contumeliam fecerit? Scimus enim qui dixit: Mihi uindictam, et ego retribuam. Et iterum: Quia iudicabit Dominus populum suum: Horrendum est incidere in manus Dei uiuentis. Rememoramini autem pristinos dies, in quibus illuminati magnum certamen 397 sustinuistis passionum: et in altero quidem opprobriis et tribulationibus spectaculum facti, in altero autem socii taliter conuersantium effecti. Nam et uinctis compassi estis, et rapinam bonorum uestrorum cum gaudio suscepistis; cognoscentes uos habere meliorem et manentem substantiam. Nolite itaque amittere confidentiam uestram, que magnam habet remunerationem. Patientia  enim uobis necessaria est, ut uoluntatem Dei facientes reportetis promissionem. Adhuc enim modicum aliquantulumque, qui uenturus est ueniet, et non tardabit. Iustus autem meus ex fide uiuit. Quod si subtraxerit se, non placebit anime mee. Nos autem non simus subtractionis filii in perditionem, sed fidei in acquisitionem anime.«



EXPOSITIO.

Christus ideo oblatus est ad exhaurienda peccata, quia lex non potest facere perfectos, scilicet non exhaurire peccata. Et quare lex non possit facere perfectos premittit, dicens: Lex habens umbram futurorum bonorum, id est future iustitie in presenti  Ecclesia, et saluationis in futura. Ita habens umbram quod nec ipsam imaginem rerum, quod nec habet in se aliquam partem ueritatis. Imago enim saltem figuras membrorum singulas ostendit, umbra autem confuse omnia commiscet. Lex, inquam, habens umbram eisdem ipsis hostiis que semper idem, id est imperfecte erant, quas hostias offerunt per singulos annos, et hoc indesinenter, id est uel singulis mensibus, uel singulis hebdomadibus. Lex, inquam, eisdem hostiis toties repetitis, nunquam potest facere perfectos accedentes ad se. Quod non faciat perfectos probat per hoc, quia si modo immolassent pro aliquo peccato, et secundum legem absoluerentur ab illo: si iterum peccarent, et pro nouo peccato iterum immolarent, faciebat sacerdos  memoriam prioris peccati, pro quo iam immolauerat, ostendens imperfectionem sacrificii illius, per quod si iustificatus esset, frustra uetus peccatum recapitularet. Quod ita ait: Alioquin, id est si hostie legis perfectos facerent, procul dubio cessassent ille hostie pro preteritis peccatis. Ideoque cultores sacrificiorum semel immolata hostia, mundati, non ultra haberent ullam conscientiam preteriti peccati. Cessassent quidem offerre, sed hostie pro preteritis non cessarent offerri: in ipsis enim hostiis pro recentibus culpis per singulos annos oblatis sit commemoratio preteritorum peccatorum, igitur hostie ille perfectos facere non possunt. Et necesse est ut per singulos fiat commemoratio preteritorum, quia impossibile est auferri peccata sanguine hircorum et  taurorum. Ideo quia per sanguinem taurorum et hircorum auferri nequeunt peccata: propterea ingrediens mundum, id est Propheta inducens Filium Dei mundum ingredientem per assumptionem carnis, dicit in uoce filii ad patrem. O Domine Pater, tu noluisti hostiam et oblationem secundum legalem traditionem. Hostias de animalibus, oblationem de panibus et luminariis dicit. Illa quidem noluisti sed aptasti, id est aptare mihi uoluisti corpus, ut de corpore meo hostia tibi fieret beneplacens et munda. Corpus Christi aptum fuisse dicitur, quia et immune a peccato, et passibile, et mortale fuit. Nisi enim sine peccato esset, hostia munda esse non posset. Si autem impassibile et immortale fieret, mortem non destrueret, quam immortalis mortem gustare  non posset. Sed quia et immunis a peccato, et impassibilis, et immortalis fuit, ideo congrue ait: Corpus aptasti mihi, hostiam et oblationem noluisti; holocaustomata etiam, id est sacrificium totum incensum, et pro peccato, id est hostia que uocabatur peccatum uel pro peccato. Hec, inquam, non placuerunt tibi, et tunc postquam uidi hoc displicere tibi, ut munda et placens hostia offerretur tibi; dixi, id est deliberaui apud me hoc: Ecce opportune uenio, quia nunc reprobatis illis legalibus, hostia noua ero et beneplacens Deo.

uenio ad hoc ut faciam uoluntatem tuam, id est ut pro modo uoluntatis tue offeram tibi meipsum sacrificium nouum, in odorem suauitatis. Quod ita  construere debeamus: uenio ut faciam, 398 idem docet in sequentibus: Faciam uoluntatem tuam; sic enim scriptum est de me in capite libri. Liber dicitur Christus homo, qui in exemplum iustitie expositus est omnibus. Caput libri dicitur diuinitas habitans in Christo, quod regit eum in omni perfectione. uel in capite libri, id est in principio Genesis uel Psalterii scriptum est in lege Domini uoluntas eius, etc. Premissa auctoritas quomodo intelligenda sit, Paulus exponit, ita Propheta in uoce Filii, dicens superius ad respectum superioris partis, ait superius. Dicens, inquam, hoc, quia, id est quod, tu Pater, noluisti oblationes et holocausta et pro peccato, id est non postulasti hec ab eis ut fierent tibi, nec  non sunt  placita tibi. Diceret aliquis fortasse: Ideo non placent, quia non fiunt ordinabiliter secundum legem. Ad hoc remouendum ait: Non sunt placita tibi ea que offeruntur secundum legem, id est licet fiant secundum legis institutionem tunc reprobatis legalibus hostiis dixi: Ecce uenio ut faciam uoluntatem tuam, o Deus, hec, inquam dicens. In his uerbis aufert primum testamentum, ita ut statuat, id est perpetuo durandum stabiliat sequens, Nouum scilicet Testamentum, in qua uoluntate, id est in quo Nouo Testamento ex uoluntate Dei constituto, nos sumus sanctificati, positione uirtutum post emundationem malorum. Sanctificati dico, per oblationem Christi Iesu, id est per corpus Christi oblatum semel, in qua semel facta oblatione sufficiens fuit  ad purgationem omnium macularum.

Opponeret aliquis: Sacrificium pontificis ideo insufficiens erat, quia semel tantum in anno fiebat; sed quotidiana sacrificia proderant ad auferenda peccata. Ad hoc remouendum ait: Sicut pontifex semel facto sacrificio auferre peccata non poterat, sic etiam omnis quidem legalis sacerdos quotidie ministrans presto est: et ipse sepe repetendo referens easdem hostias heri hircum, hodie iterum hircum, quia sicut non heri, sic nec hodie proderat; offerens, inquam, easdem hostias, que hostie nunquam possunt auferre peccata. Pontifex seu quilibet sacerdos legalis repetens hostias, peccata nequit auferre, sed hic pontifex Christus offerens hostiam non repetitam, sed unam solam pro peccatis  omnium, sedet, id est quiescit et regnat positus in dextera, id est in equalitate Dei patris sessurus ibi in sempiternum. Nec reuersurus ut iterum offerat, quasi hostia eius fuerit insufficiens, sed de cetero, id est de futuro exspectans ibi in dextera Dei donec inimici eius ponantur scabellum pedum eius, id est omni modo subiectionis subiiciantur ei, quod futurum est in die iudicii. Offerens hostiam unam, ideo unam, quia una sola oblatione sanctificauit, et sanctificatos uirtutum perfectione consummauit, permansuros in sempiternum. Nos quidem dicimus Christum una oblatione sanctificatos consummasse. In hoc autem contestatur, id est confirmat nos; idem nobiscum affirmans etiam Spiritus sanctus, quia postquam  dixit in Ieremia: Hoc autem est testamentum quod testabor ad illos, et hoc dicit Dominus: post dies illos dabo leges meas in cordibus eorum, et superscribam eas in monte eorum. Postquam hoc dixit, adiunxit Spiritus sanctus: et iam amplius non recordabor peccatorum, iniquitatum eorum. In his autem uerbis contestatur Spiritus sanctus unam oblationem consummasse sanctificatos: quia ubi est peccatorum remissio, iam non est necessaria oblatio pro peccato.

Postquam per pontificium Christi, sufficienter uetus pontificium destruxit, et uetera sacrificia reprobata, et in sacrificio Christi semel oblato, omnem iustificationem consistere perhibuit, faciens finem de huiusmodi, transit ad instructionem moralem,  adhortans eos in primis ut puro corde integritatem fidei teneant; et si incumbat persequi, audacter confiteantur, gaudentes pati pro Christo, et sic in fide, et confessione firmam spem habeant. Unde sic ait: Quia pontifex Christus semel offerens sanctificat ueteres, nec quotidianis sacrificiis 399 prodesse possunt. Itaque fratres, nos habentes fiduciam in introitu, id est de introitu sanctorum, scilicet quod nos Sancta sanctorum uere introibimus. Habentes, dico, fiduciam in sanguine Christi, quem semel offerens pro nostra emundatione fudit: quam uiam, id est introitum sanctorum uiam dico noua, id est nouiter in Christo reseratam . uiam nouam et uiuentem, id est perdurantem  in eternum. Initiauit dico per uelamen, id est per significatum illius uelaminis, quod duo tabernacula diuidebat, id est per carnem suam. uelamen enim illud quod Sancta sanctorum occultabat, carnem Christi, que deitatem sibi unitam uelabat, prefigurabat. Unde, expirante Christo in cruce consummatis omnibus, scissum est uelum templi , significans apertam esse uiam in Christo intrandi in Sancta sanctorum. uel ita initiauit nobis uiam per uelamen, id est per carnem suam, cuius carnem et sanguinem in accessu mortis accipimus uiaticum ad patriam.

Carnem dico et sanguinem specie panis uelatam. Initiauit nobis per carnem suam, et per se sacerdotem  quotidie Patrem pro nobis interpellantem. Sacerdotem dico magnum ad comparationem legalium. Magnum dico constitutum super domum Dei, id est presentem et futuram Ecclesiam. Nos, inquam, fratres, habentes talem fiduciam accedamus, id est approximemus ad Dominum cum uero corde, id est cum recta intelligentia in plenitudine fidei, id est habentes fidem, non de quibusdam tantum, sed de omnibus credendis plenariam. Accedamus, inquam, aspersi corda, id est habentes mundata corda, non solum a peccato, sed etiam a mala conscientia, quod nec cuiuslibet mali conscientia nos mordeat; et abluti corpus aqua munda, id est habentes purificatam carnem baptismo mundante nos, teneamus  opere et corde confessionem; quod si ingruant mala, inde non formidemus ideo confiteri Christum. Confessionem dico indeclinabilem, quod nec in dexteram declinemus, nec ad sinistram, que confessio est causa nostre spei. Si enim fidem Christi in conspectu persecutorum non timuerimus confiteri, tunc pro certo sperare possumus futuram gloriam sanctis. Diceret ille: Quis tandiu, et tanta tolerando, posset sperare rem fortasse nunquam habendam? Ad hoc Paulus: Si audacter confitemini, salua spes est uobis, quia Deus est fidelis, et mentiri non potest, qui repromisit confitentibus se bona que speratis. Teneamus confessionem et consideremus inuicem, id est alter alterum, non in litigio et detractione: sed in prouocatione caritatis et bonorum operum, id est  alter exemplo alterius prouocetur ad dilectionem et ad bene operandum.

Nos, dico, non deserentes collectionem nostram, id est congregationem Ecclesie, timore urgentium persecutorum territi, sicut est consuetudinis quibusdam, ut »ad tempus credant, et in tempore tentationis recedant .« Non deserentes, sed consolantes collectionem Ecclesie; tanto magis laborantes in hoc, quanto amplius uideritis appropinquantem diem mortis. uel ita prouocemus fratres ad caritatem, non deserentes collectionem nostram, id est si peccauerint fratres, non ideo superbe indignantes separemur ab eis, sicut est consuetudinis quibusdam, ut labenti fratri dedignentur compati; sed consolantes nostram collectionem, et tanto  magis per compassionem reuocate eos a malis, quanto uideritis appropinquantem diem retributionis. Malis male, bonis bene. Ideo teneamus fidem et confessionem non deserentes collectionem nostram. Hec omnia predicta ideo faciamus, qui nobis peccantibus uoluntarie, id est ex uoluntate et propria deliberatione in peccato manentibus, post acceptam notitiam ueritatis, id est postquam Christum qui est ipsa ueritas cognouimus, fidemque suscepimus: si uoluntas peccandi perdurat in nobis, iam non relinquitur, nichil proderit nobis Christus factus hostia pro peccatis delendis. uel ita iam non relinquitur, id est non reseruatur Christus; ut pro iterum peccantibus, iterum fiat hostia pro peccatis. Sed hoc relinquitur nobis, scilicet, quedam 400 terribilis exspectatio  iudicii futuri; et relinquitur nobis emulatio, id est inuidia ignis, que emulatio consumptura est aduersarios ueritatis.

Probat a maiori puniendos esse peccantes in Christum, dicens: uere qui uoluntarie peccat, in ueritate punietur. Nam aliquis preuaricando faciens irritam legem Moysi, que non erat nisi umbra ueritatis, moritur sine ulla miseratione conuictus de peccato sub duobus uel tribus testibus. Et si preuaricans in lege Moysi moritur, quanto magis putatis eum mereri deteriora supplicia, qui conculcauerit Filium Dei? Ille conculcabilem et nimis uilem intelligit Filium Dei, qui ad remittenda peccata eum impotentem dicit, nisi adiungatur circumcisio; et  qui duxerit, id est intellexerit sanguinem testamenti esse pollutum, id est sanguinem Christi, quo confirmatum est testamentum nouum. Sanguinem Christi dicit ille pollutum, qui in eo dicit non posse mundari omne delictum. Si enim Christus munda hostia fuit, etiam ab omni culpa mundare potuit: quod si mundare non potuit, sequitur ut polluta hostia fuerit, in quo sanguine sanctificatus est quicunque baptizatus. Ille etiam deteriora meretur qui fecerit contumeliam Spiritui sancto. Qui aliunde quam per Spiritum dicit peccata remitti, in Spiritum contumeliose agit. Spiritui dico gratie qui gratis datur, et gratis peccata remittit. Diceret ille: Licet lex Moysi que sine misericordia erat, damnaret preuaricatores suos, Christus tamen qui misericordiam et  gratiam attulit, licet peccemus, non tantum non damnabit, sed indulgebit. Ad hoc remouendum Paulus probat Christum esse iudicem, nec propter misericordiam deseruisse iudicium, dicens: uere conculcans Filium Dei, deteriora patietur. Nos enim scimus eum qui dixit hoc in Deuteronomio : Mihi reseruate uindictam, si proximus peccat, mea est ultio in proximum, et ego retribuam eis, in tempore pro modo delicti. Quod si peccare in proximum non deserit inultum, quanto magis peccare in seipsum? Et iterum Scriptura approbans iudicium Dei ait: Quia iudicabit Dominus populum suum. Et quia Dominus iudicans reddet unicuique uindictam peccati, uidete ne peccetis ait Paulus. Quia horrendum est incidere in manus Dei uiuentis,  id est quecunque uult potentis.

Postquam asperius corripuit illos, nunc rememorando priora bona illorum, blanditur eis ut quos terrore iudicii concussit, quibusdam blanditiis alliciat, dicens: uidete ne incidatis in manus Dei, sed rememoramini pristinos dies in quibus uos illuminati per fidem, statim accepta fide sustinuistis magnum certamen passionum; multa enim tunc passi estis a contribulibus uestris. Sustinuistis utique passiones, et enim in altero, id est in una parte quidem facti estis spectaculum mundo, opprobriis, id est propter opprobria et tribulationes illatas uobis. In altero autem, id est ex una parte effecti estis socii conuersantium taliter, sicut nos, id est omnium illorum qui in religione fidei conuersabantur uobiscum. uere  socii. Nam et uos compassi estis uinctis, ministrando eis in uinculis necessaria de bonis uestris, et opprobria et tribulationes passi estis. uos enim suscepistis cum gaudio rapinam bonorum uestrorum, cognoscentes uos habere in celis substantiam meliorem, quia spiritalem et permanentem. Et quando quidem tales in principio fidei fuistis, itaque nolite degenerando amittere confidentiam uestram, id est bona opera, per que licet confidere: que confidentia si perseuerat, magnam habet remunerationem. Dicerent illi: Difficile est tot uexationes, et tandiu pati. Ad hoc Paulus: Nolite patientiam amittere, sed estote longanimes in patiendo, quia patientia longanimis est uobis necessaria, ut patiendo facientes  uoluntatem Dei, reportetis promissionem, id est promissam gloriam. Nec semper oportebit pati, quia adhuc modicum quidem temporis et aliquantulum passionis, sed leue et momentaneum restat. Et post hoc ueniet uobis ille qui uenturus est. Et postquam uenerit, 401 non tardabit, id est non tarde dabit uobis gloriam quam promisit, martyribus non tardatur gloria, sed statim exeuntibus de mundo datur. His autem qui in pace Ecclesie quiescunt tardare uidetur, propterea quia de quibusdam que illicite contraxerunt, necesse est prius penitentiam agere. Qui uenturus est ueniet et non tardabit, et interim dum uenit, uos iusti ex fide uiuetis, quia dixit Deus per prophetam: Iustus meus ex fide uiuit . Si uero iustus subtraxerit se a fide,  non placebit anime, id est uoluntati mee. Dico si subtraxerit se, sed nos non sumus filii subtractionis, ituri sic in perditionem, sed sumus fidei in acquisitionem, id est ad hoc ut per fidem acquiramus salutem anime nostre.



CAPUT XI.

»Est autem fides sperandarum substantia rerum, argumentum non apparentium. In hac enim testimonium consecuti sunt senes. Fide intelligimus aptata esse secula uerbo Dei, ut ex inuisibilibus uisibilia fierent. Fide plurimam hostiam Abel quam Cain obtulit Deo, per quam testimonium consecutus est esse iustus, testimonium perhibente muneribus eius Deo; et per illam defunctus adhuc loquitur. Fide Henoch translatus est, ne uideret  mortem, et non inueniebatur, quia transtulit illum Deus. Ante translationem enim eius testimonium habuit placuisse Deo. Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit. Fide Ne, responso accepto de his que adhuc non uidebantur, metuens aptauit arcam in salutem domus sue, per quam damnauit mundum, et iustitie, que per fidem est, heres est institutus [factus]. Fide qui uocatur Abraham, obediuit in locum exire, quem accepturus erat in hereditatem, et exiit nesciens quo iret. Fide demoratus est in terra repromissionis, tanquam in aliena, in casulis habitando cum Isaac et Iacob, coheredibus repromissionis eiusdem. Exspectabat  enim fundamenta habentem ciuitatem, cuius artifex et conditor Deus. Fide et ipsa Sara sterilis uirtutem in conceptione seminis accepit, etiam preter tempus etatis, quoniam fidelem credidit esse eum qui repromiserat. Propter quod et ab uno orti sunt; et hoc emortuo, tanquam sidera celi in multitudine, et sicut arena que est ad oram maris innumerabilis. Iuxta fidem defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram. Qui enim hec dicunt, significant se patriam inquirere. Et si quidem illius meminissent, de qua exierunt, habebant utique tempus reuertendi. Nunc autem meliorem appetunt, id est celestem.  Ideo non confunditur Deus uocari Deus eorum. Parauit enim illis ciuitatem. Fide obtulit Abraham Isaac cum tentaretur, et unigenitum offerebat in quo susceperat repromissiones, ad quem dictum est: Quia in Isaac uocabitur tibi semen; arbitrans [cogitans] quia et a mortuis suscitare potens est Deus. Unde eum et in parabolam accepit. Fide et de futuris benedixit Isaac, Iacob et Esau. Fide Iacob moriens singulos filiorum Ioseph benedixit, et adorauit fastigium uirge eius. Fide Ioseph moriens de profectione filiorum Isrel memoratus est, et de ossibus suis mandauit. Fide Moyses natus occultatus est mensibus tribus a parentibus suis, eo quod uidissent elegantem infantem, et non timuerunt regis edictum. Fide  Moyses grandis factus, negauit se esse filium filie Pharaonis, magis eligens affligi cum populo Dei quam temporalis peccati habere iucunditatem, maiores diuitias estimans thesauro Aegyptiorum, improperium Christi. Aspiciebat enim in remunerationem. Fide reliquit Aegyptum, non ueritus animositatem regis. Inuisibilem enim tanquan uidens sustinuit. Fide celebrauit Pascha, et sanguinis effusionem, ne qui uastabat [uastaret] primitiua, tangeret eos. Fide transierunt mare Rubrum, tanquam per aridam terram: quod experti Aegyptii deuorati sunt. 402 Fide muri Iericho corruerunt, circumitu dierum septem. Fide Raab meretrix non periit cum incredulis, excipiens exploratores cum pace. Et quid adhuc dicam? Deficiet  enim me tempus enarrantem de Gedeon, Barac, Samson, Iephte, Dauid, Samuel, et prophetis, qui per fidem uicerunt regna, operati sunt iustitiam, adepti sunt repromissiones, obturauerunt ora leonum, exstinxerunt impetum ignis. Effugauerunt aciem gladii, conualuerunt de infirmitate, fortes facti sunt in bello. Castra uerterunt exterorum, acceperunt mulieres de resurrectione mortuos suos. Alii autem distenti sunt, non suscipientes redemptionem, ut meliorem inuenirent resurrectionem. Alii uero ludibria et uerbera experti, insuper et uincula, et carceres, lapidati sunt, secti sunt, tentati sunt, in occisione gladii mortui sunt. Circuierunt in melotis, in pellibus caprinis, egentes, angustiati, afflicti, quibus dignus  non erat mundus, in solitudinibus errantes, in montibus et speluncis, et in cauernis terre. Et hi omnes, testimonio fidei probati, non acceperunt repromissionem, Deo pro nobis melius aliquid prouidente, ut non sine nobis consummarentur.«



EXPOSITIO.

Quia de fide sermonem incepit, dicens: Nos sumus filii fidei etc., subiungit quasi diffinitionem fidei; que tamen non est diffinitio, sed fidei commendatio. Ad cuius fidei commendationem diu immorando, multa ueterum exempla supponet. Ait autem: Nos sumus filii fidei: Fides autem est substantia, id est existentia et acquisitio rerum sperandarum, id est futurorum bonorum, que singulariter et precipue  speranda sunt. Fides, inquam, sic est substantia futurorum bonorum, quia nec sine fide in quolibet susbsistunt, nec nisi per fidem acquiruntur. uel ita dicamus: Fides in presenti habita est in futuro substantia rerum, id est bonorum celestium. Merito enim hic habite fidei tunc subsistunt bona illa in eo qui fidem in hoc mundo habuit; rerum dico nunc per fidem sperandarum. Fides etiam est argumentum, id est approbatio rerum non apparentium, id est bonorum, que  uidere non possumus. Si quis enim considerat Abraham, quomodo merito fidei possedit gloriam, idem de se potest sperare quod, si per fidem imitabitur Abraham, sicut ille, quam non uidit, per fidem possidebit gloriam. Dico fides est substantia futurorum  bonorum et argumentum. Propterea sic commendo fidem, quia in hac, id est in fide, senes, id est antiquiores patres consecuti sunt bonum testimonium. Senes dicit non etate, sed temporis precessione. Abel enim, etsi iunior annis, senior tamen quam Abraham antiquitate preeuntis temporis. Sed opponeret aliquis: Fidem dicis argumentum esse rerum, que non apparent. Sed quomodo credi possunt que uideri nequeunt? Ad hoc Paulus: Fides utique argumentum est rerum non apparentium. Nam fide, id est per fidem intelligimus secula aptata, id est apte formata esse. Aptata dico uerbo, id est Filio uel imperio Dei, quod idem est. Et si de seculis credimus, quod per uerbum Dei formata sint  credamus similiter  per fidem de rebus nondum apparentibus. Secula, inquam, credimus aptata uerbo Dei, ita ut fierent uisibilia, id est res uisibiles ex inuisibilibus, quando enim chaos erat sicut scriptum est: »Tenebre erant super faciem abyssi .« Tenebre ideo, quia elementa illa uideri non poterant, etiamsi tunc esset, qui uisum humanum haberet. Sed postquam elementa separata sunt, et creaturis formatis in quamdam spissitudinem coalescendo creuerunt, elementa prius inuisibilia, iam fuere uisibilia. Nec mirum si uideri non poterant, licet res essent corporee, cum humorem illum, qui est in grano seminis, unde culmus et spica pullulat, uidere nec discernere possimus, licet in illa massa grani contineatur.  uel ita sunt uerbo Dei ut fierent uisibilia ex inuisibilibus, id est secundum inuisibilia que precesserant in consilio 403 Dei. Prius enim Deus ab eterno in consilio suo omnium creaturarum formas disposuit, et secundum quod singula in consilio preordinata fuerant, inuisibilia adhuc secundum modum illum facta sunt uisibilia in tempore formationis singulorum.

uere senes consecuti sunt testimonium per fidem Abel enim fide, id est per fidem obtulit hostiam plurimam, id est magis acceptabilem Deo quam fuerit hostia Cain. Hostia Abel grata Deo fuisse cognoscitur, quia agnus quem obtulit igne diuino consumptus sit. Hostia Cain reprobatur, quia, non superueniente igne, manipulus frugum quem obtulit  integer mansit. Per quam fidem Abel iustus consecutus est testimonium hoc, scilicet se esse iustum. Ait enim Christus in Euangelio. »A sanguine Abel iusti ,« etc. Moyses autem iustitiam Abel commendat, et multi prophetarum. Consecutus est Abel testimonium Deo perhibente testimonium muneribus eius sicut prefati sumus, et per illam fidem Abel defunctus loquitur adhuc, quia facit nos loquentes de fide eius. Henoch etiam per fidem quam habuit, translatus est ad alias patrias, ideo ne uideret mortem, et translatus non inueniebatur, quia Deus transtulit illum; qui si ab homine translatus esset, facile inueniretur. Deus ideo transtulit eum quia ante translationem habebat testimonium placuisse Deo. Per fidem sic isti placuerunt Deo. Sine  fide autem impossibile est aliquem placere Deo. uere sine fide nemo placebit Deo; nam accedentem, id est uolentem approximare ad Deum, oportet credere quia Deus unus est, et quia Deus sit remunerator inquirentibus se. Si hoc solum crederent gentiles, quod creator unus esset, et singulis pro eorum actibus retribueret, satis esset illis. Ne etiam accepto responso de his que non uidebantur adhuc, id est de diluuio futuro, metuens illud diluuium per fidem quam habuit in uerbis Domini, aptauit arcam in salutem domus sue, id est in qua saluaret filios suos et filias. Per quam fidem, quia secundum uerbum Dei futurum credidit diluuium, damnauit, id est damnabilem fecit mundum. Dum enim Ne credidit, et homines stultum esse crediderunt quod  preparabat arcam, in qua saluaret domum suam, comparatione fidei eius damnati sunt. Et ipse Ne est institutus heres iustitie eius que est per fidem.

Nunc ad patres Iudeorum descendit, ostendens in eis et in prioribus omnem iustitiam ex fide habuisse originem. Ille etiam qui merito fidei nunc uocatur Abraham, prius dictus Abram per fidem, obediuit Deo exire de Ur Chaldeorum in locum illum quem merito fidei accepturus erat in hereditatem. Obediuit, inquam, et exiit de terra nationis sue, nesciens quo iret. Idem Abraham per fidem moratus est in terra repromissionis tanquam in aliena, habitando ibidem in casulis, id est in tentoriis cum Isaac  et Iacob, non quod Iacob eodem tempore quo Abraham fuerit, sed quia Iacob eamdem terram sicut Abraham habitauit, inquirens cum patribus suis non illam, sed ueram terram repromissionis. Isaac et Iacob dico, coheredibus eiusdem repromissionis; illis enim frequenter Deus, sicut Abrahe, repromisit. Abraham ideo habitabat in casulis, quia exspectabat ciuitatem habentem fundamenta, id est stabilitatem eternitatis, celestem, scilicet, Hierusalem, cuius ciuitatis Deus est artifex, id est arte sua disponens sibi singula; et idem eorum que disponit est conditor ipsemet fabricans illa. Abraham habitans in casulis ostendebat se non curare Hierusalem terrenam, sed inquirere celestem. Ipsa etiam Sara sterilis, et nonagenaria per fidem accepit  uirtutem in conceptione, id est concipiendi seminis. Ipsa dico non solum sterilis, sed etiam preter tempus etatis, quia  nonagenaria erat, accepit ideo, quoniam credidit Deum esse fidelem, id est ueracem qui illi promiserat semen, propter quod quia Deum credidit fidelem, et ab uno uentre uel ab uno patre, et hoc uno emortuo uel uentre, uel patre, orti sunt filii tanquam sidera celi, nec secundum 404 claritatem uirtutum comparo sideribus, sed eundo in multitudinem eorum. Orti sunt etiam sicut arena, nec iterum secundum sterilitatem tantum arene comparo; sed que est innumerabilis, id est secundum innumerabilitatem eorum; que arena est ad oram maris, id est iuxta littus gentilitatis. Multi enim de filiis Abrahe uirtutibus micuerunt,  ut sidera, multi steriles et infructuosi in littus [al., ritus] gentilium sunt precipitati. Et omnes isti, Abraham, scilicet, Isaac et Iacob, defuncti sunt, etiam cum morerentur, existentes iuxta fidem, id est credentes se accepturos promissa Dei. Defuncti, inquam, sunt, non acceptis repromissionibus in uita, sed aspicientes eas repromissiones futuras a longe, id est in diebus Christi, et salutantes, sicut naute patriam, quam a longe uidentes multum desiderant, et confitentes de se quia ipsi sunt super terram peregrini, semper ad alia transeuntes, et hospites, id est aliunde uenientes. Ideo et sic confitentes; qui enim dicunt hec, scilicet, se peregrinos esse et hospites, his uerbis significant se ueram patriam inquirere.

 Diceret aliquis: Inquirebant alienam, quia fortassis ad suam patriam reuerti non poterant. Ad hoc Paulus: Hec dicebant, et si quidem meminissent illius patrie, de qua exierunt, uolentes illuc reuerti, utique habebant tempus, id est opportunitatem, reuertendi. Sed nunc, postquam illius non meminerant, appetunt meliorem patriam, id est celestem. Et quia celestem appetunt, ideo Deus non confunditur, id est non erubescit uocari Deus eorum: ut dicatur Deus Abraham, Isaac et Iacob. Ideo Deus eorum uocatur, quia parauit illis celestem ciuitatem. Abraham iterum per fidem obtulit Isaac, cum tentaretur; Deus non tentabat Abraham, quasi qui fidem eius ignoraret, sed ut ipse Abraham et mundus uirtutem  sue fidei cognosceret. Et, ne putaretur Abraham ideo immolare Isaac quia in alio filio implendas exspectaret promissiones ait. Et ipse Abraham qui susceperat repromissiones ad quem dictum est: Quia in Isaac uocabitur tibi semen, ipse offerebat hunc unigenitum, arbitrans quia Deus potens est eum suscitare a mortuis, et per eum suscitatum Abrahe uocari semen. Unde quia ita credidit, accepit eum filium, et in multiplicationem seminis, et in parabolam, id est in figuris Christi. Aries enim, qui inter uepres cornibus herens repertus est, et Isaac, unum Christum Deum et hominem significabant. Per hoc igitur quod aries quidem est immolatus, Isaac uero morti subtractus, significatum est Christum, secundum carnem, passurum, secundum diuinitatem uero,  mortis discrimen non esse sensurum. Aries enim immolatus, carnem Christi immolandam; Isaac uero subtractus, diuinitatem Christi non ledendam per passionem prefigurauit. Isaac etiam benedixit Iacob et Esau, habita fide et de illis, quomodo maior seruiret minori, et de futuris, quorum typum gerebant, scilicet, quomodo primogenitus Iudaicus populus primogenita sua  desereret, et minor, gentilis sibi usurparit. Iacob in Aegypto moriens, per fidem benedixit singulos filiorum Ioseph, scilicet Manassem et Ephraim, et adorauit fastigium uirge eius Ioseph, qui secundus a rege Aegypti sceptrum gerebat, in signum sue dignitatis, adorauit fastigium uirge, id est Christum, per Ioseph figuratum, cui uirga equitatis uirga est regni  sui . Ioseph moriens fide, id est per fidem, memoratus de profectione filiorum Isrel, quod profecturi essent de Aegypto, et hoc memorans, mandauit de ossibus suis, ut deferrentur ad sepulturam Abrahe, confidens et resurrecturos esse cum Christo illos quibus facta erat repromissio, si corpora eorum inuenirentur in terra repromissionis.

Moyses natus per fidem, quia crediderunt parentes hunc magnum futurum, uidentes eius elegantiam, occultatus est tribus mensibus a parentibus 405 suis, eo quod uidissent infantem elegantem, et non timuerunt edictum regis, qui omnem masculum in pueris Hebreorum iusserat interfici. Moyses etiam grandis factus, negauit se esse filium filie Pharaonis  per fidem, eligens magis affligi cum populo Dei quam habere iucunditatem temporalis peccati, et improperium Christi, quod in se patiente pro Christo prefigurabat, existimans esse diuitias maiores omni thesauro Aegyptiorum. Ideo sic existimans quia aspiciebat in remunerationem futuram, non in laborem presentem uel iucunditatem. Moyses per fidem reliquit Aegyptum, educens inde populum Iudeorum, non ueritus animositatem regis Aegyptiorum. Ideo non ueritus quia sustinuit inuisibilem, id est exspepectauit Deum, quem uidere non poterat, tanquam corporaliter eum uidens, adhibens fidem sermonibus Dei. Idem Moyses celebrauit Pascha effusione sanguinis agni per fidem, ideo, ne qui uastabat primogenita  Aegypti tangeret Iudeos. Fidem habuit in sanguine agni, quod per uirtutem agni innocentie  posset saluari. Filii Isrel per fidem transierunt mare Rubrum tanquam per aridam terram. Et ne quis dicat hoc fuisse casum, quod scilicet transire mare Aegyptii experti, deuorati sunt. Muri Iericho per fidem corruerunt circuitu septem dierum. Raab meretrix excipiens exploratores Iudeorum cum pace, non periit cum incredulis, propter fidem qua credidit quod Deus traderet urbem in manus Iudeorum.

Multa de laude fidei dixi, et quid adhuc amplius dicam? tempus enim  deficiet, id est deseret me enarrantem de Gedeon, qui uellus in area posuit; de Barac, qui fide populum  liberauit; de Samson, qui per fidem multa operatus est; de Iephte, qui dux populi liberauit populum, licet stulto uoto filiam immolauerit; de his quatuor in libro Iudicum plenius inuenitur; de Dauid etiam, qui multa per fidem fecit, et de Samuele, et aliis prophetis, qui uicerunt regna, id est reges superauerunt per fidem, qui etiam operati sunt iustitiam per fidem; adepti sunt repromissas beatitudines per fidem; obturauerunt ora leonum per fidem, ut Daniel; exstinxerunt impetum ignis, ut tres pueri; effugarunt aciem gladii, ut Iudas Machabeus; conualuerunt de infirmitate, ut Ezechias; fortes facti sunt in bello complures; euerterunt castra exterorum, illis fugatis; mulieres acceperunt mortuos suos de resurrectione uenientes, ut uidua Sareptana per Eliam filium unicum,  et Sunanimitis per Eliseum. Alii autem distenti sunt in eculeis, ut septem Machabei, non suscipientes redemptionem, id est nolentes a tormentis redimi, ut merito passionum inuenirent meliorem resurrectionem. Quanto enim magis quis patitur, tanto melius coronabitur. Alii uero sunt experti ludibria, et uerbera, insuper, et uincula et carceres, lapidati sunt, secti sunt, ut Isaias; tentati sunt, an timore pene negarent fidem; mortui sunt in occisione gladii; circumierunt fugiendo hac illac in melotis. Melota est  uestimentum de pilis camelorum. uel melus animal est quod dicitur taxo, et a melo melota dicitur. Circumierunt etiam in pellibus caprinis, egentes temporalibus, angustiati animo, afflicti corpore, quibus sanctis mundus non erat  dignus, ut tales haberet, uel quibus dignus non erat mundus, secundum uerba impiorum dicentium: Hi tales inquinamentum mundi sunt, purgetur mundus ab illis. Errantes in solitudinibus ut Matathias, et qui cum eo erant, et in montibus, et in speluncis, et in cauernis terre. Spelunce naturales fouee sunt. Cauerne, arte cauate. Et hi omnes probati testimonio fidei, non acceperunt repromissionem, id est repromissam hereditatem, Deo prouidente aliquid melius pro nobis, scilicet ut priores sancti non consummarentur in perfectione iucunditatis sine nobis. Si enim sine 406 incarnato Christo acciperent illi eternam beatitudinem, Christus non incarnaretur, quia frustra, cum alio modo salus existeret, et sic priores sancti saluarentur sine nobis.



CAPUT XII.


»Ideoque et nos, tantam habentes impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen, respicientes in auctorem fidei, et consummatorem Iesum, qui proposito sibi gaudio sustinuit crucem, confusione contempta, atque in dextera sedis Dei sedet. Recogitate enim eum qui talem sustinuit a peccatoribus aduersus semetipsum contradictionem, ut non fatigemini animis uestris deficientes. Nondum enim usque ad sanguinem restitistis, aduersus peccatum repugnantes, et obliti estis consolationis, que uobis tanquam filiis loquitur, dicens: Fili mi, noli negligere disciplinam Domini, neque fatigeris,  dum ab eo argueris. Quem enim diligit Dominus, castigat; flagellat autem omnem filium quem recipit. In disciplina perseuerate. Tanquam filiis uobis offert se Deus. Quis enim filius, quem non corripit pater? Quia si extra disciplinam estis, cuius participes facti sunt omnes, ergo adulteri, et non filii estis. Deinde patres quidem carnis nostre eruditores habuimus, et reuerebamur eos. Num [non] multo magis obtemperabimus patri spirituum, et uiuemus? Et illi quidam in tempore paucorum dierum, secundum uoluntatem suam, erudiebant nos: hic autem ad id quod utile est in recipiendo sanctificationem eius. Omnis autem disciplina in presenti quidem uidetur non esse  gaudii, sed meroris; postea autem fructum pacatissimum exercitatis per eam reddet iustitie. Propter quod remissas manus et soluta genua erigite, et gressus rectos facite pedibus uestris, ut non claudicans quis erret; magis autem sanetur. Pacem sequimini cum omnibus et sanctimoniam, sine qua nemo uidebit Deum. Contemplantes ne quis desit gratie Dei, ne qua radix amaritudinis sursum germinans impediat, et per illam inquinentur multi. Ne quis fornicator aut profanus, ut Esau, qui propter unam escam uendidit primitiua [al., primogenita] sua. Scitote enim quoniam et postea cupiens hereditare benedictionem, reprobatus est. Non enim inuenit penitentie locum, quanquam cum lacrymis inquisisset eam. Non  enim accessistis ad tractabilem montem, et accessibilem ignem, et turbinem, et caliginem, et procellam, et tube sonum, et uocem uerborum; quam qui audierunt, excusauerunt se, ne eis fieret uerbum. Non enim portabant quod dicebatur: Et si bestia tetigerit montem, lapidabitur. Et ita terribile erat quod uidebatur. Moyses dixit: Exterritus sum et tremebundus. Sed accessistis ad Sion montem et ciuitatem Dei uiuentis Ierusalem celestem, et multorum millium angelorum frequentiam, et Ecclesiam primitiuorum, qui conscripti sunt in celis, et iudicem omnium Deum, et spiritum [spiritus uel spirituum] iustorum perfectorum, et Testamenti Noui mediatorem Iesum; et sanguinis aspersionem melius loquentem quam  Abel. uidete ne recusetis loquentem. Si enim illi non effugerunt recusantes eum, qui super terram loquebatur, multo magis nos qui de celis loquentem nobis aduertimus, cuius uox mouit terram tunc; nunc autem repromittit, dicens: Adhuc semel, et ego mouebo non solum terram, sed et celum. Quod autem adhuc semel dicit, declarat mobilium translationem, tanquam factorum [facturam] ut maneant ea que sunt immobilia. Itaque regnum immobile suscipientes, habemus [habeamus] gratiam, per quam seruiamus, placentes Deo cum metu et reuerentia. Etenim Deus noster ignis consumens est.«



EXPOSITIO.

 Adductis tot commendationibus fidei, infert ex omnibus: Quandoquidem fides tot testimoniis commendabilis est, ideo sicut priores, ita et nos habentes tantam nubem testium, commendantium fidem impositam nobis. Nubem ideo dicit, quia sicut nubes ab estu protegit et pluuia, sic prefatorum sanctorum exempla muniunt nos contra irruentia 407 mala. Nos etiam sicut illi deponentes per penitentiam omne pondus peccati quod perpetrauimus, deponentes etiam peccatum nos circumstans undique, id est omnem prauam suggestionem per patientiam curramus, non reflexi a bono certamen propositum nobis, non enim ad blanditias uocati sumus, sed ad tolerandos labores. Curramus, inquam, imitando aspicientes in Iesum auctorem fidei nostre, id est qui  nos consummabit in gloria, si fides nostra perduret integra. Qui iehsu sustinuit crucem, contempta non tantum acerbitate, sed etiam confusione, id est erubescentia de ignominioso genere mortis. Sustinuit, inquam, gaudio proposito sibi in gloria merito passionis. uel, proposito sibi terreno gaudio, id est terrenis facultatibus propositis sibi a crucifixoribus suis, si uellet se diffiteri Filium Dei. Atque ideo quia crucem sustinuit, confusionem contempsit, sedet in dextera sedis, id est in equalitate sedentis Dei Patris. Curramus propositum certamen imitantes Iesum, qui contempta confusione sustinuit crucem; cum, inquam, aspicite crucem in morte sustinentem; recogitate etiam eumdem Iesum qui sustinuit contradictionem, ut sicut in morte, sic etiam imitemini  eum in patienda contradictione. Quidquid aduersitatis tulit iehsu usque ad horam passionis significat hic per contradictionem. uel si habetur enim, ita iungatur. Debetis aspicere Iesum sustinentem crucem, nam etiam hoc quod in Christo minus est, scilicet contradictionem quam sustinuit, recogitate, id est frequenter debetis mandare memorie. Quod ita ait: Recogitate Iesum qui sustinuit contradictionem talem, id est adeo contemptibilem et difficilem, quodque magis potuit grauare eum, ipse qui peccatum non nouit, illatam sibi a peccatoribus sustinuit, non aduersus Petrum, uel quemlibet discipulorum, sed aduersus semetipsum. Recogitate, inquam, hanc contradictionem, ad hoc, ut memores eius non fatigemini,  id est ne sitis fessi patiendo aduersa, uel si fatigamini corpore, ne fatigemini in animis uestris, sed carne infirma spiritus tamen prompti sint. Si enim tanta sit contradictio ut fatigentur animi, sicut idem Paulus de se ait: »Grauati sumus supra modum, ita ut tedeat nos uiuere ;« non tamen deficientes, sicut nec Paulus defecit, licet fatigatus esset animus. Deficerent, si timore tribulationum fidem negarent, debetis utique sine fatigatione et defectu sustinere, quia et si restitistis, nondum tamen usque ad sanguinem, id est nondum effusus est sanguis uester, quod si oportet, pro fide patiendum est.

Nondum usque ad effundendum sanguinem restitistis, uos tamen repugnantes aduersus peccatum; ita  dicens in altero laudat eos quia repugnauerunt. In altero ostendit adhuc posse ascendere, scilicet ad effusionem sanguinis. Repugnantes, inquam, aduersus peccatum ne locum haberet in uobis. Dum enim impiis consentire renuitis, contra peccatum statis, quibus si consentiretis, peccatum statim locum haberet in uobis. Repugnastis olim aduersus peccatum, et nunc quare obliti estis consolationis, id est diuinitatis uos in tribulatione consolantis? que diuina consolatio loquitur nobis non tanquam alienis, sed tanquam filiis, quos fouere intendit dicens in Salomone : O tu fili mi, noli negligere disciplinam, id est persecutiones et uerbera que sunt disciplina. In his enim homo addiscit quanta sit fragilitas sua, et quam parum uiribus suis possit,  nisi presto sit gratia Dei. Disciplinam dico non persecutorum, sed Domini; ipsi enim nichil possunt nisi ex permissione Dei, hoc modo purgare filios suos uolentis. Noli negligere disciplinam, neque fatigeris, id est ne fessus refugias pati dum argueris, id est reus esse conuinceris a Deo per hanc disciplinam indulgente tibi. Per hanc etiam disciplinam, homo et fragilitatem suam cognoscit, et  indulgentiam promeretur de peccatis. 408 Non debes fatigari dum argueris, eum enim quem diligit Dominus castigat, id est in castitate et continentia uitiorum per disciplinam agit; illum quem diligit, castigat, omnem autem filium quem recipit, priusquam recipiat, flagellat. Licet enim peccata dimittat, nulli tamen pena remittitur, quin uel  in hac uita, uel in futura soluatur, uel ab ipso homine spontanea uoluntate, quod opus acceptius est, uel alio sibi inferente. Sicut per originale probare possumus, quod quidem in baptismo dimittitur, pena tamen eius peccati  relinquitur. Et quando quidem disciplina Domini adeo commendabilis est, igitur perseuerate in disciplina, id est in patientia tribulationum, in qua utique perseuerare debetis; Deus enim offert se uobis in tribulationibus adiutorem tanquam filiis. Bene dico tanquam filiis, quia quis est filius quem non corripiat pater? Deus utique filium non habebit incorrectum. Filius non erit nisi qui corripitur. Quod si, id est si uero uos estis extra disciplinam,  quod subtrahatis uos a disciplina Domini, cuius discipline participes facti sunt omnes filii Dei. Si, inquam, extra disciplinam estis, ergo non estis filii legitimi, sed estis filii adulteri, id est adulterini quibus pater non adhibet pedagogos, quia eos non curat. uel estis filii adulteri, id est diaboli, adulterantes uos.

Probauit per testimonia Scripture, debere eos perseuerare in disciplina; nunc rationibus humane consuetudinis idem approbat, quasi diceret: Quia in disciplina perseuerandum nobis sit, per auctoritates ostendi, deinde post testimonia Scripturarum, humane consuetudinis rationes induco, ad idem probandum. Nos quidem habuimus patres non animarum, sed carnis nostre: lineam enim carnis ab  ipsis traximus, et carni nostre a carne parentum deriuate Deus animam contulit. Hos autem patres habuimus eruditores, et reuerebamur, honorem eis exhibendo timebamus eos. Reuereri enim est, cum timore honorem impendere. Et si patres carnis reuerebamur, nonne multo magis obtemperabimus Patri spirituum, id est Deo qui dat animas longe corpore digniores? cui obtemperantes uiuemus in eternum quod patres carnis nec sibi nec nobis conferre queunt? Patri utique spirituum magis obtemperandum est quia illi quidem patres carnis in tempore paucorum dierum erudiebant nos secundum uoluntatem suam, hic ad grammaticam, ille ad fabrilem artem, plerumque ad inutilia. Hic autem Pater spirituum; ad id quod pro certe utile est, erudit nos per  disciplinam in recipiendo sanctificationem eius, id est patientiam et ceteras uirtutes, positione quarum suos sanctificat. Quia illi possent obiicere, dicentes: Quis potest pati huiusmodi disciplinam, in qua semper meror, nunquam gaudium? ipse idem ut soluat obiicit sibi, dicens: Ego quidem commendo uobis patientiam discipline, sed tamen confiteor quod omnis disciplina in presenti tempore quidem uidetur, his qui superficiem rei tantum aspiciunt, non esse gaudii, sed solummodo meroris. Meror enim hic semper est, nunquam gaudium. Nunc solutionem subdit, uidetur quidem in presenti esse meroris, sed postea, id est in futuro exercitatis per eam disciplinam, non adulterinis extrapositis reddet Deus fructum iustitie. Fructum dico non sicut fructus est  mundi, qui nunquam est in tranquillitate, sed fructum pacatissimum, id est in omni quiete possidendum. Propter quod, quia exercitatis per disciplinam adeo fructuosa erit iustitia sua, erigite ideo remissas manus, id est operationes caritatis, prius intensas, modo dissolutas. Erigite etiam genua soluta, id est fortitudinem prius habitam, nunc timore discipline resolutam. Ideo per genua soluta, amissionem uirtutis significat quia in genibus prius apparet tremor, si fuerint dissoluta; erectio si fuerint confortata. Erigite genua et facite pedibus, id est affectionibus uestre fidei, rectos gressus. Primus gressus fidei est, confiteri; deinde, si necesse sit, pati: ita rectos facite ut non erret aliquis uestrum recedens a uia fidei, nec  saltem sit claudicans in uia; posset enim fidem tenere, sane credens, 409 et claudicare in ea, si timeret confiteri. Et pro assertione fidei non erret aliquis, sed magis sanetur ab errore, si forte errauerit. Ut autem recti sint gressus uestri, sequimini pacem cum omnibus, etiam cum inimicis. Sequimini etiam sanctimoniam, id est omnem sanctitatem, sine qua pace et sanctimonia nemo uidebit Deum.

Quomodo sanctimonia sequenda sit, insinuat, dicens: Sequimini sanctimoniam, contemplantes ne quis uestrum desit gratie Dei; gratia enim Dei parata est uobis, uidete ne repellatis eam; contemplantes etiam ne aliqua radix, id est suggestio peccati, Radix dico amaritudinis, licet quidam putent esse dulcedinis, uidete, inquam, ne radix huiusmodi impediat  uos, germinans sursum, id est prorumpens in actum peccati. Tunc enim suggestio sursum germinat, cum quod male suadet per actum consummat. uidete ne qua radix sic uos impediat, et per illam sursum germinantem inquinentur multi, proniores ad imitationem turpitudinis, quam honestatis. Contemplantes etiam ne quis uestrum sit fornicator aut profanus, cultum Dei deserens, sicut fuit Esau, qui propter unam escam lenticularum uendidit primogenita sua fratri suo Iacob. De fornicatione Esau non alibi inuenimus. uel si allegorie insistimus, dicamus ita ne sit quis fornicator in cultu Dei. Fornicatores erant qui fidei Christi necessariam esse circumcisionem credebant; aut, ne quis sit profanus, fidem penitus deserens. Ne sitis sicut Esau, putantes  uos infructuosa penitentia damnationem euadere, quia scitote hoc de Esau, quod et ante uenditionem, et postea cupiens hereditare benedictionem primogeniti, reprobatus est, et si non a patre, tamen a Deo. uere reprobatus, non enim inuenit locum penitentie; penituit quidem se uendidisse primitiua, sed hec penitentia locum opportunitatis non habuit, quanquam inquisisset eam penitentiam cum lacrymis. Si enim lacrymaretur confitendo peccatum, et puniendo iniquitatem suam, locum haberet eius penitentia, sed quia in ipsis lacrymis indignabatur de electione fratris, cogitans interficere fratrem, si posset, ideo locus penitentie ipsi negatus est. Debetis pacem et sanctimoniam sequi. uidete ne amaritudinis radix germinet in uobis, etc., quia non accessistis  ad legem importabilem et terribilem eam facienti et inutilem, sicut prior lex, sed accessistis ad legem multa facilitate iucundam, ad gratiam adiutricem, ad celestium repromissionem. Quod diffuse ait sic incipiens: non accessistis ad ignem tractabilem et accessibilem. In datione enim ueteris legis ignis fuit corporeus, si pateretur Deus qui posset tractari humanis manibus, et ad quem possibile esset accedere. Nec accessistis ad turbinem, et caliginem, et procellam. Turbo enim, id est uentorum commotio ibi fuit, et tenebrosa caligo et procella. uentis enim percellentibus se inuicem, contusio erat grandinis. Nec ad sonum tube, et uocem uerborum; clangor enim tubarum et uocalia uerba ibidem audita  sunt, quam uocem Iudei qui audierunt, excusauerunt se, obtendentes fragilitatem suam, ne fieret eis uerbum, id est ne Dominus loqueretur eis, sed Moysi, et Moyses illis: ideo sic se excusauerunt quia non portabant, id est non poterant portare illud quod dicebatur eis. Deus ideo in tanta asperitate terroris legem dabat eis, quia sciebat per lenitatem dilectionis nil boni eos operaturos, et ideo quasi seruos per supplicia cogendos. Presignabatur etiam in tanta multiplicitate terrorum eos nunquam posse portare legem illam.

Et dictum erat in acceptione legis, quia si bestia tetigerit montem illum, in quo dabatur lex, lapidabitur . uel secundum quosdam ex iudicio, uel secundum alios ex grandinis confusione.  Hec omnia per oppositum figurabant dationem noue legis. Nos enim accipiendo gratiam, accessimus ad ignem, id est ad ardorem Spiritus sancti, nec tractabilem, nec accessibilem, sed spiritualem. Sonus tube qui 410 fuit ibi, suggestionem significauit, que sic ad actum peccati, ut tuba prouocat ad bellum. Quanto magis enim Iudeis prohibebatur, tanto ardentius ruebant in uetitum. Ibi iterum fuit turbo, id est commotio suggestionum, actus scilicet peccati. In noua gratia et suggestio, et actus peccati remouetur. Ibi iterum fuit procella, id est contusio grandinis, scilicet consuetudo peccandi. Fuit iterum caligo, id est excecatio, ex consuetudine peccandi procedens. In gratia ista et consuetudo peccandi remota est et omnis cecitas illuminata; ibi fuit uox  uerborum, quam audire potuerunt. Hic inspiratio interius, quam qui prelibat, multo desiderio currit ut comprehendat. Illi non portabant quod dicebatur. Onus autem huius leue, et iugum suaue est . Ibi dictum fuit: Si bestia tetigerit montem lapidabitur , quia hic si quis bestialis uite, et intellectus posuerit os suum blasphemando in montem, id est in diuinitatem, lapidabitur, contusus potentia deitatis, et eo quod adeo terribile erat quod uidebatur, ita dixit ipse Moyses: Exterritus sum animo, et tremebundus corpore. Ad legem terroris et inutilem non accessistis, sed ad Sion, id est ad uitam speculatiuam. Sion dico montem, id est altitudine uirtutum eminentem, et ad ciuitatem Dei uiuentis, id est ciuibus suis uitam eternam  dantis, scilicet ad celestem Hierusalem, et ad frequentiam multorum millium angelorum, ut cum eis in gloria Dei personetis, et ad Ecclesiam primitiuorum, id est patriarcharum et prophetarum, qui conscripti sunt senatores in celis, et ad Deum Patrem omnium iudicem, et ad spiritus iustorum et perfectorum, id est quos Spiritus sanctus iustos facit et perfectos, propter diuersitates donorum. Sicut Ioannes solet, pluraliter ait Spiritus. Et accessistis ad Iesum datorem Noui Testamenti. uel ita dicamus ad Dominum omnium, et ad Deum spirituum, id est animarum iustorum perfectorum.

Accessistis etiam ad aspersionem sanguinis, id est ad sanguinem Christi, quo aspersi mundati estis. Sanguinem Christi dico loquentem melius quam sanguinem  Abel de quo scriptum est: »Sanguis fratris tui Abel clamat ad me de terra ;« ideo melius quia sanguis Abel ultionem, sanguis Christi clamat remissionem. Et quia sanguis Christi loquitur pro uobis, uidete itaque ne male agendo, recusetis illum loquentem pro uobis quia malo uestro, si recusatis. Si enim illi recusantes eum qui loquebatur super terram, id est Moysen, uel angelum, non effugerunt ultionem, multo magis nos non effugiemus qui auertimus Deum loquentem nobis, non de terra, sed de celis. uox cuius loquentis, tunc in datione ueteris legis terram mouit, nunc autem repromittit in Aggeo, dicens: Adhuc semel; adhuc ideo, quia iam mouerat terram, Ego mouebo, non solum  terram, quam olim moui, sed etiam celum , mutabilem eorum transferens in immutabilitatem. Nunc Paulus exponit: Quod autem dicit propheta adhuc et semel, per adhuc declarat translationem mobilium. Translata enim elementa, de mobilitate fient immobilia. Translationem dico mobilium tanquam factorum, id est sicut eorum que fecit. Qui enim ea de nichilo fecit, facta leuius transferre potuit. Semel dicit ut translatione facta ea maneant immobilia, que modo sunt mobilia. Et quandoquidem omnia in immobilitatem transferentur, itaque nos suscipientes regnum immobile, id est nos in immobilibus regnaturi, habemus aliquam gratiam in nobis a Deo premissam. Nisi enim precederet in nobis aliqua gratia Dei, non susciperemur ab  eo in immobilitate regnaturi. uel ita, quia translata manebunt omnia immobilia, itaque nos qui tunc erimus suscipientes regnum illud immobile, habeamus aliquam gratiam, per quam placentes Deo seruiamus ei, cum metu animi et reuerentia, id est timore corporis et exhibitione honoris. Necesse est enim ut seruiamus Deo cum metu et reuerentia; etenim Deus noster est ignis consumens, id est excoquens 411 omnis peccati rubiginem, et ideo necesse est ut purgatos inueniat non purgandos.



CAPUT XIII.

»Charitas fraternitatis maneat in uobis, et hospitalitatem nolite obliuisci. Per hanc enim placuerunt quidam angelis hospitio receptis. Mementote uinctorum, tanquam simul uincti, et laborantium,  tanquam et ipsi in corpore morantes. Honorabile connubium in omnibus, et torus immaculatus. Fornicatores enim et adulteros iudicabit Deus. Sint mores sine auaritia, contenti presentibus. Ipse enim dixit: Non te deseram, neque derelinquam ita ut confidenter dicamus: Dominus mihi adiutor est, non timebo quid faciat mihi homo. Mementote prepositorum uestrorum, qui uobis locuti sunt uerbum Dei; quorum intuentes exitum conuersationis, imitamini fidem. iehsu Christus heri et hodie, ipse et in secula. Doctrinis uariis et peregrinis nolite abduci. Optimum est enim gratia stabilire cor, non escis, que non profuerunt ambulantibus in eis. Habemus altare, de quo edere non habent potestatem qui tabernaculo deseruiunt.  Quorum enim animalium infertur sanguis pro peccato in sancta per pontificem, horum corpora cremantur extra castra. Propter quod et iehsu ut sanctificaret per suum sanguinem populum, extra portam passus est. Exeamus igitur ad eum extra castra, improperium eius portantes. Non enim habemus hic manentem ciuitatem, sed futuram inquirimus. Per ipsum ergo offeramus hostiam laudis semper Deo, id est fructum labiorum confitentium nomini eius. Beneficentie autem et communionis nolite obliuisci. Talibus enim hostiis promeretur Deus. Obedite prepositis uestris, et subiacete eis. Ipsi enim peruigilant quasi rationem pro animabus uestris reddituri, ut cum gaudio  hoc faciant, et non gementes. Hoc enim non expedit uobis. Orate pro nobis. Confidimus enim quia bonam conscientiam habemus, in omnibus bene uolentes conuersari. Amplius autem deprecor uos hoc facere, quo celerius restituar uobis. Deus autem pacis, qui eduxit de mortuis Pastorem magnum ouium, in sanguine testamenti eterni Dominum nostrum Iesum Christum, aptet uos in omni bono, ut faciatis uoluntatem eius, faciens in uobis quod placeat coram se per Iesum Christum, cui est gloria in secula seculorum. Amen. Rogo autem uos, fratres, ut sufferatis uerbum solatii. Etenim perpaucis scripsi uobis. Cognoscite fratrem uestrum Timotheum dimissum, cum quo si celerius uenerit, uidebo uos. Salutate  omnes prepositos uestros, et omnes sanctos. Salutant uos de Italia fratres. Gratia cum omnibus uobis. Amen.«



EXPOSITIO.

Cum metu et reuerentia seruite Deo. Charitas etiam perseueranter maneat in uobis. Charitas dico fraternitatis, quam fraternitas reposcit. Hoc enim quod fratres estis exigit ut uos inuicem diligatis; et nolite obliuisci hospitalitatem, que est pars caritatis, in qua olim ualuistis. Per hoc quod ait, nolite obliuisci, signat eos prius deuotos in hospitalitate, nunc remissos esse. Ideo sectanda est hospitalitas, quia per hanc uirtutem placuerunt quidam Deo, ut Abraham et Lot, quos Deus inde significauit sibi placuisse, angelis receptis hospitio. Ideo enim angelos  suos immisit, quasi hospites, ut per hoc hospitalitatem gratam sibi esse cognoscerent. Charitas maneat in uobis. Mementote etiam uinctorum, id est his ministrate, qui in uinculis opprimuntur, tanquam simul uincti, id est memores uos simul esse uinctos, quia si illi in carcere, uos uincti molestia carnis. uel ita: Mementote uinctorum tanquam simul uincti, id est sicut uelletis reminisci uestri, si similiter in uinculis essetis. Mementote etiam laborantium quocunque genere mundane miserie tanquam et ipsi laborantes sitis; quod idem ait 412 tanquam morantes in corpore. Quicunque enim premitur onere carnis, nunquam expers est erumne et laboris. Sit etiam in omnibus uobis honorabile connubium;  hic remouet fornicationem. Et coniugiis celebratis sit torus immaculatus; hic adulterium abdicat. Ideo moneo connubia, castitatem tori, remouendo fornicationem et adulterium, quia Deus iudicabit, id est damnabit fornicatores et adulteros; non quod homicidia et reliqua mala iudicare non debeat, sed nunc de his duobus tantum sermo erat. Mores etiam uestri sint sine auaritia, ut non concupiscatis superflua. uos dico contenti presentibus; Dei enim est prouidere de crastinis. Debetis esse sine auaritia. Ipse enim Deus dixit ad Iosue, et per eum ad omnem fidelem. O tu Iosue, seu quicunque fidelis, ego non deseram te penitus abiectum, neque saltem aliqua hora derelinquam te inadiutum; Deus hoc dixit ita, ut supra hoc quod prius diximus: nos  scilicet contentos esse presentibus, nunc confidenter dicamus: Dominus est mihi adiutor, et ideo non timebo quid faciat mihi homo, etiam si tollat presentia.

Mementote etiam prepositorum uestrorum, ut eius conformemini, qui locuti sunt uobis uerbum Dei quorum exitum, id est finem bonum esse intuentes. Exitum dico conuersationis, id est bone operationis in qua conuersantur. Imitamini primum fidem eorum, ut sic bona conuersatio et bonus exitus similiter sit in uobis. Dicerent illi: Non possumus perfectionem eorum sequi, quia ipsi, ab ipso Christo edocti, habuere maiorem affluentiam gratie quam nos possimus habere. Ad hoc Paulus: Bene, inquit, imitari potestis; iehsu Christus enim qui fuit heri, quantum  ad illos, hodie etiam est paratus in eodem quantum ad uos; ipse etiam presens erit in omnia secula sperantibus in se, quibus ait: »Ecce uobiscum sum usque ad consummationem seculi .« Imitamini fidem prepositorum. sequentes doctrinam eorum. Et doctrinis uariis, que nunc unum nunc aliud asserunt, et peregrinis, id est extraneis aliunde quam a nobis procedentibus; his, inquam, doctrinis nolite abduci ab eo quod a nobis accepistis. Erant enim quidam seductores, qui dogmatizabant, ex eo quod Paulus omnes cibos mundos esse et sanctificatos a Deo dixerat, ut quanto magis ingurgitarent uentrem opulentia escarum, tanto magis essent grati Deo, qui omnes cibos sanctificauerat ad edendum. Inde ait: Nolite huiusmodi  doctrinis abduci, quia optimum est, non corpus, sed cor stabiliri et confirmari gratia, id est ex libertate quam Deus intulit nobis in usu omnium, quam stabiliri escis, id est multiplicatione uoluptatis, que esce non profuerunt ambulantibus in uoluptatibus, et supra modum locum dantibus eis. Escis utique non debemus cor stabilire, quia habemus altare, id est corpus Christi, quod in altari consecratur; supra quod principatum a nobis uota et orationes Deo offerimus. De quo altari, id est corpore Christi non habent potestatem edere quicunque deseruiunt tabernaculo, id est corporis uoluptatibus; sic enim ad horam mansuri sumus in corpore, sicut miles in tabernaculo militari. Probat duplici auctoritate  ueteris primum, deinde noue legis, eumdem sensum in utraque colligens auctoritate quod promisit, dicens: uere qui deseruiunt tabernaculo uoluptatis, non habent facultatem edere de hoc altari, qui non sunt extra castra, id est quia secundum dimissiones uoluptatum non exeunt corpora sua. Quod ita ait: Eorum animalium quorum sanguis infertur per pontificem in Sancta sanctorum pro peccato populi delendo, et hoc semel in anno. Horum animalium corpora cremantur extra castra. Mos erat  ut pontifex legalis semel in anno sanguinem inferret in Sancta sanctorum. Hic autem sanguis assumebatur de 413 animalibus, extra castra crematis. Pontifex autem ille Christus est, qui pro peccato omnium delendo sanguinem  suum in cruce fusum intulit in Sancta sanctorum. Quod autem illud animal cremebatur ut cinis fieret, signum erat contritionis Christi, quam sustinuit, cinis cuius, id est memoria passionis debet aspergi super capita, id est in mentibus singulorum. Quod extra castra cremebatur, significabat omnem uolentem mundari oportere, ut exeat extra castra id est carnales uoluptates.

Nunc subiungit Noui Testamenti auctoritatem idem cum ueteri sentientem dicens: Propter quod comprobandum scilicet, quod qui tabernaculo deseruiunt, non habent edere de hoc altari, uel propter quod prefiguratum in ueteri, nunc implendum. iehsu etiam passus est extra portam, significans participantes altari suo debere fieri extra portam, id  est extra sensus uoluptatis. Sensus enim porte sunt anime, quia per oculos ducitur ad concupiscendum quod uidet, et sic per ceteros sensus. iehsu passus est extra portam, ideo ut per proprium sanguinem sanctificaret populum. Quia iehsu extra portam passus est, igitur exeamus ad eum, positi extra castra, id est extra uoluptates tabernaculi; nec hoc solum, sed etiam portantes  improperium eius, id est mortem crucis. Et utique sic debemus exire, quia etiam si uolumus hic manere, non habemus hic manentem ciuitatem, sed inquirimus futuram, id est eternam. Et quandoquidem futuram inquirimus, ergo ut apprehendamus eam, offeramus per ipsum Iesum hostias laudis, id est laudes non minus quam hostie promerentes Deo, et hoc semper.  Et quod dico hostias laudis, est dicere: Offeramus fructum labiorum. Per labiorum, facilitatem, per fructum designat utilitatem. Labiorum dico confitentium nomini, id est glorie eius. Offeramus laudes. Beneficentie autem, id est largitatis eleemosynarum et communionis  nolite obliuisci. Nec debetis obliuisci, quia talibus hostiis, id est per beneficentiam et communionem. Deus promeretur in passiua significatione. Ut autem horum memores sitis, obedite prepositis uestris, qui perfecti sunt, et bene uos instruunt, et subiacete eis, id est obedite, ut omnem subiectionem uerbo et opere exhibeatis illis. Debetis utique subiacere eis, quia ipsi peruigilant pro uobis, quasi illi qui reddituri sunt rationes pro animabus  uestris, sibi commissis. Et ideo sic subiacete eis, ut faciant hec, id est peruigilant pro uobis cum gaudio, et non gementes, pro duritia et intemperantia uestra. Dico non gementes; non enim expedit uobis hoc, ut eos gemere faciatis. Obedite prepositis et orate pro nobis. Dicerent illi: Tu gentem nostram et ritus nostros persequeris, et quomodo dicis, orate pro nobis? Ad hoc Paulus: Orare pro nobis debetis. Nos enim confidimus, id est confidenter uobis dicimus quod habemus bonam conscientiam in omnibus, id est ad omnes uolentes bene conuersari ad illos. Ubi autem conscientia pura est, et opus mundum est, ne ergo molesti sitis mihi.

 Dixit superius orate pro nobis; nunc autem deprecor uos amplius hoc facere, id est orare pro nobis instantius, quo, id est eo ut restituar uobis celerius, deferens mecum fructus eleemosynarum, si forte soluar a uinculis. Dico orate pro nobis, ego autem sic oro pro uobis. Deus pacis aptet uos in omni bono, qui Deus eduxit Dominum nostrum Iesum Christum de mortuis, id est a numero mortuorum. Iesum dico Pastorem magnum, id est super omnia magnificatum. Pastorem dico non luporum, sed ouium, id est mansuetorum. Pastorem dico factum in sanguine, id est per oblationem sanguinis sui. Sanguinem dico confirmatorem testamenti eterni, id est in eternum duraturi. Hic, inquam, Deus aptet uos in omni bono. Aptatos eos intelligit, si bona uoluntas in eis  fuerit. Aptet ita, ut faciatis uoluntatem eius Dei, nec uiribus uestris, sed ita faciatis 414 ut ipse sit faciens in uobis hoc quod placeat coram se, id est in beneplacito eius, faciens dico per Iesum Christum, qui est gloria in secula seculorum. Amen. Quia aliquantulum asperius correxerat illos, nunc blanditur eis, ne moueantur uisa asperitate uerborum, dicens: Deus sic aptet uos, ego autem, fratres, rogo uos, ut hoc uerbum non reprehensionis , sed Epistolam solatii sufferatis, id est in omni patientia suscipiatis. Et potestis satis sufferre, quia scripsi uobis perpaucis. Hic significat eos impatientes, quibus multo plura scripsisset, si patienter audituros cognosceret. Sufferte uerbum et fratrem uestrum Timotheum a me dimissum ad uos,  uel a uinculis quibus ligatus mecum erat, nunc dimissum. Eum, inquam, delatorem huius Epistole, cognoscite, id est honorifice et cum omni caritate suscipite, cum quo uidebo uos, sicut autumo, si celerius reuertens a uobis, uenerit ad me. Salutate omnes prepositos uestros. Ipsis enim, quia perfecti erant, non scribebat Epistolam, sed quibusdam subditorum incorrectis. Salutate etiam omnes sanctos in Ecclesia uestra. Erant enim quidam subditorum perfecti, quibus similiter non scribebat. Salutant uos fratres de Italia. Gratia Dei cum omnibus uobis. Amen. Signum Pauli quod Epistola ipsius esset.



EPISTOLA B. PAULI AD LAODICENSES, Nuper in antiqua bibliotheca inuenta: Sed quia inter catholicas uulgo non legitur, non est a B. Brunone elucidata.


 Paulus, apostolus non ab hominibus, neque per hominem, sed per Iesum Christum, fratribus qui sunt Laodicie. Gratia uobis et pax a Deo Patre nostro et Domino Iesu Christo. Gratias ago Christo per omnem orationem meam, eo quod permanentes estis in eo, et perseuerantes in operibus bonis, promissum exspectantes in die iudicii. Neque destituant uos quorumdam uaniloquia insinuantium, ut uos auertant a  ueritate Euangelii, quod a me predicatur. Et nunc faciet Deus ut qui sunt ex me ad profectum ueritatis Euangelii, deseruientes sint, et facientes benignitates operum que sunt salutis uite eterne. Et nunc palam sunt uincula mea, que patior in Christo, quibus letor et gaudeo, et hoc mihi factum est ad salutem perpetuam, quod ipsum factum orationibus uestris, et administrante Spiritu sancto, siue per uitam, siue per  mortem. Est enim mihi uiuere, uita in Christo, et mori gaudium . Et ipse in uobis faciet misericordiam suam, ut eamdem dilectionem habeatis et sitis unanimes. Ergo, dilectissimi, ut audistis presentiam Domini, ita retinete et facite in timore Dei, et erit uobis uita in eternum. Est enim Deus qui operatur in uobis, et facite sine retractu uel peccato quecunque facitis. Et quod est optimum, dilectissimi, gaudete in Christo, et precauete sordidos omnes in  lucro. Omnes sint petitiones uestre palam apud Deum, et estote firmi in sensu Christi, et que integra, et uera, et pudica, et casta, et iusta, et amabilia sunt, facite. Et que audistis et accepistis, in corde retinete, et erit uobis pax. Salutate omnes fratres in osculo sancto. Salutant uos sancti omnes. Gratia Domini nostri Iesu Christi cum spiritu uestro. Et hanc facite legi Colossensibus, et Colossensium uobis.


FINIS EPISTOLARUM B. PAULI APOSTOLI.





415 HECATOSTICHON APOLOGETICUM D. IACOBI HIERONYMI CARTHUSIAE PARISIENSIS ALUMNI, Quo Phrasin B. BRUNONIS, que nasutis humilior uideatur a calumnia defendit, et sententiarum pondera lance iusta appendit.


 Quis nouus harmonico mulcens stridore lyristes
   Allobrogum longi saxa niuosa iugi
Transiliens colles, saliens in montibus? O quam
   Per celum auritas omne moratur aues,
Ore senem, cultu macieque professus eremum,
   Et nichil agresti pectine agreste sonans!
Frons erecta polo est, pedibus calcantur honores,
   Septenum in capitis uertice sidus inest.
Deliciis mollique toro nemo arguet usum,
   Nec quidquam a studiis et pietate uacans.
Non aurum digiti, nec habet lyra dia smaragdos,
   Nec fucum allophylum sancta camena petit.
Nec sibi caluitiem sacra ueridicentia texit,
   Nec calami stratas captat ab arte comas.
Alter an Amphion, rediuiuus an inclytus Orpheus,
    Illecebre neruis surda elementa trahens,
Restituens sensum, quibus hunc natura negauit?
   An lyra nature robore maius habet?
Oppida iam putent inculta, arridet eremus.
   Dum fremit armorum turbine mundus hebes.
Dum tam grata canunt superis epinicea silue,
   Angelicisque opplent inuia lustra choris,
Militet ut sancto iam omnis doctrina parenti
   Spiritui, uertens signa aquilina cruci.
O uideam carites Christo connubia pactas,
   Atque eadem castas federa Castalides.
Imo adeo cunctas deserto Helicone uidebo,
   Deserti fabricam iamque leuare noui.
Alternum miscere melos sub nomine Christi,
    Per templum bifidis e regione choris.
Nec tacitis cellis deerit symphonia psallens
   Spiritu, et alterne lectio iuncta preci.
Hiccine Carthusi, Bruno, caput ordinis, olim
   Clarum agiographie nomen in orbe gerens,
Quo schola Francorum nequaquam inuidit Athenis,
   Rostraque Romano nil theodoxa foro?
Ecce mouet citharas, et naula prophetica ductor
   Ordinis, et uite consona plectra sue.
Exemplum signumque suis illustre relinquit
   uiuere, et ethereo Principe digna loqui.
Compellare uirum propriusque audire iuuabit.
   Nempe  et ipse uocat.
 Affluite, errantes  atque audite, tenelli,
   Cum lyrico Domini rege docebo metum.
Ille ego qui malens inhonorus honoribus illuc
   Cedere, quo puppim numinis aura uocat.
Parisii mundo profugum quem perpulit horror
   416 Funeris, ut celi hec septimus astra sequar.
Astra dedere uiam, diui arrisere tot esse
   Millia, sic hamis illaqueanda meis.
His agor auspiciis. Ceu uox clamantis eremo,
   Pertesi mundum sterno Tonantis iter.
Baptiste reparando uias disiectaque membra,
   Castra monoptolemis singula condo meis.
Deserto deserta placet Carthusia Christo,
   Tuscala cui laudum nocte dieque calent.
Inuia Psalmologi deserta inaquosaque terra est,
    Qua pateat uirtus gloriaque alma Dei.
Unde columbinis auide latera instruit alis,
   Discat ut huc fugiens seque Deoque frui.
Discipulis eadem tribus hec in monte refulsit
   Gloria, quo fieri uult tria castra Petrus.
Cernere Zaccheus per turbam nescit Iesum:
   Cui, Turba opprimeris, discipulique canunt.
Sic, monache, infesti fugiens contraria mundi,
   Nauiter effectum nominis huius habe.
Hasce igitur partes mihi delegauit iehsu,
   Asperula in planas sternere lustra uias.
Leuiget ut Christo rigidos citharedia saltus:
   Militie tollens hic noua signa pie.
Nulla Madaurensis Milesia habemus aselli.
    Nulla Lycambee conscia tela necis.
Semina diuine mihi sunt uberrima flamme,
   Deuoto nichil est dignius otiolo.
Exuro, gelidos exsurgere cogo iacentes;
   Et nunc illecebras, nunc quoque uim facio.
Nunc lyra Dauidis, nunc Pauli buccina pleno
   Ore quidem hec, digitis concrepat illa meis.
Hec, Carthuse, tibi ratio est prescripta silendi;
   Ut, claudens homini labra, loquare Deo.
Quippe ad eum, Paulo aut Dauide interprete, fari est
   Et iactura tuum nulla silere quatit.
Nec Latie offendat lingue neglectior usus,
   Dictio si trite est corporis equa toge.
 Sublimes humili sensus attempero lingue:
   Nec mihi ab ore sed ex pectore uerba fluunt.
Niliacis ornate alii delubra tropeis,
   Laudo; sed in presens causa aliena mihi est.
Humane uerbis sophie inclarescere nolens,
   Paulus adest doctis debitor et rudibus.
Cum Dauid cinere, et cilicino horrescat amictu,
   Rhetoricis compta quis uolet esse rosis?
 Iam mihi purga aures atque excute fece palatum,
   uel magis intra animi septa redito tui.
Non lingue, sed cordis ad hec delectus habendus:
   Nam mihi cum rebus tota palestra fuit.
Ne sensu hec sapias, sed quo sunt prodita gustos
   Spiritu, et hoc anime uiscera pasce bono.
Consultum pariter summis minimisque uolebam,
   Et ratio captus omnis habenda fuit.



[PARS III OPERUM S. BRUNONIS.]





[ADMONITIO.]

Sequitur in editione Coloniensi tomus seu pars III Operum S. Brunonis. Continet, preter sermones quosdam, opuscula De laudibus Ecclesie, De ornatu Ecclesie, De nouo mundo, De festiuitatibus festiuitatum. Que tamen non sunt Brunonis Carthusiani, sed Brunonis Astensis episcopi, et eius Operibus annumerantur.  Opuscula supradicta excipiunt S. Brunonis epistole bine, Sermo De contemptu diuitiarum et appendix De origine sacri Carthusiensis ordinis.





DIuI BRUNONIS EPISTOLAE BINAE Quas scripsit ex eremo Calabrie cum ex urbe Roma ad eam se solitudinem, in qua et obiit, postliminio se recepisset.



I. Ad Radulphum uiridem, Ecclesie Remensis prepositum, ad contemptum mundi, uitam eremiticam contemplatiuamque optimam Marie partem, insuper ad uoti impletionem, exhortatoria.





II. Ad filios suos Maioris Carthusie.







SERMO DE CONTEMPTU DIuITIARUM. *

 Facilius est camelum per foramen acus transire, quam diuitem intrare in regnum celorum . Hoc autem significabat illa amphora, in qua impietas clausa erat, de qua ne egredi posset, massa plumbea os amphore claudebat . Qua in re datur intelligi quam difficile sit de uentre auaritie hominem auarum uel extrahi uel separari posse. Narrat enim Zacarias propheta se uidisse amphoram egredientem, de qua cum interrogaret quid esset, dictum est ei: Hec est amphora egrediens, et hic est oculus eorum in uniuersa terra; et ecce talentum plumbi portabatur: et ecce mulier una sedens in medio amphore . De qua cum interrogaret que esset, dictum est ei quod esset impietas. Os autem amphore massa plumbea clausum  erat. Et ecce due mulieres egredientes, que habebant alas quasi milui, leuauerunt amphoram inter terram et celum ut edificetur ei domus in terra Sennaar, et stabiliatur, et ponatur ibi super basim suam, etc. Quid enim per amphoram nisi auaritia significatur? Hic oculus eorum. Quorum eorum? Eorum uidelicet qui eam diligunt in uniuersa terra. Omnes enim ad eam spectant, omnes ad eam tendunt, quoniam sicut  scriptum est: Pecunie obediunt omnia . In hac autem sedet impietas, quoniam diuites et auari, quia misericordiam et pietatem non habent, non solum impii, uerum etiam impietas recte uocantur. Sed quid melius per duas illas mulieres que amphoram ferunt, quam sollicitudo et deceptio intelligi potest? Semper enim auari solliciti sunt in acquirendo, et deceptores alieno aliena rapiendo. Unde et alas milui he mulieres habere dicuntur, quoniam miluus inter alias aues rapacissimus est: qui semper pusillis et mansuetis auibus insidiatur. Ferunt autem he mulieres, id est deceptio et praua sollicitudo, amphoram in terram Sennaar, siue Babylonis, quia his duobus uitiis diuites et auari in perditionem rapiuntur. De hac enim Babylone scriptum  est: Cecidit, cecidit Babylon illa meretrix: et facta est habitatio demoniorum . Miseri igitur et per omnia infelices, qui inter demonia habitaturi sibi in terra Sennaar domum inuenerunt. A qua nos eruat mitissimus Dominus noster iehsu, qui cum Patre et Spiritu sancto uiuit et regnat Deus per eterna secula. Amen.





CONFESSIO S. BRUNONIS.


 Fidem magistri Brunonis, quam communiter fratribus suis protestatus est, cum horam sibi appropinquare sensisset, ut omnis carnis uiam ingrederetur, scriptam seruare curauimus, eo quod satis intime coram Deo nos illius fidei testes esse rogaret.

Credo firmiter in Patrem, et Filium, et Spiritum sanctum, Patrem ingenitum, Filium unigenitum, Spiritum sanctum ex utroque procedentem, et has tres personas unum Deum. Credo quod idem Dei Filius conceptus sit de Spiritu sancto ex Maria uirgine. Credo quod uirgo castissima fuerit ante partum, uirgo in partu, et post partum uirgo in eternum permanserit. Credo quod idem Dei Filius conceptus sit inter homines, ut uerus homo, sine peccato. Credo quod idem Dei Filius inuidiose a perfidis Iudeis captus sit, iniuriose tractatus, iniuste  ligatus, consputus, flagellatus, mortuus et sepultus. Descendit ad inferos, ut captiuos suos inde liberaret, descendit propter redemptionem nostram, et resurrexit. Ascendit ad celos, inde uenturus est iudicare uiuos et mortuos. Credo sacramenta que  catholica credit et ueneratur Ecclesia, et nominatim quod consecratur in altari, uerum corpus esse, ueram carnem, et uerum sanguinem Domini nostri Iesu Christi, quem et nos accipimus in remissionem peccatorum nostrorum, in spem salutis eterne. Credo carnis resurrectionem, uitam eternam. Amen. Confiteor et credo sanctam atque ineffabilem Trinitatem, Patrem, et Filium, et Spiritum sanctum, unum Deum naturalem, unius substantie, unius nature, unius maiestatis atque uirtutis. Et Patrem quidem non genitum, non creatum, sed ingenitum profitemur. Ipse Pater a nullo originem ducit, ex quo Filius natiuitatem, et Spiritus sanctus processionem accepit. Fons ipse igitur et origo est totius diuinitatis: ipse quoque Pater essentia quidem ineffabilis,  substantia sua Filium genuit ineffabiliter, nec tamen aliud quam quod ipse est. Genuit Deus Deum, lux lucem. Ab ipso ergo est omnis paternitas in celo et in terra. Amen.





APPENDIX AD S. BRUNONEM DE ORIGINE SACRI CARTHUSIENSIS ORDINIS AUCTORE ZACHARIA BENEDICTO, uICENTINO, CARTHUSIANO.


 Quis Carthusiaci iecit fundamina primum
Ordinis, et que causa illi, uis nosse uiator?
Historiam hanc sequere, hos etiam tu perlege uersus.
Fructum si queras, aderit compunctio sancta.
   In Senonum planis urbs prestantissima campis
Emporium Sophie, turrito uertice surgit,
Quam Parides, fugiens Troiana incendia, fertur
Exstruxisse, patrisque memor dixisse Parisos
Cultores, illisque insignia et arma dedisse.
Sequana uorticibus qua multis alluit arces
Et peregrina suas transmittit ad equora merces.
Hic est assiduo fecunda academia cultu;
Huc et Cecropidum translata est Pallas ab oris,
Missaque de summis ingens sapientia rebus.
   Hic ita clarus erat uirtutibus omnibus, atque
His disciplinis 
Doctor ut, ascenso suggesto siue cathedra,
Esse uideretur magni uox inclyta Pauli,
 Atque uerecundis in moribus alter Ioseph.
Hunc, ueluti celi diuum de culmine lapsum,
Totus adorabat populus, namque ille sacerdos.
   Inclyta uirginei post incunabula partus
Elapsis annis mille octoginta duobus,
Contigit huic homini postremum claudere tempus.
Atque subire graue imperium, iura aspera lethi,
Iamque iacet uiuo gelidum sine sanguine corpus;
Rumor ubique strepit, dolor anxius undique mansit,
 Et gemini sexus resonant lamenta per urbem.
Heu! bonus interiit pastor, uir sanctus obiuit,
Per fora clamabant, nemo dabit amplius illa
Docta salutiferi sermonis et aurea uerba.
   Funeris interea lugubris pompa paratur,
Exsequie multo fiunt et nenia fastu
Conueniunt passim ciues, clerus, schola tota
Docta coit, crepitant ex ictibus era sonoris.
Fertur honoratum maiora ad templa cadauer,
Marmore sub Pario condendum et aromata subter,
Triste sacerdotes recitando in carmine fatum,
Ardentes faculas, et cerea lumina portant,
Procedunt querule longo simul ordine turme,
Atque uias omnes nigro uelamine complent.
Accidit inter tot res admiranda relatu,
Iudicium celeste, et formidabile cunctis:
Et sane ipsa Dei sententia, grandis abyssus,
Cui soli detecta manent abscondita cordis .
Quos sibi delegit, uel quos priuauit olympo,
 Solus habet notos, solus discreuit ab euo.
Nos homines ceci rerum secreta uidemus,
Sicut Apollineum discernit noctua lumen.
Ecce sub argento qui portabatur et ostro
Mortuus, et tanto fuerat cumulatus honore,
Cum foret ad fanum sublimi in mole locatus
Quo melius posset cerni, cunctisque pateret,
Responde mihi, dum legitur, res ecce stupenda,
Eminus attollit uultus, exsangueque pectus,
Ac circumspiciens toruo cum lumine turbas,
 Clamore horribili feretro sic dixit ab alto:
Consilio superum secreto, et legibus equis,
Heu me! accusatus, peto Iudicis ora tremendi.
Deposuitque caput taciturus, et arida membra.
Contremuit primo aspectu, ac obmutuit omnis,
Cuncta silent, cunctique pauent, plebs arrigit aures.
Prodigium insuetum uix credit mente labanti.
Stant pollinctores trepidi, et terrore subacti,
Audentque exanimum minus hoc contingere corpus.
Obriguere come, et tremulis uox faucibus hesit.
Ingentes strepitus post ipsa silentia fiunt
Confusus sonitus uocum iuuenumque senumque
Longius auditur; discurrit fama per urbem.
Gens agorea  uenit, properando uulgus anhelat.
Concaua templa crepant uariis rumoribus, et gens
Non capitur, premitur pede pes, et tergore tergus.
ui faciunt aditus, procumbunt cardine postes.
 Hique gradus summos, illi pinnacula scandunt:
Ut noua prospiciant isthec miracula ab alto.
   Extollens iterum liuentia mortuus ora,
Hucque illucque tuens oculis terrentibus omneis,
Mugitu insolito dixit: ue, ue mihi, namque
Iudicium iam in me latum est a Numine sancto.
Utque prius iacuit nullo cum murmure uocis.
Ima tremor gelidus languorque per ossa cucurrit
Corda pauent, trepidant pueri, terrentur et ipsi
Hac nouitate senes; nuptarum implentur acutis
Infantum, iuuenumque sacre clamoribus aule,
Exorant ueniam superos, et pectora tundunt,
Atque aliis suspensis auribus aiunt:
Quidnam hoc esse potest? hic uir sanctissima semper
His populis mandata dedit, uixitque probate,
Sese accusatum tamen, ac audisse supremum
Iudicium a superis miseranda uoce fatetur.
Hec portenta aliquid certe mirabile signant.
    An tumulo tradi sacrato debeat, omnis
Ambigit; ancipiti presul uenerabilis urbi
Seruari supra tellurem consulit, usque
Dum Deus ex alto, quid sit, declaret, agendum.
Tum rursum exanimus feretro caput extulit alto,
Atque infelicem, se contemplando, locutus,
Sic ait immenso luctu grandique boatu:
Parcite funeribus, mihi nil prodesse ualetis.
Infortunatum cur me genuere parentes?
Ah! miser eternos uado damnatus ad ignes.
Indeque conticuit semper, iacuitque supinus.
Exstasis et planctus turbas inuadit, et omnis
Aedes sacra sonat gemitu uarioque tumultu,
Femineis late resonant ululatibus edes.
Hique tenent postes amplexi, illique columnas,
Pregrauibusque oculis quasi somnia habere uidentur.
Mirantur tanti de perditione magistri,
Mirarique satis nequeunt exstincta fuisse
 Tot bona, totque pios pro relligione labores.
   Protinus e sacro benedicte margine terre,
Perfusi lacrymis populi extraxere cadauer,
Atque in telluris foueam clausere profane.
Hinc sambucus olens oritur, tristisque cicuta.
Oceanitidibus Titan se merserat undis
Deliaque albentes monstrabat ab ethere uultus,
Quando uulgus iners, ciues, simul agmina docta,
Mentibus attonitis in propria tecta redibant,
Languida cum strato cessissent membra cubili
In somnis uidere faces, dirasque figuras,
Errantes Erebo manes, furiasque triformes,
Que quasi letheum noctu incussere timorem.
Parisius nec adhuc horum est oblita dierum,
Tempore ab hoc siquidem prorsus tremefacta recusat
 cantare hec, sed lectio quarta
Incipit hic. Quantas habeo; res flebilis euo!
   Bruno sacerdotum splendor, rectorque scholarum,
 Quem genuit celebri germana colonia partu.
uir pius, et sapiens, ac prestantissimus omni
Munere doctrine, templi Remensis alumnus,
Tunc sacra Parisie genti documenta legebat,
Exsequiis aderat multo comitatus honore:
Menteque conceptum nequiens celare dolorem
Talibus ostentis, mox ut sua septa petiuit,
Solus inexhausto lacrymarum flumine planxit.
Hei mihi dicebat: ue, ue quia tempora triui.
Quid faciam demens? ex quo qui ut sanctus ab omni
Plebe colebatur, sic infeliciter ardet,
Ad loca Cerberei rictus, immane barathrum?
Hisque animum uerbis, nunc huc, nunc diuidit illuc
Peruigil, in melius cupiens conuertere uitam.
   Mane scholas repetens Bruno, circumdatus amplo
Seruorum numero, cathedram conscendit, amictus
Cyclade lugubri, defixaque lumina terris
Fert, et erant multo rubra atque tumentia luctu,
 Qualia somni expers habet, ut crudelia dudum
Peruigiles inter noctes suspiria duxit.
Aggrediturque suos tali sermone sequaces,
Innumerus quasi cetus erat, tacitusque manebat:
Huc ego non ueni facturus inania uerba.
Hactenus humanis soliti rationibus uti,
O docti iuuenes, omnes errauimus una,
Sed satis atque super; diuum modo iussa sequamur.
Huc ueni, ut referam quid sentio, quodque tenendum
Consilium duxi, quidquidue sit utile nobis,
Ut pedicas huius secli fugiamus, et illud
Hesterne lucis dirum, et miserabile fatum.
Quis, precor, ex nobis hominem pensasset iturum
Ad Styge, Cocytique ardentia guttura, tantis
Moribus illustrem, tantoque nitore docendi
Perspicuum, et tantis nature dotibus almum?
uidimus, heu! quantum nos lippi fallimur, et quot
Nostra per errores uersatur opinio fallax.
 Quid miseris nobis longo peccantibus usu
Eueniet, si tanta homini damnatio perpes
Est data? si in uiridi ligno hoc factum est, quid in ipso
Arenti fiet?  que nos uindicta moretur,
Cernite discipuli dulces, librate parumper,
Quanta tot ingentes purgabunt februa sordes.
Huius ad hoc etenim mundi sapientia nil est
Et iustum apparere foris sanctumque uideri.
   O cari comites, uestros miserescite casus:
Cernite, uicino mors est in limine, curuam
Extendens harpen, uiridesque secabit in herbas,
Temnite diuitias, quas nec deferre ualetis
uobiscum post fata, precor, si uerba magistri
Penditis; et si me digno seruatis honore,
Linquite Pentapolim, fugitiuaque secula mecum,
Atque specus cum Lot, montesque subite latentes.
Aspicitis, quantum presens hec uita caduca est;
Que dicenda magis mors est quam uita, fatebor.
Erigite ad celum mentes; ibi patria nobis,
 Nostra quies illic, eternaque mansio pacis:
uita hec exsilium nobis, et pondus iniquum,
Sunt ubi tot clades, totque aduersantia tela.
Ast ubi tot quondam terraque marique potentes
Sunt reges? ubi, queso, duces? diadema superbum
Induperatorum toto spectabile mundo?
Nunc ubi bellorum quondam uirtute periti?
Aut oratores ubi sunt, clarique pete?
Pictores, medicique graues, sophieque magistri?
Hi periere omnes, pessumque abiere sub imas
Terrarum caueas, ubi mors truculenta moratur,
Et solum monimenta sui liquere sepulcra,
Immundos cineres et fetida corpora bustis.
Heu uite fallacis amor! qui spargere flores
Et uiolas per agros, ac lilia odora uideris,
Atque metis spinas, texos et toxica demum
Et risum in fletus, et gaudia in anxia uertis.
   uiuenti seruire Deo suauissima res est.
 Sunt lacryme dulces, suspiria dulcia, dulces
Prolixe excubie, ieiunia dulcia, dulce
Subdere se imperiis, atque inter septa morari.
Quid debet nunc esse polis, ubi carne soluti
Et miseris curis, locaque in secura recepti
Leta uident claris obtutubus ora supremi
Principis: unde fluunt felicia gaudia semper.
Quid facimus, cari comites? ad claustra quieta
Nos citat omnipotens, per tot miracula, Numen.
Cur sumus ignaui tanti ad spiraminis auram?
Pergendum quo dextra uocant nos sidera, quo nos
Rorifer impellit zephyrus caurusque secundat.
Cedamus patria, moniti meliora sequamur;
Quippe mihi mens est urbana relinquere tecta,
Et petere incultos aditus, taciturnaque saxa:
Atque inter Faunos, et semina dura leonum
Antoni mores amplecti, et nitrea Pauli
Lustra sub exesis latitabo incognitus antris.
At uos, egregii comites generosa propago,
 Experti toties humana pericula mecum;
Mene sequi uultis per tot discrimina rerum?
Mene iuuat, ueluti semper fecistis, habere
Ductorem, fidumque patrem, dulcemque magistrum?
Dux ego uester ero. Nunc, nunc comitabor euntes.
Sic ait et tepidos fundentia lumina fletus,
Sepius admoto siccat uelamine Bruno.
   E numero tanto sex surrexere priores
Ingenio et sophia, rebusque ac sanguine prisco:
Andreas, Hugoque sacer, uegetusque Garinus,
Laudunus, Stephanus Burgensis, itemque Diensis.
Hi duo postremi Libyci doctoris alumni,
Et canonum assecle magni de celibe Ruffi
Cenobio, inira et pollebant dogmatis arte,
Et successiue rupere silentia, tali
Ordine: Preceptor, cui non est alter in orbe
Aequandus, te nos sumus a puerilibus annis
Sectati, et semper fuimus parere parati
Imperiis, dictisque tuis, per numina, per tot
 Quot per olympiacos scintillant sidera tractus
Testamur, sine te possemus uiuere nunquam.
Per medios ignes, te per media arma sequemur,
Eueniat quecunque tibi fortuna sinistra
Fare, mori tecum mens est, et ducere uitam.
   uiuite felices, ueraque in pace ualete,
O comites, tanto non possumus absque magistro
Degere sub membris, et grata luce potiri.
Incedat quocunque libet, comitamur ouantes.
Nos igitur pariter spelea petemus et antra.
uos iterum socii, uos et terrena ualete:
Tuque Parisina urbs, nostrorum theca laborum.
Germani ualeant, ualeant utrique parentes,
Diuitie atque domus, et pinguia rura, ualete.
Nos sequimur superos, pereuntia temnimus arua;
Nos fugimus terram, et celi properamus ad arcem.
Finierant, cunctique ruunt in dulcia pacis
 Oscula, et amplexus lacrymisque rigantur utrinque.
Sicque reuertentes in propria tecta gemebant.
Bruno capit nullam tacita sub nocte quietem;
Sed qualem reperire locum  anceps
Cogitat, et secum uersat, crebro atque reuersat.
uertitur interea celum, et Latonia lampas,
Oppositas primo nebulas scindebat in ortu,
Cumque diu orasset superos, arisque dedisset
Mystica cum gemitu libamina, iusque Minerue
Pasceret, ardentem lychnum suspensa tenebat,
In multam solus uigilans precordia noctem:
Opprimitur somno, et tepido dat membra cubili:
Procumbit languens, et mox ut lumina texit
Matutina quies, facies incedere cernit
Angelicas, labiisque sales miscere modestis.
Affixit nitide fidei signacula fronti,
Atque ait: O, tali que uos sub imagine fertis,
Gaudentes anime, per maxima sceptra Tonantis
 Adiuro, a Stygiis estis uel misse ab olympo?
Ille alacri uultu, facieque et fronte decora,
Ne trepida, dixere: Dei sacrate minister,
Mittimur huc etenim summis e sedibus ad te.
Et paradisiaci ferimus mandata Parentis.
O te felicem, quem de tot millibus unum
Elegere poli, monachos reparare labantes!
Perge, tuum completo animum, tua uota secunda,
Hoc tibi diuinus Sator imperat, ito citatus
Granopolim, dicunt uulgari idiomate Galli,
Hugonemque petas antistitem, et ille docebit,
Quem tibi condidimus sublimi in uertice campum,
uoce sub Hebrea Carthusia dicitur, hoc est,
Sermone Ausonio, perfecta uocatio diuum.
uos quoque sumatis tanto de nomine nomen,
Et Curthusiaci uestri appellentur alumni.
uade igitur felix, te totus honorat olympus
Bruno, tibique dabit diuinum in secula nomen.
Talibus effati fluxere in nubila uultus
 Angelici, et sumpte densato ex ere forme.
Mox abiere, torusque omnis spirauit amomo.
Ille gemens, tantique labans dulcedine uerbi,
Corripit e strato corpus, tenditque supinas
Ad superos cum uoce manus, gratesque rependit.
Numina  celi que limen habetis,
Si mihi sint totidem lingue quot lumina fertur
In membris habuisse Argus, persoluere dignas
Haud possem laudes, istud quod munus obire
Me facitis dignum; tua sunt hec munera, Christe.
Est nichil excellens in me, uos omnia fertis,
Optima cepta date, gressusque parate secundos,
Celicole, quibus est humane cura salutis.
   Bruno iubet socios ad se sub mane uocari.
Continuo adueniunt, illis ea singula narrat.
Irriguos inter fletus, roresque tepentes,
Inter complexus, inter sancta oscula, dextras
Dant pariter, fideique arrhas, et fedus amoris.
Constituere omnes opus accelerare futurum,
Atque reseruatis paucis ad fana struenda,
 Cetera pauperibus bona distribuere per urbem.
Precipiunt famulis ut equos adducere certent
Ac sellas et frena parent; tunc ocius omnes
Imperio parere student, et iussa facessunt.
Codicibus iumenta onerant et plaustra citati.
Fit strepitus, uocesque per ardua tecta uolutant
Mirantur subitos dominorum ex ede recessus,
Parcere nec possunt lacrymis, miseroque dolori.
Conuertere pios ad summa palatia uultus,
Singultuque graui, et gemitu dixere patenti,
Aula superba, uale, redimita aulea, ualete,
Non eritis per nos ultra uisenda, colonis
Linquimus externis uos esse habitanda, ualete.
Imus ad ignotas  oras.
Sicque uiam carpunt, et equis calcaria figunt.
   Mox igitur septem stellas ex ethere summo
Demisere poli, quibus una nitentior ibat
Ante alias, nec non Phebi nascentis ab ortu,
Ferre uidebatur gressum ad sublimia tecta
 Presulis Hugonis, rigidumque ascendere callem,
Qui uicinus erat, celsoque incumbere saxo.
Talia, cum dulci decumberet ille sopore,
Suscipit. A somno postquam expergiscitur, omne
Mente agitat factum, pensat secum atque repensat.
Quid bone uult Deus, hoc, inquit mirabile signum?
Quid, rogo, portendunt hec septem sidera mundo?
Altius hec igitur dum cogitat, imminet urbi,
Sex sociis doctor comitatus, et introit edes
Pontificis, quem se secreto affamine dixit
uisere uelle. Intra penetralia ducitur aule.
Et comites seni se inclinant, oscula figit
Sacratis manibus Bruno, sicque incipit ore:
   Grande decus fidei, rectissima norma Parentum
Hugo, ab olympiacis moniti per somnia diuis,
uenimus huc ad te, nostram quoque pandimus omnem,
Quam superi tetigere suo spiramine, mentem.
Terruit horrendo nos summa potentia monstro,
 Quod puto non lateat quoque te, cum Gallia tota
Hac nouitate rei multis sit plena diebus.
O quam cruda dies, grandique tremenda pauore,
Illa fuit, que nos tanto calefecit amore.
Singula tu nosti melius, sanctissime pastor,
Quem Deus illustrem maiori lumine fecit.
Hi sex discipuli rigidum conscendere montem
Relligionis in his mecum regionibus optant.
Uno animo cuncti in uasta uellemus eremo
Degere et in rigidis uitam deducere septis.
Iam saturi mundo, nos fastidimus in illo
Quidquid adest, omnesque pari inflammamur amore:
Ergo locum nobis aptum, Pater inclyte, pande,
Pande, rogo. Scimus quoniam patefecit olympus
Tanta tibi, temetque iuuamina grata daturum
Hoc in opus, nobisque ducem ad deserta futurum.
Sic Bruno. At uerbis socii assensere loquentis.
   His Pater auditis nequiit cohibere cadentes
Ex oculis fluuios, leuat ac amplectitur illos,
Suspiciensque polos, mox uerba erupit in ista:
 O supreme Dator, deuoluens etheris orbes,
Influxus in eos, qui tempora leta ministrant,
Aureaque effusa deducunt secula pace!
Quali ego te digne uerbo laudare uel actu,
Affectuue queam, nostro qui tanta sub euo
Mira facis, tantoque hominem dignaris amore
Demere de luteis, et ad axem attollere curis.
uisa mihi in somnis ea septem sidera. Quid? ni
Hosce uiros signant, hec septem pectora monstrant,
Plena Deo, occiduos collustratura penates
Namque suos ad nos oriens transmisit honores,
Gallia tu felix, que tanto germine gaudes,
Quamue peregrino decorant a climate gentes.
Mox illis dulci sic est sermone locutus:
Arbitror esse locum, uobis diuinitus aptum,
Qua declinarunt septem de nubibus astra.
Ipse situm recolo, memorique in pectore seruo;
Ardua deducit gibbosaque semita rupis
Illuc, effetus locus est et frigidus, ultra
 Quam dici possit; sunt saxa albentia semper,
Assiduis niuibus surgente carentia sole,
Mane soporati simul ibimus, inspiciemus,
Quidquid erit, campos ibi contemplabimur arctos.
Interea mecum, nati, maneatis in aula,
Et memores estote mei, memoresque meorum.
Sicque quieuerunt hic facto fine loquendi.
   Cumque diurna nouo sole interualla redirent,
Tum montana petunt omnes et culmen apricum
Ad supremum igitur tandem uenere cacumen.
Hernica saxa uident, horrentesque undique rupes.
Non arbusta illic, non ligna ferentia fructus.
uix ibi sunt herbe uirides, humilesque geniste.
Hicque rigore loci presul perterritus, inquit,
O quantum doleo fratrum dilecta corona,
Tam steriles adiisse sinus, sublimia septa.
En infecunde uallant nos undique cautes,
uix solem aspicimus, uesperque manere uidetur
Hic semper, nebuleque graues, hic nulla ferarum
 Lustra tuor, nullos aditus, uestigia nulla.
Non auis huc, non uir. non bellua forsitan ulla
Accessere, horrent sane hec loca frigida, semper
Perpetuis niuibus surgente carentia sole.
Ergo homines uiuent, renuunt ubi uiuere bruta?
Pandite quid facitis, sique hic habitare ualetis?
Sicque loquebatur. Repetentem singula Bruno
His interrupit uerbis: O candide princeps,
Nonne putas melius sufferre incommoda montis
Huius, et algores gelidos quam ferre uel uno
Inferni tormenta die, uariosque dolores?
Ad superos attollo acies, et mente reuoluo
Iucundos sine morte dies, et munera semper
Duratura olim, nullumque uidentia finem.
Huc uocat Omnipotens nos, et manifesta dedere
Signa poli, et modicis damnis terrebimur huius
uite infelicis, uiteque decore carentis?
Absit! sum potius discrimen iturus in omne.
Hic igliur sit nostra quies, et sancta uoluptas.
 Dixit, et unanimes cuncti assensere loquenti,
   Res memoranda statim uir prestantissimus Hugo,
Cum Brunone simul cunctisque sodalibus, ista
Ore uno dixere alacres in carmine uerba:
O salue semper regio tutissima mundi,
O salue quesita diu, tu saxea moles,
Purgatura pias longa a rubigine mentes,
Et multos missura animos in tecta deorum.
O salue, superum mons impinguatus amore,
Cuius terra, licet sterilescat munere glebe,
Culturaque carens et frugibus, haud tamen unquam
Est caritura illis fruticetis atque uirore
Illo, ex quo sancti gignuntur in ethere fructus.
Herbis aret humus, sed ager uirtutibus almis
Pinguescet semper, meritis cumulatus opimis.
Saluete, o tacite silue, tenuesque myrice:
Sumite nos hilari uestra in consortia uultu,
uenimus huc uicturi omnes, simul et morituri.
   Post hec artifices cepere excidere saxa
Cotibus ex altis, calcemque parare tenacem.
 Hi fodiunt, ast hic cumulos componit arene.
Ille solum sternit, lateres hic portat et undas.
Scalpra sonant, dolabreque graues, dureque bipennes.
Longius auditur strepitus, rumorque uirorum,
Planitie in summa celleque et fana struuntur:
Christipareque sacrum genitrici ac ara dicatur.
Ille locus priuatus erat pluuialibus undis.
Non ibi cisterne, puteusque nec ullus ibidem:
In fouea tantum pluuialis lympha manebat
Mortua; et interdum luteo fetebat odore.
In merore omnes incommoda tanta ferebant.
Sed quid certa fides non impetrat atque meretur?
Se dedit in lacrymas, orauitque inclytus ille
Celus, et obtinuit supplex quod ab axe petiuit.
Namque statim in dura fodere crepidine rupis.
Nec mora, continuo latices fluxere recentes,
Et riuos egere amplos, ad fluminis instar,
Lambit adhuc curuo fons ille cacumina cursu,
 Cellarumque hortos uitreo circumfluit amne.
Durat adhuc signum renouans miracula Mosis,
Qui sterili deduxit aquas de marmore dulces:
Quando Hebrea cohors arabum deserta petiuit.
   Iamque dies solemnis erat, quo machina surgens
Hospitio poterat monachos seruare decenti.
Hugo ciet clerum, ciuesque inuitat ab urbe
Ad summos aditus, incultaque limina montis,
uisuros fieri festiui encenia templi,
Atque uiros tantos habitum persumere sancte
Rusticitatis, et exesas latitare per alpes.
Ipso igitur clero comitante, cacumina silue
Scandit; at hic egre Bruno fratresque ferebant
Agmina tot gentis, tot per pia tecta tumultus.
Presul adest, sacras solito capit ordine uestes,
Et decus imponit capiti, bifidamque tiaram:
Fumus odoratus ueniens e thure Sabeo,
Altius ascendit, fanique uolumina complet.
Pontifici cathedram parat ille, hic stragula sternit,
 Iamque sacerdotes equo discrimine uocum
Incipiunt cantus, rutilas assurgit ad aras
Pastor, et erectis celi ad fastigia palmis
Mystica sancta litat, superis et munera libat.
Dedicat interea templum claustrumque sacerdos,
Sitque noue domui nomen Carthusia, mandat:
Condendasque domos habituras nomen ab illa.
Predia donauit, donauit pinguia uille
Iugera quo monachi sine questu uiuere possent.
   Tunc adyta ingreditur Bruno, senique sodales.
Singulus exuitur pretiosis usque lacernis
Mollibus, atque trahunt crepidas e cruribus omnes
Confestim, tondent generoso e uertice crines.
Apparent iuuenum formosa et lactea membra,
Nudatique manent, genubusque et corpore flexi.
Mox operit lugens uilloso tegmine pastor
Candida doctoris, fratrumque tenerrima dorsa,
Atque rudi sacco, niueumque imponit amictum
uirgine de lana, niuea tum cannabe cingit,
 Atque tegit scapulas albo clausoque cucullo,
Indicio eterne clausure munditieque.
Innumere astabant turbe, cunctique gemebant.
Nec poterant retinere pios pia pectora planctus.
Tunc etiam summi nitido de uertice celi
Angelici uenere chori, cantuque sonoro
Festa celebrarunt; hos murice clarus et ostro
Precedens Dauid citharam pulsabat eburnam.
Huc et Ioannes uillosa pelle cameli
Cinctus, predulces circumplexurus alumnos
uenerat; hic Paulus tectus uelamine palme,
Hic erat Hillarion celeberque Antonius heros,
Candentique toga Benedictus et ore uerendus
Spectaturi aderant solemnia tanta parentes,
Qui latebras olim fuerant saltusque secuti.
   Discite mundano uos qui insudatis honori,
Qui caput erigitis, tumidum qui pectus habetis
Presenti speculo, et tanta dulcedine moti,
Alta supercilia elate deponere frontis.
    Tum pater excelse Christi qui prefuit aule
uictor, olympiacos forte aspiciebat in axes,
Felicesque choros uidit splendore corusco,
Sedibus e summis letum associare Tonantem,
Carthusie sanctos pergentem inuisere colles.
Obstupuit, montes illos et clima notauit,
Cursoremque illuc celerem, celeresque tabellas
Misit, et Hugoni uisa hec miracula scripsit.
   Hugo admiratus, quodcunque euenerat illo
Tempore rescripsit, queue in confinibus illis
Egerat Omnipotens, calamo dat nota uolanti,
Doctorem et senos comites a turbine mundi
Conuersos, septem stellarum lumina, necnon
Ordinis incepti seriem, strictumque rigorem.
Nuntius abscessit, Latiamque rediuit ad urbem.
   Maximus ut pastor cepit noua nuntia, gaudens
Conuocat extemplo Patres, sanctumque senatum,
Quos Romana facit sublimes purpura: pandit
Omne quod acciderat factum, et diuinitus auctum
Confirmauit opus, uotis concordibus aule.
 Diuinisque illud, confecto grammate, donis
Muniuit, uariisque effecit dotibus almum,
Seruanturque notis signata bifrontibus era.
Hoc et idem plures summi fecere Parentes
Qui caput excelsum triplici diademate cingunt.
Hugo autem nusquam potuit desistere ceptis,
Quos semel adiuuit, fouit quoque semper et auxit.
Iugiter inter eos studuit consistere, claustro
Conditus, albentes tunicas quoque sumpsit ab illis,
Nonnisique inter eos uoluit decedere uitam.
Femineos uultus ibi quadraginta per annos
Aspexit nunquam, nullosque ambiuit honores.
Demum est in diuos post funera sancta relatus.
Tunc etiam diui Theophredi maximus abbas,
Guillelmus, cessit mitre, baculumque reliquit
Sacratum, necnon monachorum ditia templa,
Degereque elegit solus sub paupere tecto,
Sub Brunonis ope, et niueum suscepit amictum.
   uictore assumpto, successit honoribus urbis
 Cluniace gentis princeps, Urbanus, in omni
Preclarus sophia; fuerat Bruno illius olim
Doctor, et idcirco cupiens in rebus agendis
Preceptoris ope, et monitis sapientibus uti,
Consiliisque eius, Romana mittit ab urbe,
Ad Carthusiaci gelidissima culmina montis
Nuntium: ut in sancte Brunonem conuocet aule
Obsequium, hicque Patris summi mandata capessens,
Pergit, et optatas cursu peruenit ad edes.
   Pontificis chartas accepit Bruno, legensque,
Anxius addubitat sibi quid tunc esset agendum,
An tentare uiam, seu respondere precando,
Ne se proposito retrahat, ne grata relinquat
Antra, quibus latitare nichil contingere posset
Dulcius. At, postquam partes euoluerat ambas,
Bruno, reluctari uotis, iussisque supremi
Pontificis putat esse nefas, concludit eundum.
Sic licet inuitus, Carthusia deserit arua.
Heu quantos gemitus, heu quot lamenta, perosus
 Romuleos fasces, curas atque aspera celle
Exsilia emisit Bruno, emisere sodales?
Ceu clauo amisso, ac ueluti temone refracto,
Puppis erant, adeo dispendia multa tulere.
Tunc omnes. Laudumnus erat moderator ouilis.
   Protinus ut summi Bruno peruenit ad aulam
Pontificis, toto prostratus pectore figit
Oscula sacratis pedibus; sed papa iacentem
Attollit manibus, uenienti applaudit amico.
Dat faciles aditus, et leta fronte magistrum
Suscipit hospitio, multoque exceptus honore,
Pontificis lateri consul fidissimus heret.
Huius et hortatu motus, diuersa cegit
Consilia Urbanus, generosa Placentia testis,
Sunt testes Melphi. Clarus mons testis, ibidem.
Multa sacrosancti decreuit Pneumatis aura;
Instituit Marie celebrari uirginis horas
Quotidie a cleris; huic Sabbata cuncta dicari
In Mahumetanos 
 Millia multa hominum, fidei succensus amore,
Armauit, qui signa crucis subiere, parati
Christo immortali mortalem reddere uitam.
Dux Godfredus erat, Billonius optimus armis:
Sanguineque antiquo, uirtuteque magnus et audax,
Auxilio superum Turcas prostrauit, et urbem
Ingressus sanctam, capiti diadema recusat
Imponi regale suo, cum Christus in illa
Urbe coronatus sit spinis dispare forma.
Interea doctor nequiens tolerare tumultus
Urbis, apostolicos interpellasse parentes
Fertur, ut optatas sinerent se uisere siluas:
Atque frui solite dulci solamine pacis.
Nolentes uero tantum sub nube nitorem
Celari, renuere Patres, fecereque Remis
Pontificem toto populo exsultante; sed ille
Cessit, et indignum tanto se dixit honore,
Atque onere; agnoscebat enim, discrimine quanto
Quisque subire queat prelati nomen, et ingens
Pondus; at instanti discessum ex urbe rogatu
 Obtinet, ad Calabras exiuit protinus oras,
Pristina non repetens Carthusi habitacula montis
Ne fortasse sequi Romani antistitis aulam
Arte uideretur tacita; nam papa quietos
Tum fines adiit Gallorum, urbemque reliquit.
Ad Carthusiace cultores scripsit eremi
Bruno, quid impediat reditum, et que causa remote
Transtulit in Calabros, quippe illi firma uoluntas,
Perstitit, antiquos aliquando reuisere colles,
Dum foret optatis occasio commoda rebus.
   Optata gaudens de libertate recessus,
Alloquitur Bruno charos hac uoce sodales:
uidistis, comites, Romane tot mala gentis
Quis numerare potest? memet narrare uolentem
Impediunt lacryme; sunt mille pericula, mille
Sunt laquei, et nostre sunt mille incommoda uite.
Bella, neces, rixas, et litigiosa popelli
Iurgia, liuores, odia inueterata, tumultus
uidimus, et misera quosdam ambitione tumentes,
 Hinc, precor, auertamus iter; Deus euocat hinc nos.
Eripit a tenebris; dum lux precedit, eamus.
Antiqui repetamus iter, repetamus amorem
Propositi, cellas humiles, siluasque quietas,
Atque intermisse solatia dulcia uite.
Dixit, et ad cursum promptos sermonibus urget,
Optatasque uias concordi mente sequuntur.
   Post hec discipulos alios hinc inde cegit,
Linquebant opulenta alii patrimonia, cultus
Corporis, et uentris curas, ditissima castra.
Denique quidquid habet fallacis gloria mundi,
Spreuerunt penitus, per inhospita saxa secuti
Brunonem, quocunque manus diuina uocasset.
Purpura calcatur: Bruno feliciter artus
ueste tegit niuea, dat uestimenta salutis.
Insontes, humilesque notans hos esse futuros,
Hos tenues habitare specus, et lustra docebat.
Hoc feruore animi, quo sex instruxerat ante,
   Dum Carthusiacis Bruno degebat in antris.
 Per nemus umbrosum sibi construxere cauernas,
Finibus in Calabris: nam paupertate coacti,
Non poterant cellas sublimi attollere tecto.
   At princeps Calabra fungens ditione Rogerus,
In nemus ire parat uenatum. Leta iuuentus.
Retia rara ferunt, uenabula, odora canumque
Agmina deducunt, sonipes spumantia mandit
Frena, ruunt equites cinctis ad terga pharetris.
Postquam frondiferi uentum est ad culmina montis,
Inuia lustra patent, deiecte a uertice saxi,
Ecce fere aufugiunt, et puluerulenta fatigant
Crura iugis, uallesque petunt, camposque patentes.
Tela sonant, clamantque uiri, uolitantque sagitte.
Dantque lycisce agiles saltus, ceruosque sequuntur:
Antra petunt ubi Bruno latet, sanctique sodales.
Maiestate uirum moti, tellure cadentes
Inflexere genu, caudasque mouendo sub illis,
Numen adorarunt, implent latratibus auras.
Et dux errat equo mediis in uallibus atque
 Baubatus uarios audit, forsanque repertum
Credit aprum, aut aliquem descendere rupe leonem.
   Insequitur cursu nuncque hos, nunc preterit illos.
Ad latebras tandem peruenit, easque, lyciscas
Aspicit oranti caudis applaudere sancto,
Popliteque incuruo fixos accumbere terra.
Mox descendit equo, faciem uultusque uerendos
Contemplatus, humi cecidit causamque requirit,
Tam uasta audendi deserta tenere. Beatus
Singula narrauit doctor, uerbumque salutis
Protulit atque ducem superum calfecit amore.
Mox fieri delubra iubet, cellasque domosque,
Diuitiasque dedit, terrasque ac oppida princeps,
Iumenta atque pecus uarium. Carthusia nobis
Ista fecunda fuit uirtutibus inclyta multis.
   Hinc dux Brunonis precibus, comitumque piorum
Confisus sperabat opem, si quando necesse
In dubiis quidquam bellorum euentibus esset.
Hunc etiam nec spes, nec opinio uana fefellit,
Quando quidem Capue dum muros undique circum
 Obsidet, agminibus late implens oppida multis:
Sergius, excubiis noctis prefectus ab illo,
Sancta date fidei uiolauit federa. falso
 Que iuramento diuum promiserat aris.
Principi enim Capue tacita sub nocte latentes,
Se patefacturum ad sibi credita castra Rogeri.
Res infanda! aditus animo promisit auaro.
Iamiam nox aderat, qua proditor impius omnem
Patraturus erat  fraudem.
Opposite stabant acies, properabat iniquus
Sergius hostiles furtim introducere turmas.
Dux tenuem in somnum tunc declinarat ocellos.
Bruno quiescenti , repente
Astitit illacrymans, et scissis uestibus iras
Denudans in eum Capuani militis, inquit:
Surge, cape arma, uide, princeps, si numina celi
Teque tuosque ueiint a proditione parata
Eripere. Attonitus somno sese excutit, agmen
Excitat, ut, ueri quid haberet uisio, nosset.
Arma capit, fiunt strepitus, it clamor in auras.
Anxia turba ducem sequitur, licet inscia motus
Tam subiti, castris mox Sergius atque sequaces
 Aufugiunt, Capuamque petunt, dux impiger illos
Persequitur Capuani obsunt, pugnatur utrinque.
Tela sonant telis. Tandem uictore Rogero,
Detexere dolos istis incursibus, hostes
Deuicti captique. Memor certusque Rogerus,
Quod Brunonis ope hanc fraudem euasisset, adiuit
Hunc, et ob id grates magnis cum uocibus egit.
Non ego, Bruno inquit, sed, celi missus ab axe
Astans principibus, bellorum tempore fraudes
Angelus, in somnis tibi premonstrauit iniquas.
   Bruno post longi uictricia bella laboris,
Celitibus sanctam delegit reddere mentem,
Innocuumque animum cenoso a carnis odore,
Cuius et illustres obitus, sublimia passim.
Agmina spirituum cantu uenerata superno,
Usque ad sidereos comitata fuere senatus
Qua Pater excelsos eterna pace triumphos
Aspicit, et diuos mira dulcedine uultus:
Hic pro eremicolis magno dat uota Tonanti.
Innumeris etiam post inclyta funera claret
 Prodigiis, nam fons uiuus de fauce sepulcri
Continuo emanat, multis languoribus aptus
Curandis, et adhuc Brunonia lympha uocatur.




ANNO DOMINI MXXXuII.
GUIGO I CARTHUSIAE MAIORIS PRIOR GENERALIS QUINTUS.





NOTITIA.




§ I.---uita


Guigues, surnommé, selon les uns, du Châtel, selon les autres, du Pin, naquit, l'an 1083, d'une famille noble et uertueuse, dans le bourg de Saint-Romain, au diocèse de ualence, en Dauphiné . Il reçut une éducation conforme à sa naissance et à la piété de ses parents. Sur le point de s'établir dans le monde, ille quitta  pour aller s'enseuelir dans le désert  de la Grande-Chartreuse. Le détail des uertus qu'il pratiqua dans cette sainte retraite n'est point du ressort de notre histoire. Nous nous bornerons à dire que l'étude, celle qui conuient à un solitaire, ne fut point bannie de ses exercices. On sait que les premiers Chartreux employaient, à copier des liures, le temps que la prière leur laissait. Ce genre de trauail plut infiniment à Guigues par la facilité qu'il lui procurait de se familiariser auec la parole diuine et les plus beaux monuments de la tradition. Il amassait  ainsi, dans le silence, un trésor de sauoir qu'il comptait ne deuoir seruir qu'à sa propre édification. Mais la Prouidence en auait autrement disposé. Trois ans s'étaient à peine écoulés depuis son entrée en religion, que les pieux compagnons de sa retraite ietèrent les yeux sur lui pour le mettre à leur tête. La sagesse de son gouuernement fit uoir que le Saint-Esprit auait présidé à ce choix. Puissant en paroles et en euures, il montra, par ses instructions, la uoie qu'il fallait tenir et la fraya par ses exemples. L'ordre était encore renfermé dans la Grande-Chartreuse. La réputation de Guigues seruit à l'étendre et à le multiplier. Pressé par des personnes de mérite et de crédit, il enuoya successiuement sept colonies de son désert en différentes contrées de la France. On a eu tort, néanmoins, de conclure de là, qu'il a été le premier général des Chartreux. D. Martène  a solidement prouué que les disciples de saint Bruno ne formèrent proprement un corps de congrégation que sous le successeur  de Guigues, en 1140; que ce fut alors qu'ils commencèrent à reconnaître pour chef commun le prieur de la Grande-Chartreuse, et à tenir des chapitres généraux où tout se déterminait sans l'autorité de l'éuêque diocésain. Mais ce qui manquait à Guigues du côté de la iuridiction, il le regagna par l'attachement, la confiance et le respect que lui témoignèrent, en toute occasion, les monastères qui lui deuaient leur établissement. Ses talents ne brillèrent pas moins dans l'économie des choses temporelles que dans le gouuernement des âmes. L'extéerieur de la Grande-Chartreuse reprit une nouuelle face par ses soins et son habileté. Il en fit reconstruire les édifices renuersés, l'an 1133, par un accident terrible, leur donna une meilleure forme, et y mit toutes les commodités nécessaires au maintien du bon ordre et aux besoins de ceux qui deuaient les occuper .

 Les progrès des Chartreux et la célébrité qu'ils acquirent de son temps et par ses soins ne lui inspirèrent aucun sentiment contraire à l'humilité. Il s'estima touiours, lui et les siens, au-dessous des autres moines, loin de regarder son ordre comme le centre et l'asile unique des uertus du cloître. Il eut pour celui de Cîteaux une uénération singulière dont il donna des preuues marquées en diuerses rencontres. Ce fut par ses auis que Pons, seigneur de Lazare, au diocèse de Lodèue, embrassa cet institut, l'an 1135, après s'être distingué dans le monde par sa ualeur et son esprit . Etienne d'Obazine étant uenu le consulter, la même année, sur l'obseruance qu'il deuait établir dans sa maison, Guigues lui fit la réponse suiuante : »Les Cisterciens tiennent la uoie royale. Leurs statuts peuuent conduire à toute perfection. Chez nous le nombre des personnes que nous pouuons admettre est fixé comme la  quantité des fonds qu'il nous est permis de posséder. Pour uous qui auez déià plusieurs moines sous uotre gouuernement et qui êtes résolu d'y en aiouter beaucoup d'autres, uous deuez préférer la uie cénobitique dont le mérite ne dépend ni du nombre de ceux qui la pratiquent, ni des possessions dont ils iouissent, mais de la religion et de l'exercice des uertus qu'elle prescrit.« Telle était la façon de penser modeste, équitable et désintéressée de Guigues.

Parmi les amis illustres que lui attira son mérite, on n'en uoit point qui lui aient été plus étroitement unis que Pierre le uénérable et saint Bernard. Non contents d'être en commerce de lettres auec lui, l'un et l'autre uoulurent se procurer la satisfaction de le uoir et de s'édifier au milieu de sa respectable communauté. L'abbé de Cluni fit souuent le uoyage de la Grande-Chartreuse, du uiuant de Guigues. Il est  bon de l'entendre, lui-même, raconter les charmes qu'il goûtait dans sa conuersation: »Les fréquents entretiens, dit-il, que i'ai eus auec cet homme incomparable, m'enleuaient comme hors de moi-même. Ses paroles m'enflammaient comme si c'eût été des étincelles sorties de sa bouche. Ie ne tenais plus à la terre en l'écoutant, et toutes les idées de ce monde s'éuanouissaient de mon esprit.«

Les dernières années de sa uie furent exercées par de fréquentes infirmités. Il suppléa, par son courage, aux forces qui lui manquaient. Mais enfin il succomba sous le poids de sa faiblesse, le 27 iuillet de l'an 1137, dans la cinquante-quatrième année de son âge .



§ II.---Scripta genuina.

Guigues s'est distingué dans la carrière littéraire sous deux titres, celui d'éditeur et celui d'auteur. Ce qui lui mérita le premier fut principalement le soin qu'il prit de ramasser en un seul corps les lettres de saint Iérôme auparauant éparses en diuers  manuscrits, d'en corriger le texte grossièrement altéré par l'ignorance des copistes ou la malice des hérétiques, et d'en séparer celles qui portaient faussement le nom du saint docteur. Il rend compte de ce trauail dans une lettre aux Chartreux de Durbon publiée, pour la première fois, dans les Analecta de D. Mabillon, p. 464, et insérée ensuite au sixième tome de la nouuelle édition de saint Bernard . Guigues nous y apprend qu'une pareille entreprise n'était pas son coup d'essai dans ce genre et qu'il auait déià rendu le même seruice à d'autres Pères. »Entre les ouurages des écriuains catholiques, dit-il, que nous nous sommes occupé à ramasser et à corriger, les lettres de saint Iérôme ont particulièrement fixé notre attention. Nous les auons fait rechercher de toutes parts, et après les auoir purgées, suiuant le degré de lumières que Dieu nous a donné, des fautes et des mensonges qui s'y étaient glissés, nous les auons  rédigées en un seul grand uolume. Or, dans l'examen que nous en auons fait, quelques-unes nous ayant paru très-peu dignes d'un si grand homme, soit par la différence du style et des pensées, soit en consultant les écrits des autres docteurs, nous auons cru deuoir les retrancher.« Il en nomme huit de cette espèce et donne les raisons de critique qui en démontrent la supposition. Nous ne pouuons dire s'il existe encore des exemplaires de cette édition manuscrite. Il serait aisé de les reconnaître à la lettre de Guigues aux Chartreux de Durbon, qu'il recommande expressément de mettre à la tête de son recueil pour lui seruir de préface. Le nouuel éditeur de saint Iérôme n'indique aucun de ceux-ci, et il ne paraît pas que les bibliothèques des Chartreux lui aient fourni les plus légers secours pour la publication des euures de ce Père.

En qualité d'auteur, Guigues composa: 1o une grande quantité de lettres, dont six seulement, y compris  celle que nous uenons de rapporter, ont échappé aux iniures du temps. La première, imprimée parmi celles de Pierre le uénérable , est une réponse à cet abbé, lequel, en enuoyant un crucifix au prieur de la Grande-Chartreuse, auait accompagné ce présent d'une lettre pleine d'estime et d'affection pour lui et pour toute sa communauté. Guigues témoigne être aussi reconnaissant du présent que confus de la lettre. Il coniure son ami d'être à l'auenir plus ménager de ses louanges enuers des personnes qui en méritent si peu, de consulter autant leur intérêt que sa propre édification en leur écriuant et de craindre que par des expressions trop flatteuses il ne les expose, faibles comme ils sont, au danger de la uaine gloire. »Surtout, aioute-t-il, dispensez-uous  d'honorer du nom de Père  un homme  aussi indigne que ie le suis de cette qualité. C'est assez, c'est même trop, que uous daigniez m'appeuotre frère, uotre ami, uotre fils. Le nom de seruiteur serait encore au-dessus de ce qui m'est dû.« Cette lettre est la seule que nous ayons de Guigues à Pierre le uénérable. Mais il est certain qu'ils s'en écriuirent un très-grand nombre. Scribebam ei frequenter, dit l'abbé de Cluny en parlant de Guigues à saint Bernard, et sepe cum eo . . . . litteris familiaribus delectabar et eum in epistolis meis patrem nominabam .

La seconde lettre de Guigues, adressée à Hugues de Paganis, prieur et instituteur des cheualiers du Temple, renferme une instruction très-solide sur les deuoirs de cette nouuelle milice . Elle fut écrite peu de temps après le concile de Troyes, tenu l'an 1128, auquel Hugues assista et où il obtint la confirmation de son ordre.

Sa troisième, érite au pape Innocent, de la part de  tous les solitaires de la Grande-Chartreuse, a pour obiet les affaires de l'Eglise de Grenoble. Elle n'explique pas néanmoins la nature de ces affaires, parce que Hugues, abbé de Pontigni, qui en était le porteur, s'était chargé de les détailler au Saint-Père. Guigues se contente, sur ce suiet, d'exposer l'état de caducité de l'éuêque Hugues, état qui le mettait presque au rang des morts par rapport à l'exercice des fonctions de son ministère. Qui, quod sine lacrymis non scribimus, dissolutus morbis et senio inter defunctos, quantum ad episcopale spectat officium, potest annumerari. De là il passe à ce qui regarde la personne d'Innocent et le schisme excité par Anaclet, son compétiteur. Il s'étend ensuite sur les prérogatiues du Saint-Siége et finit par recommander à Sa Sainteté les deux ordres naissants de Cîteaux et Fonteuraut. Cette lettre, ayant été remise au pape durant la tenue du concile de Reims, célébré l'an 1131, fut lue en pleine assemblée par Geoffroy, éuêque de Chartres. Innocent et tous les assistants  en parurent extrêmement satisfaits . Elle est rapportée tout au long dans le second liure de la Chronique de Morigny .

La quatrième porte les noms de Hugues, éuêque de Grenoble , de Guigues et de la communauté de la Grande-Chartreuse. Elle est adressée au concile assemblé à Iouarre l'an 1133, pour délibérer sur ce qu'il y auait à faire par rapport au meurtre commis en la personne de Thomas, prieur de Saint-uictor. La conformité de style que nous remarquons entre cette lettre et les autres de Guigues nous porte à croire qu'elle est également de lui, du moins pour les expressions. L'auteur insiste sur la nécessité de punir les meurtriers en faisant uoir les suites funestes de l'impunité. Il ne s'agit point ici de peines séculières, mais de pénitence canonique. Guigues demande surtout que les chefs  de l'attentat, qui étaient ecclésiastiques, soient priués de leurs bénéfices. Le concile fit droit à ces remontrances. Il paraît par la réponse d'Innocent qu'on y exerça la même séuérité contre les assassins d'Archambaut, sous-doyen de l'Eglise d'Orléans. Iean Le Picard a le premier fait part au public de cette pièce dans les notes sur les lettres de saint Bernard . Le P. Labbe l'a reproduite dans le dixième tome des conciles .

La cinquième lettre est adressée au cardinal Haimeric, chancelier de l'Eglise Romaine . Ce prélat, étant uenu à la Grande-Chartreuse, y auait contracté une liaison très-étroite auec Guigues. Celui-ci lui écriuit quelque temps après  pour le remercier de sa uisite.  Mais à son remercîment il crut deuoir mêler un témoignage réel de sa reconnaissance, par des auis relatifs à la situation du cardinal et à l'état des affaires de la religion. Tout était alors en combustion par la guerre ouuerte qu Innocent et son riual commençaient à se faire, les armes temporelles à la main. Aussi attaché qu'Haimeric au parti du premier, le prieur de la Grande-Chartreuse ne pouuait néanmoins approuuer les moyens uiolents que l'on mettait en usage pour rendre la paix à l'Eglise. Il crouait uoir la source de cet abus dans les meurs de la cour romaine. Accoutumée à imiter les cours séculières dans le faste et la mollesse qui leur sont propres, elle auait acheué, selon lui, de se confondre auec ces dangereux modèles, en se seruant de leurs armes pour combattre ses ennemis. C'est sur quoi roule cette lettre, où Guigues s'attache à faire connaître au cardinal les deux ennemis intérieurs que l'homme a le plus à redouter, sauoir, l'orgueil et la  uolupté. Il montre combien ces deux uices sont odieux par eux-mêmes et combiem surtout ils sont déplacés dans des temps de calamité. Il rappelle à ce suiet la conduite des Iuifs en pareilles occasions et, la comparant à celle des Chrétiens, il gémit de uoir ceux-ci surpasser en dureté ce peuple grossier et charnel. »Car les Iuifs, dit-il, auaient recours aux ieûnes et aux cilices pour fléchir la colère diuine, tandis que nous, au milieu des périls qui nous enuironnent, et sous le poids des péchés dont nous sommes accablés, nous ne mettons aucunes bornes à notre orgueil et à notre sensualité. Ce n'est plus un mouton ni un ueau que nous prenons dans le troupeau pour satisfaire notre auidité, c'est le troupeau tout entier que nous déuorons. Tels qu'Amalech, nous traînons une multitude innombrable d'hommes et de cheuaux dont nous inondons tous les diocèses, saisissant tout ce qui tombe sous notre main, n'épargnant ni le profane ni le sacré, dépouillant les églises, renuersant les autels, enleuant  tables saintes, croix, images, calices, et pour quelle fin? Est-ce pour soulager les pauures, fonder des monastères, racheter des captifs? Non certes, mais pour réunir des machines de guerre, pour soudoyer des archers, des caualiers, des fantassins et les employer à la ruine des Chrétiens; les employer, dis ie, à piller et égorger ceux pour lesquels nous deurions être prêts à sacrifier notre uie. O douleur inexprimable! Auiourd'hui les souuerains pontifes et, à leur exemple, les autres pasteurs par toute la terre, ne rougissent pas d'armer le frère contre le frère, i'entends le Chrétien contre le Chrétien; et l'or du sanctuaire deuient le nerf de ces funestes expéditions. uoilà les triomphes dont s'applaudit auiourd'hui l'Eglise notre mère, et l'aueuglement est tel que, la conscience souillée de meurtres et les mains teintes de sang, on monte sans hésiter à l'autel pour y célébrer les diuins mystères. Ah! si l'on doit tolérer de pareils excès, qu'y a-t-il donc maintenant  à reprendre? Ie préuois néanmoins ce que uous allez me répondre. Ces armes, direz-uous, sont tirées du palais de l'empereur. I'en conuiens. Mais plût à Dieu qu'elles y fussent touiours demeurées, au lieu d'être transportées dans les lieux saints! Car, lequel des deux uaut-il mieux, ditesmoi, que l'Eglise donne des lois aux palais, ou qu'elle en reçoiue elle-même du palais? Est-ce en effet aux palais que les Eglises ont été confiées pour les instruire, ou bien sont-ce eux-mêmes que les Eglises ont droit d'enseigner? Les palais ontils donné Iésus-Christ aux Eglises, ou bien ontils appris d'elles à le connaître? Ah! qui'il serait bien plus conuenable que les rois reçussent de nos mains le cilice que d'emprunter nous-mêmes la pourpre des rois? Qu'il serait bien plus auantageux  que nous leur communiquassions notre pauureté, nos ieûnes, notre humilité, que d'adopter, comme nous faisons, leur auarice, leur délicatesse, leur uanité?« Le reste de la lettre est de la même force. Il paraît qu'elle n'auait pas été faite pour le seul Haimeric, mais pour toute la cour de Rome. Guigues le prie, au cas qu'elle ne fasse aucune impression sur les autres, de s'appliquer à lui-même les uérités qu'elle renferme. On a l'obligation à Horstius d'auoir tiré cette importante pièce des ténèbres pour la ioindre à la seconde et à la troisième dans son édition des euures de saint Bernard. D. Mabillon lui a donné le même rang dans la sienne.

2o Guigues rédigea par écrit les coutumes de son ordre que saint Bruno s'était contenté de tracer de uiue uoix et par son exemple, laissant à la ferueur de ses disciples le soin de les maintenir et de les perpétuer. Ce fut par l'ordre du B. Hugues Ier, son  éuêque, et, à la prière des trois prieurs des Portes, de Saint-Sulpice et de Meyria , que notre auteur entreprit ce trauail .

Il déclare dans sa préface que iusqu'alors les Chartreux n'ont rien obserué que ce qui est renfermé dans les Epîtres de saint Iéróme et la Règle de Saint-Benoît. D. Mabillon tire de là sa principale preuue pour montrer que les premiers Chartreux ont reconnu saint Benoît pour leur Père ; preuue qu'il renforce de l'autorité d'un ancien manuscrit dont le titre est: Statuta Guigonis Carthusie prioris et aliorum Patrum secundum regulam sancti Benedicti. Mais l'auteur des Annales des Chartreux  soutient, au contraire, que ni saint Bruno, ni ses premiers disciples, n'ont iamais prétendu s'astreindre par préférence à aucune des règles monastiques établies auant eux, s'étant touiours réserué, dit-il, la liberté de prendre  partour indifféremmeut, dans les écrits comme dans les exemples des anciens, ce qu'ils trouueraient de plus conforme à la perfection de la uie érémitique. C'est une question où le plan de notre Histoire ne nous permet pas d'entrer plus auant. Le corps de l'ouurage est partagé en quatre-uingts chapitres, dont uoici les endroits qui nous ont paru les plus dignes de remarque.

Cap. 1. Les frères dispersés un à un dans leurs cellules  n'en sortaient, les iours ouuriers, que pour aller dire en commun uêpres et matines à l'église. Ils récitaient le reste de l'office en particulier. Le samedi ils se confessaient au prieur ou à celui qu'il auait chargé de les entendre.

Cap. 34. Le dimanche après prime on s'assemblait dans le chapitre. La messe conuentuelle se disait auant tierce, à moins que le célébrant n'eût quelque cause de différer. On retournait au cloître  après none, pour s'entretenir de choses utiles et édifiantes. Lá, le sacristain donnait à chacun de l'encre, du parchemin, des plumes, de la craie, des liures, soit pour lire, soit pour copier. Le cuisinier pareillement leur distribuait des légumes, du sel, et et le soir après souper ils receuaient encore un pain bis, tortam, et retournaient dans leurs cellules.

Cap. 31. Ils ne se seruaient point de signes pour suppléer à la parole comme dans la plupart des monastères, »parce que uiuant seuls, dit notre auteur, ils n'ont besoin d'aucun artifice pour communiquer leurs pensées, et que d'ailleurs ils croient la langue l'instrument le plus naturel et le plus conuenable pour cette fonction.« Ainsi, lorsqu'ils auaient quelque chose de nécessaire à dire, ils le faisaient de uiue uoix et en peu de mots.

Cap. 33. Les ieûnes étaient continuels comme dans la Règle de Saint-Benoît, depuis le 14 de septembre iusqu'à Pàques. Pendant le reste de l'année ou ieûnait trois iours seulement chaque semaine.  Le dîner consistait en des eufs ou des légumes que chacun apprêtait soi-même lorsqu'il mangeait dans sa cellule. Au réfectoire, où l'on se rassemblait les iours de fète, on aioutait du fromage et des fruits.

Cap. 38. On usait rarement de remèdes, à l'exception du cautère et de la saignée. Celle-ci, nommée minutio, se pratiquait cinq fois l'année en des temps marqués. Ceux qui uoulaient s'en dispenser profitaient des mêmes soulagements qu'on accordait aux autres pendant trois iours consécutifs.

Cap. 28. Les habits et les meubles étaient pauures. C'étaient, entre autres, des peaux pour les couuertures de lit, et des pelisses à cause du grand froid des montagnes. »Car, dit Guigues, c'est à nous particulièrement, entre les moines, qu'il conuient de porter des uêtements grossiers et d'exprimer dans tout ce qui est à notre usage la pauureté et l'humilité.«

Capp. 12, 13, 14. Lorsqu'un frère était dangereusement  malade, on commençait par lui administrer l'extrême-onction, ensuite on lui essuyait le uisage, et chacun uenait lui donner le baiser comme pour lui dire adieu. Cela fait, il receuait le uiatique. Dès qu'il entrait en agonie, on l'étendait sur la cendre. Le iour de son enterrement, la communauté mangeait au réfectoire comme un iour defête.

Cap. 77. Les fugitifs, lorsqu'ils reuenaient et donnaient de marques d'un sincère repentir, étaient reçus, mais au dernier rang, ou bien on leur permettait de passer dans un autre ordre.

Capp. 4, 14. Il n'y auait d'autre argenterie dans l'église que le calice et un chalumeau pour prendre le précieux sang à la communion. Le prètre hebdomadier disait une messe pendant la semaine pour tous les bienfaiteurs du monastère, pour les habitants du lieu et pour les défunts. »Car, on dit ici rarement la messe, aioute l'auteur, parce qu'on  s'y attache principalement au silence et à la retraite.«

Cap. 36. On ne permettait l'entrée du cheur à aucun étranger qu'aux religieux, et eux seuls pouuaient coucher dans la maison d'en haut. Les laïques couchaient dans la maison d'en bas. C'était celle où demeuraient les frères conuers ayant à leur tête le procureur pour les conduire. Le prieur y descendait de temps en temps, et c'était le plus loin où il pouuait s'étendre. Car il ne lui était pas permis de sortir des bornes de la Chartreuse.

Capp. 78, 79. Le nombre des religieux de cheur était fixé à treize, celui des conuers à seize. Guigues conseille à ses successeurs de diminuer encore ce petit nombre si les facultés du monastère ne sont pas suffisantes pour l'entretenir, plutót que de recourir à la nécessité de mendier et de uaguer. »Car nous auons en horreur, dit-il, la coutume d'aller de côté et d'autre et de quêter, comme  très-dangereuse; c'est auec douleur que nous la uoyons établie chez plusieurs personnes dont nous louons d'ailleurs la sainte manière de uiure, et cela sous prétexte de carité pour auoir de quoi donner aux suruenants.«

Tels sont les principaux articles des coutumes de la Grande-Chartreuse rédigées par Guigues. Le ton dont il s'explique d'un bout à l'autre est plutôt celui d'un historien que d'un législateur. Content de rapporter ce qui s'obseruait dans la Grande-Chartreuse, il ne paraît pas uouloir assuiettir les autres maisons aux mêmes usages, sans doute parce que, n'ayant aucune iuridiction sur elles, il croyait deuoir laisser aux supérieurs locaux le soin d'en faire autant de lois pour ceux qui leur étaient soumis. Du reste en proposant la lettre, il a touiours soin d'en montrer l'esprit en peu de mots et d'ennoblir iusqu'aux plus minces pratiques du cloître par des uues puisées dans les sources les plus pures de la morale chrétienne. Nous uenons  d'en donner des exemples. Pour connaitre à quel point ces coutumes de Guigues furent respectées par les anciens Chartreux, malgré les altérations qu'elles souffrirent dans la pratique, il est à propos de rapporter le décret que l'ordre fit à ce suiet dans le chapitre tenu l'an 1259. »Quoiqu'on ait fait, y est-il dit, quelques changements quant à l'obseruance dans les coutumes de D. Guigues, néanmoins le chapitre ordonne que chaque maison les conserue sans rien changer au texte, et que, si l'on en a rayé quelque endroit, il soit au plutôt rétabli . Ordonne en outre qu'à chaque année bissextile on en fera la lecture en communauté, alin que tous apprennent par là combien nous sommes déchus de la perfection de nos premiers pères.« Ce fut sans doute pour se conformer à l'esprit de ce décret que D. Grior, prieur de la Chartreuse du mont Saint-Iean, près de Fribourg, les mit à la tète  de son recueil des anciens et nouueaux statuts des Chartreux, imprimé l'an 1510 à Bâle, chez Amerback, en un gros uoiume in-folio. Cette édition  , extrêmement rare auiourd'hui, renferme de plus les priuiléges de l'ordre, précédés, ainsi que les statuts, d'un ample répertoire ou table des matières. Non content de redonner le texte des coutumes de Guigues dans sa pureté originale, l'auteur du premier uolume des Annales des Chartreux, publié l'an 1683 à la Correrie, a iugé à propos d'y ioindre un Commentaire, dans lequel il les compare auec les règlements qui ont été faits depuis. Enfin, en 1703 D. Innocent Masson renouuela l'édition de 1510 auec une préface et des remarques de sa façon, à Paris, chez Dezallier, dans un uolume in-folio dont le titre est: Disciplina ordinis Carthusiensis in tres libros distributa.

3o Guigues composa la uie de saint Hugues , premier du nom, éuêque de Grenoble,  père, le protecteur, l'ami et même pendant quelque temps le compagnon des solitaires de la Grande-Chartreuse. Dès que l'illustre prélat eut quitté la terre, notre auteur souhaita que quelque plume habile fît connaître au public ses uertus. Mais, quoique fortement sollicité par Hugues II, successeur du premier, et par l'éuêque de Maurienne, d'entreprendre lui-même cet ouurage, il n'osa, dit-il, s'en charger, tant il croyait la matière au-dessus de ses forces. Il fallut un ordre exprès du pape Innocent II pour leuer ce scrupule. Par sa lettre datée de Pise le premier de mai de l'an 1134, ce pontife lui mande, qu'ayant appris le détail de la uie de Hugues et les merueilles que Dieu opérait par son intercession, il auait iugé à propos, de l'auis des archeuêques, éuêques et cardinaux assemblés en concile dans cette uille, d'ordonner qu'il fût honoré d'un culte public, et d'assigner le iour de sa fête à celui de sa mort: »En conséquence, aioute-t-il, nous uous enioignons,  instruit comme uous êtes de tout ce qui concerne la personne de ce prélat et des miracles qui ont manifesté sa sainteté, de mettre ce que uous sauez làdessus par écrit, pour l'édification de la postérité.«

Telle était la soumission de Guigues pour les uolontés du Saint-Siége, que ni le préiugé où il était de son incapacité, ni les infirmités dont il se trouuait accablé, ne lui permirent d'en éluder ou même d'en différer l'exécution. Il prit aussitôt la plume, et enuoya, dans la même année, au pape, la première partie de son trauail, c'est-à-dire l'histoire de la uie du saint telle que nous l'auons dans Surius et Bollandus. Il restait encore à traiter de ses miracles. Nous ne sauons s'il a rempli cet obiet; du moins il n'en subsiste plus de uestige.

 4o Guigues composa des méditations dont le mérite a fait multiplier les éditions; elles furent imprimées et réimprimées à Anuers l'an 1550, l'an 1554 et l'an 1589, chaque fois en un uolume in-24, lequel, outre ces méditations, renferme celles de Guillaume de Saint-Thierri. Le même recueil fut remis sous presse à Paris, en 1600, dans un format plus petit. On ioignit à l'écrit de Guigues, dans une quatrième édition qui parut à Munich, l'an 1685, deux autres opuscules, l'un de saint Eucher de Lyon, l'autre de saint Martin de Brague. Enfin, ces méditations ont été placées dans les trois grandes Bibliothèques des Pères. 

L'auteur les a distribuées en uingt chapitres, dont chacun, à l'exception des trois derniers qui forment des discours suiuis, consiste en pensées détachées, mais relatiues à un même suiet. Ces pensées,  courtes, nobles et solides, sont exprimées auec force et onction. Guigues s'attache également, dans cet ouurage, à conuaincre l'esprit et à toucher le ceur.

Le P. Labbe  dit auoir uu, dans la bibliothèque des Chartreux de Paris, un manuscrit qui contient cent méditations de Iean de Stotorien, auec un pareil nombre de celles du uénérable Guigues. Le manuscrit n'y existe plus; mais il y a bien de l'apparence que les méditations de Guigues sont les mêmes que celles dont nous uenons de rendre compte.

C'est ici que se termine la liste des écrits sincères de notre auteur qui ont passé iusqu'à nous. Ils sont en petit nombre; mais ils suffisent pour iustifier les éloges qui ont été donnés de tout temps à la beauté du génie et à l'excellence de la piété de Guigues. OR y aperçoit en effet de très-beaux sentiments, un certain air de noblesse, et de ces traits uifs et perçants que saint Bernard  admirait dans les  lettres qu'il reçut de lui, et dont on ne uoit de traces que dans les réponses de ce saint. La liberté auec laquelle il s'élèue contre les abus de la cour de Rome en écriuant au cardinal Haimeric, montre une âme éleuée au-dessus des préiugés de son siècle et incapable de déguiser la uérité. Il fut le seul qui osa blâmer ouuertement l'usage que faisait le pape Innocent des armes temporelles pour la défense de sa cause. Sa morale est puisée dans les grands principes de la religion. Les applications qu'il fait de l'Ecriture sont fréquentes et presque touiours heureuses. Sa diction n'est pas la même dans tous ses écrits; elle est plus correcte dans ses lettres, parce qu'elles étaient adressées à des personnes instruites: ailleurs elle est plus négligée. On doit lui pardonner les expressions barbares qu'il emploie quelquefois dans le recueil des coutumes de son ordre. Des termes plus recherchés n'eussent pas été aussi facilement entendus de tous ceux à l'édification desquels  cet ouurage était consacré.



§ III.---Scripta supposititia.

Nous n'hésitons point de mettre à la tête des euures supposées de notre auteur un écrit que le public cependant ne semble plus lui contester, et qui réellement est digne de sa plume à plusieurs égards; c'est la célèbre lettre aux Chartreux du Mont-Dieu sur l'excellence et les deuoirs de la uie solitaire. Auant dom Mabillon, les critiques en faisaient honneur tantôt à saint Bernard, tantôt à Guigues, tantôt à Guillaume de Saint-Thierri. Mais ce sauant l'a reuendiquée au dernier par des preuues qui ont réuni tous les suffrages de son temps . Dom Martène est uenu depuis, et s'est déclaré pour Guigues auec le même succès, en sorte qu'il a entraîné  iusqu'à ce iour tous les gens de lettres dans son opinion. Cependant les raisons dont il l'appuie sont plus spécieuses que solides, et pour les anéantir d'un trait de plume, il suffirait d'obseruer que la lettre en question est adressée non pas à Geoffroi, premier prieur du Mont-Dieu, mais à Haimon, qui lui succéda en 1144, c'est-à-dire huit ans après la mort de Guigues. Il est surprenant que dom Martène et ceux qui l'ont suiui ne se soient pas aperçus de cet anachronisme, sur lequel dom Mabillon les auait préuenus. Il ne l'est pas moins que nul d'entre eux n'ait senti combien les éloges que l'on donne à la uie des Chartreux, dans cet écrit, sont mal assortis aux sentiments et au langage de notre auteur. Comment, par exemple, a-t-on pu supposer à Guigues ce début? Fratribus de Monte-Dei orientale lumen et antiquum illum in religione Aegyptium feruorem tenebris occiduis et Gallicanis frigoribus inferentibus . . . . . occurre et concurre in gaudio sancti Spiritus  anima mea . . . . . Auditu auris audieramus, nec credebamus, legebamus in libris et mirabamur de antiqua uite solitarie gloria . . . . . cum subito inuenimus eam in campis silue, in Monte-Dei. Reconnaît-on là celui qui auait coutume de s'intituler, dans ses lettres, l'humble prieur des pauures Chartreux; qui se croyait indigne, lui et les siens, de toute louange, et qui regardait comme la plus dangereuse des tentations celle qu'il était obligé de receuoir? Est-ce encore le prieur de la Grande-Chartreuse qui parle ainsi de sa maison: Salua per omnia Carthusie debita sanctitate et cum omni laude predicanda reuerentia? Aioutons un dernier trait qui montre, auee la même éuidence, que cette pièce est étrangère à Guigues. L'auteur, dans le prologue, dit qu'il auait fait un uoyage au Mont-Dieu. Or, les status de la Grande-Chartreuse, rédigés par Guigues, défendent au prieur de passer les limites de la montagne. Estil uraisemblable que Guigues ait enfreint une loi que  ses prédécesseurs auaient si religieusement obseruée et que lui-même uenait de renouueler?

Ces remarques nous dispensent d'entrer dans la discussion des preuues tirées, de part et d'autre, de l'autorité des manuscrits. Il y a des exemplaires pour Guigues, il y en a pour Guillaume, et quelques-uns qui ne désignent l'auteur que par la lettre initiale W, commune aux noms de nos deux écriuains. Les derniers  ne décident rien; mais entre les seconds celui de l'abbaye de Signi, où Guillaume finit ses iours, mérite d'autant plus de considération que c'est en ce lieu surtout qu'a dû se conseruer les souuenir de ses uéritables écrits.

Un autre ouurage que nous croyons deuoir également refuser à notre auteur est un traité moral, en forme de lettre, qui se rencontre dans toutes les éditions de saint Augustin et de saint Bernard. Il est intitulé dans les premières l'Echelle du Paradis, et dans les dernières l'Echelle du cloître. D. Mabillon a fait uoir  qu'il n'appartenait ni à l'un ni à l'autre de ces Pères, mais à un Guigues, chartreux, suiuant cette inscription qu'il porte dans un manuscrit de la Chartreuse de Cologne: Epistola domni Guigonis ad fratrem Geruasium de uita contemplatiua; et ensuite: dilecto fratri suo Geruasio frater Guigo, delectari in Domino. Reste présentement à sauoir si c'est le premier ou  le second des deux Guigues qui ont gouuerné la Grande-Chartreuse. Dom Mabillon ne prononce rien là-dessus. Mais uoici des raisons qui nous paraissent suffisantes pour décider en faueur du second. D'abord, cette lettre renferme plusieurs pensées et plusieurs expressions empruntées de saint Bernard, comme tout homme, uersé dans la lecture de ses écrits, peut s'en aperceuoir en la lisant. De plus, lorsqu'elle fut écrite, il deuait y auoir d'autres Chartreuses que la grande, puisqu'elle suppose que Geruais, à qui elle fut enuoyee, était lui-même Chartreux. Cependant l'auteur la composa dans les premières années de sa conuersion. Car, non-seulement, il mande à son confrère qu'il lui dédie les prémices de son trauail, mais il s'annonce lui-même comme une plante nouuellement édifiée dans la solitude. Hec nostri laboris initia tibi primitus offero ut nouelle plantationis primitiuos fructus colligas. Ce n'était donc pas ce même Guigues sous le gouuernement duquel furent fondées les premières colonies de  l'ordre. Nous pourrions aiouter une troisième raison, mais elle trouuera mieux sa place à l'article de Guìgues II. C'est au même article que nous réseruons à prouuer que Duchesne a pris un des Guigues pour l'autre, en donnant au premier un traité Des quatre degrés spirituels, et un opuscule De la uérité et de la paix 





NOTITIA ALTERA.
Opp. S. Bernardi edit. MABILL., not., pag. Xu.

 Guigo I, cognomento de Castro, natione Gallus, patria Delphinus, natiuitate ualentinensis, Carthusie maioris a B. Brunone prior generalis quintus, Bernardo carissimus, ut constat tum ex epist. 11, tum ex lib. III uite S. Bern., cap. 1, uir insignis modestie, uti suis se ipse coloribus depinxit in quadam epistola ad Petrum Cluniac. : Petimus, inquit, per eam qua in nos indignos uestra feruent uiscera dilectionem, ut quando nostre exiguitati uestra scribere dignatur serenitas, ita de propria cogitetis edificatione, ut infirmitatem nostram periculosa non infletis elatione. Et illud pre omnibus et super omnia quesumus, et defixis in terram genibus obsecramus, ne uilitatem nostram PATRIS nomine dignam ulterius estimetis. Satis et supersatis est, si frater, si amicus, si filius appelletur, qui nec serui nomine dignus habetur. Quo quidem exemplo ipse uenerab. Petrus ad Bernardum scribens postmodum usus est, ut uidere licet epist. 388; uterque forsitan emulatus Bernardum epist. 72. Scripsit uero et ipse plura, quibus, inquit Trithemius,  nomen suum immortalitate donatum est; nempe uitam S. Hugonis Gratianopolitani episcopi, que Innocentio II dicata reperitur apud Surium tomo II, die I Aprilis: Meditationes, que exstant in Biblioth. PP. Tractatum de ueritate et pace, ms. in biblioth. Carthusie Coloniens. Institutorum Carthus. lib. unum, item librum De contemplatione, epistolasque uarias, ex quibus quatuor hic habes tomo uI, aliis a me post Horstium inutili diligentia perquisitis. Cum enim ea de re scripsissem ad reuerendissimum P. D. Ioannem Pegon, priorem Carthusie Maioris atque ordinis generalem, hoc ab eo responsum habere merui, nimirum post sex incendia, que sacra illa domus ab incunabulis passa est, uix quidquam superesse instructissime illius mss. supellectilis quam maiores sui summa cura et diligentia adornauerant. Tribuitur etiam eidem Guigoni lib. de Scala claustralium, relatus tomo u. Nec omittendum quod de illo refert Trithemius, scilicet quod epistolas S. Hieronymi nimio scriptorum uitio deprauatas diligenti studio ad ueritatis limam emendauerit  et in unum comportauerit. Guigonis hac de re epistolam habes hic ex tomo I Analectorum. Porro quinquagesimum etatis agens annum, inquit Sutor, lib. II uit. Carth., cap. 5, conuersionis uero XXX,  prioratus sui XXuII, uel circiter, non sine sanctitatis opinione spiritum Domino reddidit an. Domini 1137, ab inchoatione uero ordinis LIII. Ita ille.





GUIGONIS I CARTHUSIAE MAIORIS POST S. BRUNONEM PRIORIS QUINTI EPISTOLAE. *



I. Ad Durbonenses  fratres.---De supposititiis beati Hieronymi epistolis.



Amicis et fratribus in Christo dilectissimis. LAZARO Durbonensi priori, et ceteris in eadem eremo Deo famulantibus, Carthusie prior uocatus GUIGO, eternam a Domino salutem.

Inter cetera catholicorum uirorum, que ad eruditionem fidelium elaborauerunt opera, que nostra quoque paruitas congregare studuit uel emendare; etiam epistolas beati Hieronymi, quotquot potuimus, undecunque quesitas, et pro concessa a Deo facultate mendaciis expurgatas, in unum grande uolumen redegimus. Abscidimus autem ab eis quasdam, quas  uel ex aliorum doctorum scriptis, uel ex styli sententiarumque distantia, titulo tanti uiri comperimus indignas: ex quibus illa est cuius est titulus ad Demetriadem, hoc habens initium: Si summo ingenio parique fretus scientia. Hanc quippe beatus Augustinus in opere contra Pelagium De gratia Christi et de peccato originali, eiusdem Pelagii esse dicit, quedam ipsius frustra tractatui suo interferens atque redarguens. Huic adduntur et iste, ad Titatium de morte filie, cuius initium tale est: Charitatis tue scripta percepi. Ad Oceanum consolatoria, tale habens initium: Diuersorum opprobria, tribulationes multiplices. Ad uiduam, que sic incipit: Magnam humilitati nostre fiduciam scribendi. Ad uirginem, siue ad filiam Mauricii  exordium istud accipiens: Quantam in celestibus beatitudinem. Item de lapsu uirginis, siue de penitentia, ad Susannam: uterque enim titulus in diuersis codicibus inuenitur. Que tam diuersis titulatur auctoribus, ut eorum nullius sit decoranda uocabulo, cuius hoc est in quibusdam libris initium. Puto leue esse crimen. In aliis istud: Quid agis, anima? quid cogitationibus estuas? Ad Desiderium de XII lectoribus a nescio quo in irrisionem doctorum composita. Ad Celantiam sicincipiens. ueteris scripture celebrata sententia est. Hec stylo quidem nobiliore est scripta, sed nec sic beato Hieronymo digna. Postrema est de origine anime disputatio, quasi inter beatos Hieronymum et Augustinum, ubi licet multa ex eorum scriptis ponantur, falsa tamen  est: tum quia prefati doctores nunquam inter se presentialiter sunt locuti, tum quia eadem questio nec apud eos, nec apud ceteros fidei catholice sectatores adhuc usque potuit liquido definiri. Huius disputationis tale reperitur principium: Cum apud uos celestis eloquentia purissimi fontis. Ne autem predicti doctoris epistole sine rationabili causa apud imperitos suo uideantur numero diminute, has nostre paruitatis litteras in principio collocate. ualete. Orate pro nobis.



II. Ad Petrum uenerabilem, Cluniacensem abbatem.


Domino et Patri in Christo reuerentissimo abbati Cluniacensi PETRO, dignationis eius seruus et filius,  Carthusiensium pauperum inutilis GUIGO famulus, perpetua pace gaudere per Christum.

Crucifixum, crucifixus et ipse, crucifigendis misistis. Gratias itaque reddimus, pro qualitate muneris, caritati muneratoris. uerumtamen uestra in litteris quas misistis expressa caritas, nostre etsi magnam prestat consolationem infirmitati, non minorem tamen humilitas confusionem ingerit extremitati. Unde petimus per eam, qua in nos indignos uestra feruent uiscera, dilectionem, ut quando nostre exiguitati uestra scribere dignatur serenitas, ita de propria cogitetis edificatione ut infirmitatem nostram periculosa non infletis elatione. Et illud pre omnibus et super omnia quesumus, et defixis in terram genibus obsecramus, ne uilitatem nostram  Patris nomine dignam ulterius estimetis. Satis et super satis est, si frater, si amicus, si filius appelletur, qui nec serui nomine dignus habetur. ualete. Salutate reuerendos Patres et dominos nostros, quibus paternam curam impenditis, quorum pariter et uestris precibus nostram illuminari cecitatem, roborari infirmitatem et aboleri petimus iniquitatem. Domni Arberti maioris prioris infirmitatibus, tanquam antiqui ac familiaris amici, nostro dolore compatimur. Domnum quoque Petrum, uestris litteris specialiter inditum, specialiter et ipsi salutamus. Pro uisitatione etiam quam nobis uir egregius prior claustrensis et domnus Hugo de Creceio nuper exhibuere, paternitati uestre gratias agimus. Incolumem uos assiduo uirtutum profectu, ad nostrum  et totius Ecclesie gaudium, clementia diuina conseruet. Apud fratres nostros nostra commendatione non indigetis. Ipsemet enim uestris meritis uestrisque litteris eorum uisceribus uestram memoriam insolubiliter alligastis.



III. Ad Hagmericum cardinalem et cancellarium.---Monet duos esse hostes quibuscum maxime sit pugnandum, et contra Ecclesie aduersarios non armis corporalibus, sed humilitate et penitentia utendum.


1. Domino et amico in Christo reuerendissimo, sedis apostolice cancellario HAYMERICO, amici  eius, et sui Carthusienses fratres, terrena despicere, et amare celestia.

 Quam grata fuerit nobis uestra presentia recordatione sentimus unde, quesumus, sic agite ut cum ab his diebus qui secundum Apostolum mali sunt, et secundum Psalmistam sicut umbra deficiunt, ad dies bonos et annos eternos transieritis, non de nostra  sed de illius uisione et societate cum sanctis omnibus letemini, propter quem nostram et obscuritatem nosse, et necessitatem supplere, et, quod longe pluris ducimus, tot et tantis ecclesiasticis, quibus nunquam caretis, interpositis negotiis, latebras nostras, non solum humiliter, sed et laboriose penetrare, nosque ipsos oculo ad oculum inuisere, et ore ad os loqui, non est dedignata uestra sublimitas; a  quo solo summo beneficio et bono, societate scilicet et uisione Dei, non spatiis locorum aut temporum  sed meritis seiungimur peccatorum, sicut scriptum est: Non est abbreuiata manus Domini, ut saluare nequeat; neque aggrauata auris eius, ut non exaudiat: sed peccata uestra diuiserunt inter uos et Deum uestrum . Que quoniam pene cuncta de mentis elatione aut de carnis ueniunt uoluntate, quorum nobis alterum cum belluis, alterum cum angelis est commune, sed reprobis, nitendum summopere est ut et mentis superbia prematur humilitate, et carnis luxuria sobrietate. Hinc Dominus: uidete, inquit, ne grauentur corda uestra in crapula, et ebrietate, et curis huius uite . Itemque: Discite a me quia mitis sum et humilis corde .

2. Non ergo in multa nostra diffundatur intentio. Duo sunt tantum aduersus que nobis totis est uiribus dimicandum: elatio in mente, uoluptas in corpore. His superatis, nil remanebit uincendum, nil supererit metuendum. Cupiditas enim rerum exteriorum non ob aliud inflammatur, nisi ut his modis omnibus seruiatur. Contra que si nostrum sentimus non satis esse conatum, diuinum imploremus auxilium; sed imploremus humiliter, imploremus deuote, corde, ore, actu, habitu. Dictum quippe Isrelitico, cum peccasset, est populo: Iam nunc pone ornatum tuum. Deposuerunt ergo ornatum suum de monte Oreb . Itemque alias luxit  populus, et nullus eorum indutus est ex culto suo. Sicut et Niniuitarum rex, homo gentilis, ad unius hominis ignoti uocem et naufragi, descendit de solio suo, et abiecit uestimenta sua a se, et indutus est sacco, et sedit in puluere, et clamauit ad Dominum ; eamdem austeritatem non solum omnis etatis et sexus homines, sed iumenta subire compellens. Et nos itaque Dominici corporis, quod est Ecclesia, cruentam scissionem, quam nonnisi nostris euenisse credendum est meritis, nec immotis uisceribus, nec siccis aspiciamus oculis; alioquin pretiosis ornati uestibus, herminiis et griseis confoti pellibus, numerosis et exquisitis refecti dapibus, plumis instar Sardanapali non tam impositi quam immersi mollibus, diuinam indignationem quomodo  nostris putamus placandam precibus? et non magis metuimus ne tum prophetica contra nos dirigatur inuectio, dicaturque: ue qui opulenti estis in Sion, et confiditis in monte Samarie, optimates, capita populorum, ingredientes pompatice domum Isrel! qui comeditis agnum de grege, et uitulos de medio armenti, qui dormitis in lectis eburneis, et lasciuitis in stratis uestris!  de quibus concluditur, et nichil patiebantur super contritione Ioseph.

3. Erubescamus ad hoc, dulcissime, sero cognite, breui conspecte, cito rapte, et corporalibus oculis nunquam deinceps forte conspiciende: ab amoris tamen nostri complexibus nullis casibus, nullis  auellende temporibus. Erubescamus ad hoc, nosque ipsos, si possumus, defleamus, quod et Iudaicam et gentilem uideamur superasse duritiam, dum illi diuinam seueritatem media ciborum et uilitate simul atque asperitate mitigant uestium, nos in peccatis multis atque periculis, nec glorie modum damus, neque deliciis. Neque enim agnum iam de grege, aut uitulos tantum de medio armenti, sed greges integros et armenta tota consumimus. In modum quippe Amalech, cum innumera multitudine hominum et iumentorum superuenientes ecclesiis cuncta complemus, quidquid tetigerimus, deuastantes; nec his contenti, tabulas, cruces, calices, et sacras spoliamus imagines, Et ut quid hoc? forte ut pauperes sustententur, monasteria construantur,  captiui redimantur? Non ita: sed potius ut ad interficiendos Christianos et sagittarii, et ballistarii, equites et lancearii conducantur; et his eripiant res et animas, pro quibus debuerunt ponere suas. Proh dolor! a summis hodie pontificibus, et per totum pene orbem, exemplo sedis apostolice, frater in fratrem, id est Christianus in Christianum, sacra pecunia conducitur et armatur; et talibus triumphis Ecclesia mater gratulatur, et post hec totis manibus cruenta conscientia diuina pergitur ad sacrificia. Si hoc ferendum, quid reprehendendum?

4. At regalia, aiunt, hec sunt, et de imperatoris sumpta palatio. Non negamus. Atque utinam in palatiis mansissent semper, non in sacrariis, imo magis nec in palatiis unquam fuissent, nec in ecclesiis!  Quanto enim melius Eeclesie palatiis leges, quam palatia darent Ecclesiis? nunquid enim Ecclesie palatiis, et non potius palatia docenda commissa sunt Ecclesiis? aut palatia Christum Ecclesiis, non Ecclesie dedere palatiis? Quanto ergo rectius a nobis reges cilicia, quam nos ab eis purpuras sumeremus! Quanto utilius ipsi nostram paupertatem, nostra ieiunia susciperent, atque humilitatem, quam nos eorum auaritias, delicias atque elationem? Quod si quis in Ecclesiis uel ecclesiasticis tentauerit quid horum arguere personis, nonne statim respondebitur hoc agentibus: Quid agis? Quid me meis, contra euangelicam sententiam, meliorem uis facere magistris? Nunquid non Ecclesia Romana uariis, griseis, herminiis, marturinis, iugulatis, et lumbatis   , nec non et sericis abutitur indumentis? Nunquid Ecclesia Romana conuiuia respuit, exercitum non conducit, bella non conficit? Non est autem discipulus supra magistrum, neque apostolus maior eo qui misit illum; sed potius perfectus omnis erit, si sit sicut magister eius. Quid ad hec dicetur? uidetis in quam arcto constituti sumus. Aut enim quod malum est, bonum dicere, aut Deo regente prorsus non faciemus; aut apostolicam sedem  reprehendere; aut, quod forte tutius est, omnino tacere compellimur. Et o apostolorum tempora infelicissima, in quibus ad Dei regnum, nisi per famem et sitim, frigus et nuditatem aditus non patebat! O uiros illos ignorantie tenebris inuolutos, et omni miseratione dignissimos!  qui ut ad uitam quoque pertingerent, propter uerba labiorum Dei, tam duras uias custodiebant, et hec nostra compendia nesciebant.

5. Hec non doctoris aut reprehensoris auctoritate, sed dolentis et lamentantis affectu fuderimus, zelo domus Dei, cuius diligimus decorem, rodente uiscera nostra, rogantes et obsecrantes, si non in ceteris, in uobis saltem nonnichil proferant fructus. Si, inquam, hi cum quibus conuersamini, saluti sue aut nullam, aut paruam, aut non sufficientem adhibent curam, uos tamen, uestri non immemores, animam uestram nolite negligere. Scriptum est enim: Custodi temetipsum et animam tuam sollicite ; et iterum: Miserere anime tue placens Deo ; itemque: Omni custodia  conserua cor tuum ; et Dominus: Quid prodest, ait, homini, si mundum uniuersum lucretur, anime uero sue detrimentum patiatur? aut quam commutationem dabit homo pro anima sua?  Non igitur eius uobis curam eripiat aut fauor principum, aut nitor ornamentorum, aut frequentia negotiorum, aut gloria pomparum, aut delicie conuiuiorum, aut oblatorum quantitas ulla donorum. Semper et ubique uestro uersetur in animo, quia nescitis in tremendo Christi iudicio cum quibus futuri sitis, utrum cum illis quibus dicitur: Ite, maledicti, aut cum illis qui audient: uenite, benedicti.  ualete. Deus Pater, qui eduxit de mortuis Pastorem magnum ouium in sanguine Testamenti eterni, Dominum nostrum Iesum Christum, aptet uos in omni bono, ut faciatis uoluntatem eius faciens in uobis quod placeat coram se, per Iesum Christum, cui est gloria in secula seculorum, amen. Nobis autem misereatur idem ipse omnipotens Deus, per uestras et totius Ecclesie Romane intercessiones et opera sacra, exhilarans corda nostra fragrantissimis et saluberrimis odoribus fame uestre, et continuis in ueritate profectibus. Iterum ualete. Salutate nobis reuerendos Patres Albanum scilicet et Ostiensem episcopos [Mattheum et Albericum]: et si quos alios uestre uisum fuerit discretioni. ualete tertio. Habetote, quesumus, domum istam in mente  uestra, sicut ipsa uos reclusit in sua.



Iu. Ad Hugonem S. militie priorem.---Docet qua ratione bellum spirituale sit agendum.

Dominis et amicis in Christo karissimis ac reuerendissimis, HUGONI, sancte militie priori, et omnibus qui reguntur eius consilio, serui et amici Carthusie fratres, spiritualium simul et corporalium Christiane religionis hostium uictoriam plenariam, et pacem per Christum Dominum nostrum.

1. Quoniam in reuertendo, sicut in ueniendo, presentie uestre gratissima allocutione frui nequiuimus, uisum est nobis ut per litteras uobiscum saltem pauca colloqueremur. Ad corporea quidem bella pugnasque uisibiles dilectionem uestram exhortari  nequaquam nouimus; ad spiritualia uero, in quibus et quotidie uersamur, etsi excitare idonei non sumus, admonere saltem desideramus. Frustra quippe exteriores hostes impetimus, si non prius intimos superamus. Et pudendum nimis est et indignum quorumlibet uelle ditioni nostre subiicere agmina, si non prius nostra nobis subiecta fuerint corpora. Quis enim ferat exterius in amplas terras extendere uelle nos dominationem, et exiguis cespitibus, id est carnibus nostris, ignominiosam perpeti uitiorum seruitutem? Acquiramus itaque, dilectissimi, prius nosmetipsos, ut secure deinceps ad exteros pugnemus inimicos; mentes nostras prius a uitiis, dehinc terras purgemus a barbaris.

2. Non igitur regnet peccatum in nostro mortali  corpore ad obediendum desideriis eius, nec exhibeamus membra nostra arma iniquitatis peccato, sed exhibeamus nos Deo, tanquam ex mortuis uiuentes, et membra nostra arma iustitie Deo, et si caro concupiscit aduersus spiritum indomabiliter. Hec enim, inquit Apostolus, sibi inuicem aduersantur, ut non quecunque uultis faciatis. uellemus namque omni, si fieri posset, carere concupiscentia Sed si in hac uita, que tota tentatio est, concupiscentia ad plenum carere non possumus, concupiscentiis saltem non seruiamus. Ad quod quia uiribus nobis parum sufficientes sumus, confortemur in Domino  et in potentia uirtutis eius, induamusque armaturam Dei, ut possimus stare aduersus insidias diaboli. Non enim, sicut ibidem sequitur, colluctatio nobis est aduersus carnem et sanguinem, sed aduersus principes et potestates, aduersus mundi rectores tenebrarum, contra spiritualia nequitie in celestibus, id est contra uitia et eorum incentores nequissimos spiritus. Qui si  nostri domiminati non fuerint, tunc immaculati erimus, et emundabimur a delictis maximis.

3. Stemus ergo succincti lumbos nostros in ueritate, et calciati pedes in preparatione Euangelii pacis, in omnibus sumentes scutum fidei, in quo possimus omnia tela nequissimi ignea exstinguere; caput galea salutis obtectum, dexteram gladio salutis  munitam habentes. Curramus, non quasi in incertum; pugnemus, non quasi erem uerberantes: sed castigemus corpus nostrum, et subiiciamus seruituti, quia hic est hominis, id est animalis ad Dei imaginem conditi, status ordinatissimus, cum et caro seruit spiritui, et spiritus subditur Conditori. In hoc bello tanto erit quisque robustior, tantoque, regente et protegente Deo, numerosis prostratis hostibus triumpho gloriosiore sublimior, quanto per omnia sategerit esse humilior; tantoque econtra ad omnia bona infirmior et inconstantior, quanto uoluerit esse superbier. Deus enim resistit superbis. Non ergo opus est ut ad debellandos eos aliunde queratur pugnator, quibus omnipotens resistit preliator.  Quos contra Dauid dicit: Custodiens paruulos Dominus; atque idipsum expertus in seipso subiunxit: Humiliatus sum et liberauit me. Utamur exemplo, si simili cupimus uti remedio. Faciamus quod fecit, si desideramus quod accepit; humiliemur, ut a malis omnibus liberemur. Apostolus etiam de Domino Iesu Christo: Humiliauit, inquit, semetipsum, factus obediens usque ad mortem, mortem autem crucis. Nec incassum. Propter hoc enim, ait, et Deus exaltauit illum, et donauit illi nomen, quod est super omne nomen, ut in nomine Iesu omne genu flectatur, celestium, terrestrium, et infernorum; et omnis lingua confiteatur quod Dominus iehsu Christus est in gloria Dei Patris. Et hinc quoque uel maxime sumamus exemplum, si ardemus ad premium. Faciamus  quod fecit, ut sequamur quo precessit. Sectemur uiam tante humilitatis, ut perueniamus ad gloriam Dei Patris. Omnis enim qui se humiliat exaltabitur, et qui se exultat, humiliabitur, testante eodem Domino nostro Iesu Christo, qui cum Patre et Spiritu sancto uiuit et regnat Deus, per omnia secula seculorum. Amen. Omnipotentissima misericordia, et misericordissima omnipotentia Dei, tam in spiritualibus, quam etiam corporalibus preliis faciat uos semper et felicissime pugnare et gloriosissime triumphare. Optamus uos bene ualere, et in sacris que tuemini locis, nostri, cum oratis, memoriam habere, karissimi et prestantissimi, et meritis insignissimi fratres. Has litteras per duos diuersos nuntios transmisimus, ne quo impedimento   non quirent peruenire, quas petimus, ut cunctis fratribus exponi faciatis.



u. Ad Innocentium papam II.---Consolatur summum pontificem aduersus schismatis molestias.

Domino et Patri carissimo ac reuerendissimo apostolice sedis summo pontifici INNOCENTIO, serui et filii Carthusie pauperes, illam quam mundus dare non potest pacem, sueque paternitatis deuotam seruitutem, et non necessarium licet obsequium.

Multas ad uestri apostolatus sacratas aures, etc. uide in Innocentio II, ad an. 1143.



uI. Hugonis Gratianopolitani episcopi, Guigonis et Carthusiensium fratrum epistola ad Patres in synodo I Otrensi congregatos propter necem Thome, Sancti uictoris Parisiensis prioris, ab impiis crudeliter occisi.



Dominis et Patribus in Christo reuerendissimis, archiepiscopis, episcopis et ceteris religiosis personis in presentem locum defendende iustitie gratia congregatis, HUGO, Gratianopolitane Ecclesie uocatus episcopus, et filii eius, Carthusiensium pauperum seruus inutilis GUIGO, et qui secum sunt fratres, agenda cognoscere, cognita uiriliter adimplere per Christum Dominum nostrum.

Quod homines sumus, ad naturam; quod iusti, ad meritum; quod episcopi, uel presbyteri, uel archidiaconi, uel aliquid huiusmodi, ad ecclesiasticum  pertinet officium. In primo existimus, in secundo saluamur, in tertio prouidendi aliis que subtiliora sunt, potestatem accipimus. Duo ergo priora ad nos, tertium refertur ad proximos. Quod si manifestum fuerit, iuxta illud ficulnee euangelice exemplar, que tandiu exspectata fructum non attulit, officium nos inutiliter habere susceptum, nulla iusta cur in eo relinquamur remanebit occasio. Quid ergo si non solum inutiles Ecclesie, sed etiam perniciosi, uel uerbis uel exemplis exstiterimus? Nonne non solum deiici, sed etiam digni sumus puniri? Etsi igitur beati Thome, et ceterorum qui recenter lotis in sanguine Agni stolis suis ad celestia demigrarunt, in conspectu Domini mors pretiosa mundana ultione non egeat, tamen si Ecclesiam Dei, sine qua nec  publice res salue sunt nec priuate, utilitate careat discipline, rogamus supplices et obsecramus, quatenus armatura fidei protecti, et rectitudinis zelo succensi, et sanctorum Mosis, Phinees, Mathathie, beatorum quoque apostolorum Petri et Pauli aduersus Simonem, Ananiam et Bariesu pie deseuientium, maximeque ipsius Domini uenditores de templo cedendo proturbantis, exemplis animati, in sacrilegos homicidas ecclesiastici rigoris intrepide gladium producatis, eosque, si fieri potest, omnibus sacrorum officiis priuetis et beneficiis, quatenus omnis Isrel audiens timeat, et nequaquam ultra quispiam faciat simile. Ipsi enim magis quam homicide, in quorum cruentas delicias, uota complenda, et odia satianda, sanctorum sunt corpora laniata. Qui nisi  tante nequitie non solum fructu caruerint, sed et penam senserint, omnibus apud nos iustitie defensoribus similia sunt metuenda. ualete. Orate pro nobis, et, sacris eleuatis dextris super partem mundi in qua siti sumus, benedictionem et obsecrationem  profundite. Iterum ualete. Participes nos faciat Deus sanctorum operum uestrorum, gestorum et gerendorum. ualete tertio cum reuerendis principibus Blesensi et Niuernensi.





GUIGONIS MAIORIS CARTHUSIAE PRIORIS GENERALIS QUINTI MEDITATIONES.




CAPITULUM PRIMUM. De ueritate et pace, et quomodo per solam ueritatem pax habetur.


ueritas ponenda est in medio, tanquam pulchrum aliquod. Nec iudices si quis eam abhorret, sed compatere. Tu uero cum ad eam uenire desideres, cur respuis eam, cum de tuis uitiis increparis? uide quanta patiatur ueritas. Dicitur ebrioso: Ebriosus es; luxurioso, superbo linguosoque, similiter. Hoc autem uerum est. Insaniunt tamen illi protinus, et ueritatem in suo predicatore persequuntur et occidunt. uide quantum honoratur mendacium. Dicitur pessimis et uitiorum omnium seruis: Boni domini. Placantur, gaudent et mendacium ipsum in ita loquente uenerantur.

 Sine aspectu et decore, crucique affixa adoranda est ueritas.

Quanto queque creatura nobilior est et potentior, tanto libentius subditur ueritati; imo hinc potens et nobilis, quia subditur ei.

Pungunt temporalia, cur non fugis ad alia, id est ad ueritatem?

Ideo ultra omnia aduersa amara est nobis ueritas, quia singule aduersitates, singulas aut plures oppugnant uoluptates. ueritas autem simul omnes calumniatur.

Si colores omnes, et cetera que per oculos experiri possunt esses expertus, aut ab aliis sensibus corporis sis expertus, si rumores omnes aut recitares, aut audires, que utilitas? Sic nec in tantis que  expertus es uel audisti.

Neminem odisse potes, nisi tua iniquitate. Nam etiam iniquis optare bonum, sanctorum est. ueritatem tantum et pacem, que ex ea procedit, amare oportet.

Minister ueritatis amet quod ministrat, et cui ministratur. Et, cum idipsum ab alio ministratur sibi, cum gratiarum actione suscipiat, tanquam id quod amat.

Charitas sit tibi causa dicendi ueritatem, tanquam medendi. Quod si quis etiam non recipit, aut compateris  ei, aut non eum diligis, aut id quod spernit uile ducis, tanquam si respuat eger salubrem medicinam.

ueritatem sine fine pax sequitur communis cum angelis; mendacium, labor et dolor, communis cum diabolo. Non defenditur ueritas, sed tu illa indiges.

Amara et insuauis est ueritas generi tuo nimis ualde, non suo, sed eorum uitio; sicut lux fulgens, infirmis oculis. uide ergo ne tu eam amariorem facias, dum non eam sicut debes dicis, id est caritate; sicut enim pius medicus, qui salubrem et amaram egro dat potionem, linit oram uasis melle, ut quod  libenter sumitur, etiam quod salubre est, hiatu facile capiatur. Prodesse autem  hominibus tuum officium totum.

Si dicis ueritatem non amore ueritatis, sed desiderio ledendi alium, non premium dicentis ueritatem, sed penam conuiciatoris assequeris.

uide quantum supplicii passurus es, cum lux uera perfecte ostenderit te tibi; si tantum cruciatur, cui uno uerbo aliquid malorum suorum ostendis. Tunc enim patebunt consilia cordium.

Aequaliter peccas cum uel alium uituperas, uel ab alio uituperaris; in utroque enim ueritatem aut pro malo recipis, aut pro malo irrogas. Qui ergo te flagellare uoluerit, uitam tuam, id est ueritatem arripiat; per illam te cedat et cruciet.

ueritas est uita et salus eterna. Debes ergo compati ei cui displicet. In tantum enim est mortuus et  perditus. Tu autem peruersus non ei diceres ueritatem, nisi putares amaram illi esse atque intolerabilem. Ex te enim metiris alios. Sed hoc pessimum est quando ut placeas hominibus, dicis ueritatem, quam diligunt et mirantur sicut diceres mendacia aut adulationes. Non ergo uel quia displicet uel quia placet, dicenda est ueritas, sed ut prosit. Silenda est autem tantum ne noceat, sicut lux infirmis oculis.

Panis, id est ueritas, confirmat cor hominis ne succumbat corporum formis.

 Beatus, cuius mens solummodo cognitione et amore ueritatis mouetur siue afficitur, corpus uero ab ipsa tantummodo mente. Ita enim et corpus a sola ueritate mouetur. Si enim nullus in mente motus nisi ueritatis, nullus in corpore nisi mentis, nullus quoque in corpore esset nisi ueritatis, id est Dei.

Propter pacem facis omnia, ad quam iter est per solam ueritatem; que est aduersarius tuus in hac uita. Ergo aut illam tibi, aut te illi subiice. Non enim aliud tibi restat.

Aduersitas monet pacem desiderare. Tu autem cecatus id desideras quod, dum amas atque disideras, impossibile omnino est te pacem habere.

 Cur rapis in te id quod in alio ita displicet, id est ira? Irasceris ergo, quia ille irascitur. Imo iam tibi irascere, quia irasceris. Si ita ipsa tibi uere displiceret, non admitteres eam, sed fugeres. Quod fit tantummodo tenendo pacem.

Non gloriatur lacus quod abundet aqua; de fonte enim est. Sic de tua pace. Semper enim aliud aliquid est causa pacis. Tanto ergo infirmior et fallacior est pax tua quanto mutabilius est id unde oritur. Quam uilis est ergo cum oritur ex iucunditate humane faciei?

Tutus appetit esse omnis homo. Quod tanto minus est quanto magis potest inquietari. Tanto enim magis potest inquietari quanto sunt paratiora  habere se, aliter quam uult, ea que diligit. Dicat ergo aliquis hominum tibi: Ego tibi malum faciam; ego tibi pacem auferam. Cogitabo quippe de te malum aut dicam. Ecce quam paratus es mortificari et turbari.

Non sint temporalia causa pacis tue; tam uilis enim et tam fragilis erit quam illa. Hec pax tibi communis erit cum brutis; tua sit cum angelis, id est, que de ueritate procedit.

Quidquid ob pacem et beatitudinem tenueras et amaueras, contemne, nisi pacem et beatitudinem omnino uis perdere.

Pax est bonum illius animi in quo ipsa est. Propter seipsam igitur appetenda est, tanquam bonus sapor.  Tanta sit in te, ut et malos non excludas.

Non turbetur cor uestrum, neque formidet , Sabbatum est uerum. Hoc celebrat, qui nec illicitur nec cogitur, hic habet se in potestate, hic potest de se eleemosynam facere; ut sicut alius uiderit expedire, iratus sit aut placatus.

Amor temporalis pacis necessario parit inquietudinem mentis. Qui ergo habet hanc pacem et amat, necessario caret pace.

Si malefacientibus tibi non inuideas, erit tibi pax cum eis.

Sicut per similitudinem et pacem consistunt, ita per dissimilitudinem et discordiam cuncta intereunt.



CAPITULUM II. De utili displicentia sui ipsius, et de humili confessione peccati.


Initium redeundi ad ueritatem, est displicere sibi in falsitate. Emendationem precedit uituperatio Non enim libet mutare nisi quod displicet. Quia ergo semper indiges mutari, semper indiges tibi displicere.

In omni cura quam pro salute tua geris, non est ullum officium uel medicamentum utilius tibi quam teipsum uituperare atque contemnere. Quicunque ergo hoc facit, adiutor est tuus. Hoc enim agit quod tu agebas, aut agere debuisti, ut saluus fieres.

Ideo tibi places quia nichil te boni a te habere non  intelligis. A te tibi nil nisi malum. Nullas ergo tibi grates debes. Malum omne a te tibi est. Penas itaque magnas pro uindicta debes.

Facile est iter ad Deum, quoniam exonerando itur; esset autem graue, si onerando iretur. In tantum ergo te exonera ut, dimissis omnibus, teipsum abneges.

Qui se uilem esse nouit, uituperationes suas tanquam suas sententias quietus suscipit et humilis. Laudes uero respuit, tanquam non suas sententias.

Cum aliquis de te malum dicit, si non est ita, eidem nocet, non tibi; sicut si uocet aurum stercus, quid auro nocuit. Si uerum est quod dicitur de te malum, doceris quid caueas. Qui autem quod  bonum est dicit, non ei quem laudat, sed sibi ipsi prodest. Cum uero bonum tibi de te dicitur, ut quid rumores quos tu melius nosti, narrantur? Tu te solum uitupera.

Sua uitia quisque fugiat; nam aliena non nocebunt.

Continuum mendacium est habitus tuus, et corona tua, quoniam quod deest significant.

Cum aliquis dolet se commisisse furtum, ob natum sibi inde opprobrium, non eum penitet furti, sed dolet opprobrium incurrisse. Nec horret aut malum ducit peccare, sed puniri. Iustis autem non aliud est peccare et aliud puniri. Ipsum nimirum peccatum atrocissimam penam ducunt, et ideo  nullam iniquitatem impunitam posse esse, eo quod iniquitas peccati magna pena sit, nichilque peius ea cuique ualeat irrogari. Et idcirco ipsam pre omnibus malis cauendam ac fugiendam censent, etiam si nichil aliud mali eam sequatur.

Si quem odisse debes, neminem ita ut te. Nemo enim tantum nocuit tibi.

Si nichil melioratur, nisi prius uituperatum, tunc qui non uult uituperari, non uult utique meliorari. Scriptum est enim: Qui odit increpationes, insipiens est ; Qui autem acquiescit increpationibus, possessor est cordis .


De confessione.

Nullus publicano esse poterat ad salutem reditus,  nisi humiliter confessus fuisset, quod ei Phariseus superbe improperaret.

Hoc solo iustus es, si ob peccata tua te damnandum agnoscas et dicas. Si iustum te dicis, mendax es, et a Domino ueritate damnaris, ut contrarius ei. Dic te peccatorem, ut uerax Domino ueritate conuenias liberandus.

Magnorum est pro confitentibus intercedere, ut eis ignoscatur; maiorum autem, pro his etiam supplicare benigne qui nondum suum recognoscunt reatum, ut cognoscant, et pro his qui, aut quia erubescunt, aut quia amant reatum suum, non confitentur, ut confiteantur.

Omnis anima rationalis uolens ulcisci se, hoc irrogat alteri quod sibi ipsi metuit, et abhorret et  malum ducit. Nihil autem libentius ad ulciscendum se quam ueritatem arripit, nec ullum malum uenenatiore mente infligit. Ergo nil sibi magis abhorret fieri quam ueritatem dici. Hoc quippe aduersarius de alio dicit quod, si is cui dicitur humiliter recognoscit, salutem mereatur eternam. Qui enim adulterum, adulterum uocat, hoc ei dicit pro malo quod ipse pro salute sua fateri debet gratis. Libenter ergo hoc recipiat, nec qua intentione, sed quid sibi dicatur attendat.

Qui non uideri, sed esse uerax ueraciter diligit; nec uideri, sed esse mendax ueraciter metuit, statim ut se mentitum aduertit, sibi contradicit, nec ab hoc ulla eum uel improperia uel damna reuocant. Mauult  enim uerax mori, quam mendax uiuere, si tamen uiuit mendax, cum scriptum sit: Os quod mentitur occidit animam .

Hoc quod uis abscondere, id est peccatum tuum, improba et iam non erit quod abscondere debeas. Delere enim illud potes, abscondere non potes. Nihil enim opertum quod non reueletur, nec occultum quod non sciatur. Quare ergo morbum mauis celare quam sanare? Quomodo morbos tui corporis libenter aliis, ut compatiantur, ostendis, et si nolunt credere, miserum te habes, augeturque dolor, sed et irasceris, et ita de anime egritudinibus ipsis facito.



CAPITULUM III. De uoluptatibus ac uilibus delectationibus quinque sensuum.

 uide duas experientias ingestionis et egestionis, quid te magis beatificet quod per hanc, an quod per illam experiris. Illa onerat inutilibus, hec exonerat. Quid prosit utrumque, circumspice. Hoc est totum deuorasse expertum esse. Nil ultra spei remanet. Sic in omnibus sensualibus. uide ergo quid beatitudinis omnia huiusmodi, siue in spe, siue in re, in te effecerint, et sic cogita de futuris. Cogita, inquam, prospera preterita, et sic futura iudica. Que speras, peritura sunt omnia. Et tu quid post hec? Aliquid ama et spera quod non transeat.

Pingi uis ligna coloribus, igne consumenda, cum ea que consumis, uis esse decora, seu cibos, seu  uestimenta. uestibus indiges contra frigus, non colore illo uel illo, sic cibo contra famem, non sapore illo aut illo.

uoluptas bestialis, ex sensibus carnis; diabolica uero, omnis fastus et inuidie et fallacie; philosophica uero, nosse creaturam; angelica, nosse et amare Deum.

Que in transitoriis plus delectant, hec magis mortifera sunt.

Eadem aut peior est stultitia, genuflectere his que tu feceris, et animum inclinare his que destruis, id est saporibus uel aliis sensibilibus.

De regionibus congregauit eos, a saporibus scilicet et odoribus, et carneis tactibus eruens animos sanctos, in se colligit.

 Ita conantur homines facere ueram uoluptatem siue beatitudinem, quasi aut nulla sit, aut fieri possit, cum ipsa sola sit, fieri uero nullo modo possit. Id autem est facere sibi beatitudinem et Deum; et putare non esse beatitudinem, et non esse Deum.

uide si omnes homines, dimissis omnibus aliis rebus quibus intendunt, uni tantum colori aut sapori ex toto intendant, quam miseri fedi stulti erunt. Sic sunt et modo, cum tam multis ad diuersis rerum qualitatibus intendunt. Non enim magis plures aut uniuerse creature, Deus noster aut nostra salus sunt quam una quelibet earum.

Cum gaudemus unde et bruta, id est de luxuria, ut canes; de uoracitate, ut porci, et cetera, anima  nostra fit similis animabus illorum, et non horremus. Ego autem mallem corpus habere canis quam animam. Et tamen si corpus nostrum in tantam canini corporis transiret similitudinem, in quantam anime canine similitudinem anima nostra per luxuriam transit, quis nos ferret? quis non horreret? Melius autem ac tolerabilius esset, corpus nostrum in bestiam commutari, anima in sua dignitate, id est Dei imagine, permanente, quam, corpore manente humano, animam fieri bestialem. Et hec mutatio tanto est horribilior magisque deflenda, quanto anima preeminet corpori. Unde Dauid: Nolite fieri sicut equus et mulus, quibus non est intellectus . Non enim de corporis hoc similitudine, ne  sit ridiculum, dici putandum est.

Coaptare aliquid, sicut cibum aut potum, tantummodo ut plus delectet, diabolo cooperari est in perniciem nostram, et acuere gladium, quod facilius et altius nostra possit uiscera penetrare. Quanto enim his amplius delectamur, tanto grauius ac profundius uulneramur.



CAPITULUM Iu. De uanis timoribus, doloribus, et cruciatibus filiorum huius seculi, quos contrahunt ex periturorum cupiditate et amore.

Sponte se implicat homo corporum ac uanitatis amori, sed, uelit, nolit, cruciatur timore ac dolore pro eorum interitu, siue cum auferuntur ipsa corpora, siue cum ipse uituperatur. Amor enim periturorum  est quasi fons timorum inutilium et dolorum, ac sollicitudinum uniuersarum. Pauperem ergo a potente liberat Dominus, soluendo eum a uinculo mundani amoris. Qui enim nil periturum diligit, ubi a quolibet potente ledatur non habet, et omnino inuiolabilis est, quia sola inuiolabilia sicut diligenda sunt, diligit.

Si omnes capillos capitis tui abscindat quis, non te ledet, nisi cum eos qui capiti adherent tetigerit. Sic te non ledent, nisi ea, que per concupiscentiam in te fixere radices, quis tangat. Que quo plura fuerint et magis amata, eo plures hac uehementiores dolores parient.

Aut exstingue penitus concupiscentiam, aut para te ad conturbandum, id est ad timendum et dolendum  unde non debes.

Anima humana tandiu in se cruciatur quandiu potest cruciari, id est quandiu aliquid amat preter Deum. Deum enim nequit amittere nolens. Dimittere ergo eum potest, non amittere. Nemo enim leditur nisi a seipso.

Quot rerum amoribus, que tibi, uel quibus tu periturus eras, te Dominus liberauit a totidem te tristitie timoribus et doloribus absoluit.

Dum corporum species uel forme, quibus tibi adherentibus fedaris, pereunt , cruciaris. Eraditur enim que increuerit rubigo.

Nil tibi laboriosius quam non laborare, id est contemnere omnia unde labores oriuntur, uniuersa scilicet  mutabilia.

uide quanta turba generis tui pro mundo laborauit, et non solum non sunt adepti, sed insuper sepsos amiserunt. Tu autem si studueris, plus acquires sine ulla comparatione quam est id propter quod omnes laborant aut laborauerunt.

Turbatio animi stulta, ipsa est misera; hec fere semper fit in te, cum causas mortis tue, id est ea quibus male adherebas, corrumpit Deus, ut ea deserens uiuas.

Ancillam diligis turpiter, id est creaturam; ideo tantum cruciaris, cum Dominus eius, id est Deus tuus, agit de ea quod bene uult.

Uni ex syllabis magni carminis adhesisti, ideo turbaris  cum canendo procedit cantor sapientissimus. Subtrahitur enim tibi syllaba, quam solam amabas, et succedunt alie ordine suo. Non enim canit tibi soli, nec tue uoluntati, sed sue. Que autem succedunt syllabe, ob hoc tibi contrarie sunt, quia impellunt eam quam male amabas.

Quod syllaba in carmine, hoc loci aut temporis obtinet unaqueque res in mundano discursu, ideo ergo cruciaberis quia deterioribus inhesisti, et suo ordine transeunt tanquam syllabe in carmine.

Hec omnia que dicuntur aduersa, non sunt aduersa nisi malis, id est amantibus creaturam pro Creatore.

Si ille aut ille tantum laboraret propter Deum,  quantum laborat propter mundum, natale eius tanquam martyris ageretur.

Sicut ex glacie frigus, ita ex temporalium amore timor inutilis animam inuadit, et cetere miserie. Remoue a te uniuersa que tibi timendi causa sunt, sicut que frigoris. Remoue dico non a loco, sed ab animo. Non est enim timendum nisi quod potest et quod expedit uitari, id est peccatum. Quidquid autem uitari expedit, uitari et potest, adiuuante Deo, id est iniquitas.

uide quam sis in potestate hominum ad turbandum et cruciandum. Quam facile est eis uituperare te uerbis, aut cogitationis opinione, tam facile est perturbare. Quid ergo? Si displices eis, perturbaris. Ergo in eorum es potestate. Siue quis hec faciat,  siue non; tu tamen ita ex preparatione mentis expositus es. Si in bono displices eis, ipsis hoc nocet, non tibi. Labora ergo tunc mutare corda eorum, non bonum tuum. Si in malo displices eis, non ipsum displicere tibi nocet, imo prodest, sed ipsum malum tuum.

Dicunt martyres Deo: Propter te mortificamur tota die ; tu quibuslibet uilitatibus: Propter uos conturbor tota die.

Restringe te et collige undique; ne forte uolubilitas mutabilium inueniat te in ipsis, et crucieris.

Quod aliquo modo cruciaris, siue timendo, siue irascendo, siue odiendo, siue quolibet modo dolendo, tibi tantummodo imputa, id est concupiscentie tue, ignorantie, uel torpori. Quod si quis uult te ledere,  eius imputa concupiscentie. Lesura tua et dolor, indicium est peccati tui; amasse te scilicet lesibile aliquid, Deo dimisso.

Lesis spectaculis doles. Tibi et errori tuo hoc imputa, quia lesibilibus inhesisti. Nam in tantum consueuit homo malum omne in aliud retorquere, ut si aut in lapidem offenderit, aut igne adustus fuerit, ipsas Dei creaturas culpare ac maledicere audeat; que nisi hoc facerent, tanquam inualide atque emortue merito culparentur, et non potius sue debilitatis lugere miseriam.

uide quomodo, tanquam mare tam innumerabilium formarum corporearum et animorum humanorum nunquam in eodem statu permanentium, nunquam  sinaris quiescere.

Quamuis sciat nutrix paruulum accepto passere letaturum, timet tamen summopere ne accipiat, ac tanto magis, quanto magis eumdem inde letaturum existimat, certe omnes homines et se, et quos amant, gaudere optant. Cur ergo id nutrix puero non solum non optat, sed insuper tanquam magnum malum, ne habeat cauet? Certe uult eum gaudere. Cur ergo et unde gauisurum scit subtrahit? Cur nisi quia futuram tristitiam attendit, cuius esse causam istam nouit esse letitiam? Scit enim profecto, tanto post hec grauiorem tristitiam animum pueri subituram, quanto uehementius gaudium tale precesserit, ex quantitate presentis utique letitie, future tristitie metiens magnitudinem. In quo facto quid aliud mulier  ista suggerit esse faciendum, nisi omnia illa gaudia que subsequuntur lamenta, tanquam pestem uenenumque uitanda? Nec attendendum quid suauitatis habeant in presenti dum adsunt, sed quid amaritudinis generent in nobis cum abeunt. Talia sunt omnia temporalia gaudia. Cur non ergo uineam possidendam, pratum, domum spatiosam, agrum; cur non aurum argentumque, cur non opiniones hominum laudesque, ac cetera similia, eadem causa prouida cautela deuitem? O quis dabit decrepito puero et tamen stulto, id est humano generi toti orbi diffuso, quamdam magnam, quamdam sapientissimam nutricem, que tali cura ac sollicitudine subtrahat ei, uel reuocet eum a gaudiis, que futurorum semina sunt dolorum? Sed unde tantus in toto orbe gemitus  fletuum, nisi quia hec nutrix piissima ac potentissima nunquam cessat, siue per semetipsam, seu aliter, humano generi, causas dolorum, id est temporalia, tanquam passerem puero, auferre aut non dare.



CAPITULUM u. De cupiditate, amore, et gloriatione terrenorum et temporalium, et quomodo per ea uera miseria non tollatur, sed augeatur.

Duobus modis, cum due res sunt equales, potest hec maior illa fieri, aut suo proprio augmento, aut socie detrimento. Hoc posteriore modo omnes principes et potestates seculi aut gaudent, aut nituntur ceteris omnibus esse maiores, eorum, uidelicet, deiectione et detrimento, non sua, id est corporis aut  animi sui erectione aut augmento. Neque enim aut corpora eorum, aut mentes ullo modo meliorantur, sed uidentur sibi profecisse et creuisse, quia illi defecerunt et decreuerunt. Quod si ita omnia diminuta essent, ut in nichilum redacta essent, in quo cresceret ex hoc anima uel corpus tuum?

Sicut qui uult lateres facere, plateam preparat, ubi eos interim ponat, non utique ibi remansuros, sed, cum exsiccati fuerint, alibi transferendos; et ita platea illa nullis specialiter lateribus parata est, sed omnibus equaliter qui faciendi sunt, ita hunc locum humane habitationis, creandis hominibus et alibi peracto suo tempore transferendis, fecit Deus. Et, sicut figulus alios aufert, ut recenter facti in eorum  succedant locum, ita Deus morte, tanquam translatione priorum, successuris preparat locum. Stultus ergo et insanus est qui in platea cordis amore inheret, ac non potius quo sit transferendus hinc semper sollicitus meditatur. Nec iniustum aut austerum uideri lateribus debet, cum hinc transferuntur, nimirum cum hac intentione positi fuerint. Neque uidebitur nisi his qui se hinc necessario transferendos non cogitant, qui commune et nulli proprium, sed innumerabilibus futuris communiter deputatum, insana cupiditate tanquam suum uindicant proprium. uide in hac eadem re aliam insaniam nichilo minorem. Cum enim hi lateres fere omnes eiusdem sint quantitatis, uix tamen eorum ullus, unius tantum spatio contentus est, imo eiectis aut  confractis quod potest multorum laterum, uni sibi uindicat locum.

Quid tibi uidetur de eo qui totam intentionem suam, et tempus impendit ad fulciendam aliquam domum, quam fulciri est impossibile ex his rebus ex quibus nil omnino fulciri potest, uel si possit, ipse fulture indigent totidem fulturis aliis quot ipsa domus que ex his fulcienda est; et ille fulture totidem, et ita in infinitum? uita hec, domus; fultor, tu; fulture, temporalia, que nunquam in eodem statu permanent, et nec fulcire, nec fulciri omnino possunt.

Longam tentationem petit, qui longam uitam petit. Tentatio est enim uita hominis super terram .

 Quod in suis amicis uel parentibus non amauit Deus, id est potentiam, nobilitatem, diuitias, honores, non ames tu in tuis.

Laqueos comedis, bibis, uestis, dormis; omnia laqueus.

Exsules amore, uoluptate, affectu, non loco. Exsules in regione corruptionis, passionum tenebrarum, ignorantie, malorum amorum et odiorum.

Quantum diligis te, id est hanc uitam temporalem, tantum diligas transitoria, sine quibus esse non potes, necesse est. Et quantum spernis hanc uitam, et eius fomenta.

Graue est tibi hoc uel illud amisisse. Ne queras ergo amittere. Querit enim amittere, quisquis ea diligit et acquirit, que retineri non ualent.

 Omnis miseria in hoc est. Omnes amant aliquid principaliter, ubi semper intentionem habent fixam. Tu uero quid? Ecce omnes quasi thesauro inuento arreptis mundi partibus singulis, singuli intendunt, aut certe inter plures scinduntur, ac si canis inter duo frusta carnis positus, ignoret cui potissimum appropinquet, alterum timens amittere.

Si hec in quibus confidis aut delectaris, facerent hoc in semetipsis, irrideres tanquam stulta, imo lugeres tanquam perdita. Et si omnes ita insaniunt, nunquam bonum est tibi insanire? Si teipsum tam immundum toleras, cur non quemlibet alium? Quot ea que diligis casibus subiacent, totidem et animus tuus.

 Qui hoc amat quod amandum non est, miser est et stultus, etiamsi nunquam uel ipse, uel illud pereat. Nunquid enim idololatra propter hoc tantum miser est, quia periturum est quod adorat? Ergo non esset miser, si illud non periret? Certe manente idolo eius, miserrimus est adorator, licet incolumis corpore, et temporalibus bonis plenus.

Non te faciunt aduersa miserum; sed ostendunt fuisse et docent. Prosperitates uero excecant animum, tegendo et augendo miseriam, non auferendo.

uide quomodo capiatur anima rebus corporeis, et capta crucietur, utpote in puero. Capitur enim uiso passere, quem, cum acceperit, subiacet tot casibus, quot passer ipse. Quomodo autem est tuta priusquam  talibus capiatur? Ea enim que placent tenent illam, ut possit aduersis multari.

Data naue, flatibus ferebamur ad gaudendum seu dolendum alternatione occursantium formarum.

Quomodo non glorietur aut superbiat de fortitudine uel pulchritudine, quando de infirmitate uel turpitudine gloriatur homo? Gloriatur enim si uehatur equo, aut eius turpitudo pannorum decore ueletur, cum potius gloriari posse uideretur, si equum sua ipse uirtute portaret, aut certe eo non indigeret, et fulgore suo uestes ipse decoraret, aut earum saltem decore non indigeret. Hec enim et his similia indigentiam eius ac turpitudinem protestantur.

Quam libenter ostentaret homo suam pulchritudinem si haberet, qui tam libenter ostentat alienam,  uidelicet in uestibus siue pelliciis, siue cuiuslibet modi!

Non minus dolendum est pro eo qui gaudet temporalium adeptione quam qui amissione dolet. Uterque enim febre uexatur, id est amore mundi.



CAPITULUM uI. De inutili et uili appetitu laudum et glorie, uel fauoris humani.

Si bene scires naturam ac potentiam humane opinionis, uel fauoris, nunquam uel exigue pro eis laborares, aut gauderes, aut contristareris. Nil enim prosunt cui impenduntur; sicut colores, et cetere forme, corpora, uel res quibus insunt, deturpant, et ipsis nil prosunt aut obsunt. Quid enim profuit soli aut lune quod eos pagani deos putauerunt? Aut  quid eis, quod tu eos creaturas esse cognoscis, obest? Quod si etiam stercora eos esse putares, quid eis noceret? Quare, sicut naturam et potentiam illius aut illius herbe siue ligni, ita harum rerum scrutare. Facile, adiuuante Deo, id poteris, ex cuius opinionibus uel fauoribus cetera metienda.

In hoc cognoscis que soli Deo debentur, quia exhibita cuicunque rei nil prosunt, ut cognitio, amor ad fauendum, timor, reuerentia, admiratio, etc. Hec enim, eo ipso quod ei cui exhibentur nil prosint, ostendunt se ei soli degeneri qui nullo eget. Si enim laudari uel cognosci aut admirationi esse prodesset, quis non quotidie mercede conduceret tanquam operarios, qui hec sibi exhiberent assidue, ut sine intermissione  proficere posset? Que mater filiis suis id non sine cessatione impenderet? Quis non uestes, predia, iumentaque, seipsumque die noctuque bona diceret, ut sic meliora laudando redderet? Nihil ergo ista prosunt, cui impenduntur. Quis autem exhibet, exhibendo deterior aut melior efficitur. Si autem amat, aut admiratur, aut timet id quod debet, melior; si autem non debet, deterior utique fit. Similiter in ceteris. Quam ergo pius est Dominus, qui nichil a nobis exigit, ut sibi prosit, multumque a nobis sibi seruiri reputat, si quod nobis est utile semper agamus.

Sicut radicum, herbarum, uel ceterarum rerum naturas, ita opinionis, fauoris, laudis, uel uituperationis, expende.

 Amor uniuscuiuscunque hominis est omnium. Singuli enim omnes amare debent. Qui ergo hunc sibi specialiter exhiberi uult, raptor est, et ideo reus contra omnes efficitur.

Ecce huic corpori immistus, satis miser eras; omnibus enim eius corruptionibus usque ad morsum pulicis, uel sorunculi subiacebas. Non suffecit hoc tibi. Immiscuisti enim te aliis, quasi corporibus, opinioni hominum, admirationi, amori, honori, timori, et aliis similibus, et sicut ex corporis, ita ex horum lesione, dolore afficeris. Ipsemet ligna, quibus combureris, tibi adhibuisti. Leditur nempe honor tuus cum contemneris; sic de ceteris. Ita etiam de formis corporum cogita.

Quo te ille aut ille uitio contempsit, eodem tu te  contemptum tanquam timidus doluisti, scilicet superbia. Et quo tibi uitio abstulit, eodem tu doluisti ablata, id est amore periturorum.

Nisi contempseris quidquid possunt homines uel aduersando, uel adiuuando, non poteris contemnere eorum affectus, id est odia uel amores; quare, nec opiniones bonas aut malas.

uide quomodo uendis amorem et ceteros affectus animi tui ad obolatas aut nummatas, sicut in taberna uinum. Rursum attende qualiter emas opiniones et amores ac ceteros affectus, siue motus humanorum animorum, ad obolatas et nummatas, sicut in taberna uinum.

Hic homo dedit pro laudibus omnia sua; ille, pro uoluptate uentris et gutturis. Quis horum peius operatus  est? Hoc quidem nescio, sed scio alterum porcina, alterum diabolica uoluptate actum.

Quari uis amari ab hominibus? Utique, ut adsint mihi, id est huic uite mee. Ergo quia sentis te infirmum, et eorum uiolentie succumbere paratum. Quasi dicas: Si uoluerint homines, moriar; si uoluerint, uiuam. Quod falsum est. Necessario enim morieris, siue illi uelint, siue nolint. Quid enim ages ut non moriaris? Ergo optas magna de te uel bona opinari homines, ut te ament aut timeant. Ament autem uel timeant, ut prosint, uel non obsint. Econtra metuis uel abhores praua de te uel mala opinari homines, ne oderint aut contemnant, aut ne noceant, aut certe ut non prosint. Hoc autem propter  ipsam experientiam infirmitatis atque debilitatis quam contraxisti, a Deo recedendo, et instabilibus atque infirmis inherendo et innitendo. Si enim non sentires eorum uilitatem atque infirmitatem, non timeres pro eis, atque doleres. Sed times pro eis ac doles, cum uidelicet pereunt aut auferuntur. Ergo cognoscis eorum uilitatem et infirmitatem. Quapropter nullam potes omnino excusationem pretendere, quod ea diligis, aut eis inniteris. Mirum tamen ualde est alicuius rei infirmitatem sentire, et tamen inniti ei, uilitatem nosse, et amare siue mirari. Dum ergo propterea doles aut metuis, duo in te, que simul posse esse non uidentur esse demonstras, id est et nosse te et sentire eorum infirmitatem ac uilitatem, et tamen amare et inniti eis. Nam nisi horum  alterum inesset tibi, id est, si aut non amares aut non nosses eorum uilitatem, nullo modo doleres pro eis pereuntibus.



CAPITULUM uII. De uera laude iustorum, et uituperatione malorum, et quis sit laude dignus uel indignus.

Esto talis qui lauderis; non enim bene laudatur, nisi bonus, quod non est qui laudis cupidus est, non ergo laudatur. Cum ergo laudatori blandus es, iam non tuo laudatori blandus es; non enim iam tu laudaris, quippe tam uanus.

Cum dicitur quam bonus, quam iustus, qui hoc est laudatur, non tu qui non es, imo etiam uituperaris non parum, quippe tam malus, tamque iniustus. Laus enim iusti, iniusti est uituperatio. Ergo tua,  ut iniusti. Cum ergo laudatori iusti applaudis, tuo uerissimo uituperatori applaudis, quia iniustus es. Non est enim iustus, qui se iustum putat, nec unius diei infans.

Qui gaudet laudibus, perdit laudes. Si amas laudes, noli laudes sciri, hoc est, si uis laudari, ne uelis laudari. Non enim potest uere laudari qui uult laudari. Ille laudatur, cuius bona iactantur. Qui autem uult laudari, non solum uacuus est omni bono, sed insuper plenus est magno et diabolico malo, nimirum magna arrogantia. Non ergo laudatur. Iustus autem econtrario semper laudatur; cuius uituperatio nulla esse potest. uituperatio quippe est malorum improbatio; que autem iustus non habet, non possunt ei improperari, quare non potest uituperari.  Uniuersaliter autem omnis iustorum laudatio, iniustorum est uituperatio, et omnis iniustorum uituperatio est iustorum uera laudatio. Cum uero quis de bono laudatur, non laudato, sed laudatori prodest.

Laudat te quis propter sanctitatem, sursum tendit. Ultra te est enim quod ei placet, id est sanctitas. Tu uero si amas illum non tanquam cui placet sanctitas, sed tu deorsum tendis.

Qui dolet aut irascitur amisso aliquo temporali, eo ipso se dignum qui amitteret ostendit. Similiter qui accepto conuicio irascitur, aut dolet, eo se dignum fuisse demonstrat. Tautum enim uellet laudari, quantum noluit conuiciari.

 Contemptus aut parui habitus doluisti; hoc ipso contemnendum ac parui habendum fuisse, et ideo iure id factum demonstraris. Nisi enim contemnendus ac parui habendus fuisses, contemni nec parui haberi nequaquam timuisses aut doluisses. Hoc enim ipso solo, uel maxime contemnendus et parui habendus es, quod id times aut doles. Prorsus non timet uilis haberi nec contemni, nisi uilis et contemni dignus.



CAPITULUM uIII. De his qui uolunt amari et admirationi haberi, et quomodo per talem appetitum homo diabolo assimilatur, et seipsum facit idolum ceterorum.

uere colit Deum ille solummodo qui in eum uere intendit, eum uero timoris, uel amoris, honoris uel  reuerentie atque admirationis affectu. Hic enim solus cultus uerus et perfectus. Quicunque ergo alicui rei preterquam Deo hunc exhibet, idololatra uerus est. Qui uero hec uult sibi exhiberi, cuius, nisi diaboli ueraciter locum tenet, qui modis omnibus hec ab hominibus conatur extorquere? Itaque omnes querele hominum in hoc sunt quod scilicet aut pereunt, aut auferuntur eis dii eorum, id est creature, quibus hunc uerum et diuinum exhibebant cultum, siue quod talis eis non exhibetur cultus. uide ergo quantum adhuc in te, et in toto mundo regnet idololatria.

Nulla res debet uelle amari tanquam bonum, nisi que eo ipso quod amatur, suum beatificat amatorem. Nulla autem hoc facit, nisi que amatore non  eget, id est cui non prodest nec ab alio amari nec amare aliud. Crudelissima igitur res est, que uult ut quis in ea intentionem suam et affectum et spem constituat, cum ipsa ei prodesse non possit. Hoc faciunt demones, qui pro Dei seruitio, suo uolunt homines occupari. Clama igitur tu amatoribus tuis: Cessate iam, miseri, nunc me admirari, reuereri, uel quolibet honorare modo, quoniam ego miser nec mihi nec uobis auxilium ullum ferre possum, imo ego egeo uestro.

Quantum in te est, omnes homines perdidisti, interposuisti enim te inter Deum et ipsos, ut, uerso in te intuitu, et, dimisso Deo, te solum admirarentur, intuerentur, atque laudarent; tibique et eis omnino hoc inutile, nec dicam damnosum.

 Nil dignius in creaturis rationabilibus, mentibus presertim piis, nil uilius corruptionibus corporum. Cum itaque uis esse admirationi hominibus, hac ipsa superbia cecatus, uide ad quam miseranda deueneris. uide ergo iustitiam Dei. Tu enim proposuisti te Deum, id est admirandum excellentissime parti creaturarum, et ille subiecit te infime. Tu enim uoluisti et fecisti, quantum in te fuit, te ab omnibus hominibus sciri, uideri, laudari, admirationi et uenerationi haberi, amari, timeri, honorari; que omnia ab excellentissima omnium creaturarum parte, id est solis rationabilibus mentibus, soli Deo debentur. Iuste ergo factum est ut qui Deum dignissimis creature partibus te proponebas, quod in ea uilissimum  est, ut Deum acciperes, et qui ab excelleutissimis, quidquid soli Deo debebatur, extorquere peruersa usurpatione uoluisti, quidquid ipse debebas, soli Deo uilissimis, id est corruptis corporum cadaueribus impenderes. Nam omnia que superius posuisti, soli Deo debita amorem scilicet, etc., istis exhibes toto corde. Dum ergo usurpas quidquid est Dei, laudari scilicet, etc., amisisti quidquid est hominis, laudare Deum, ad quod creatus es, etc. Et quia supra summum locus non est, nec infra infimum, dum supra summum tendis, infra infimum rursus es. Qui enim aliquo fruitur, ei necesse est per amorum subdatur. Tu autem frueris infimis. Ergo infra infima trusus es, ubi locus nullus est.

Amicitia mundi huius, ut beatus Iacobus dicit,  inimica est Deo. Qui enim uoluerit esse amicus seculi huius, inimicus Dei constituitur . Qui autem diligit uel unam muscam in hoc mundo, totum mundum diligat necesse est. Totus enim ei quam diligit rei necessarius est. Porro quandiu amor huius mundi, tandiu inimicitie inter Deum et homines sunt. Cum ergo ab eis te uis diligi, ut inimici Deo fiant uis. Predicas autem ut quidquid est creatum, contemnatur, quatenus Deo reconcilientur. Nunquid ergo te solum excepturus es, dicturusque hominibus: Omnia contemnite propter Deum preter me, ut scilicet nil sit aliud quod impediat reconciliari homines Deo, nisi tu, atque ita propter te solum inimicitie inter Deum et homines perseuerent, sitque nemo saluus, dum diligendo te, totum mundum  diligere coguntur tanquam sibi necessarium? Aliud est autem diligere homines in mundo uel propter mundum, aliud in Deo uel propter Deum, aliud cupide uel misericorditer.



CAPITULUM IX. De anima que per fruitionem et amorem temporalium a Deo recedit, et a demonibus constupratur.

Dicant temporalia bona: Si Deus sanauerit nos a morbo corruptionis, quid ages? In ipso usu considera in quo melior ex nobis fias, uel quid inde speres in posterum. Expertus es nos. Quid ergo? uis in nos mutari, an nos in te? Quid tibi et nobis? Quid doles de transitu nostro? Maluimus interire,  secundum Domini uoluntatem, quam manere secundum tuam cupiditatem. Nullas tibi pro hoc amore tuo referimus gratias, sed potius ut stultum irridemus. Cui enim potissimum obedire debemus, Deo an tibi? Dic, si audes, nonne hoc est fere tuum totum officium, nos in putredines deuorando conuertere?

Hec tua utilitas, tua potentia, ut per te nostra sanies transeat affluenter; non enim facere uales ut maneat hoc tuum studium. Hec tua beatitudo, ut nostris non careas sordibus, quibus uotiue succumbis, corrumpente et constuprante te per eas diabolo, non sine sua uoluptate magna, et gaudio de tua deceptione et interitu.

Quacunque forma frueris, ea quasi masculus est  tue menti. Cedit enim et succumbit ei; et non ipsa tibi, sed tu ipsi conformaris et assimiliaris. Eiusdemque forme imago remanet impressa tanquam simulacrum in templo suo, cui non bouem, non hircum, sed animam rationalem et corpus, id est teipsum totum immolas, cum ea frueris.

uide quomodo, quasi in taberna, amorem tuum quasi uenalem prostitueris, et ad mensuram munerum pariter ipsum hominibus impendis. Nihil in hac taberna accipit qui nichil dat, aut daturus speratur. Et tamen nec quod uenderes haberes, nisi tibi nil danti gratis esset datum desuper. Recepisti ergo mercedem tuam.

Euacuatio et elongatio a Deo preparat ad concupiscendum.

 Qui te in te frui uult, eas a te gratias meruit quas musce et pulices, tuum sugentes sanguinem.

Si hec  in aliquo angulo domus, seu sculpta, seu picta, admiratione seu amore, seu corporis inclinatione uenerareris, et innotesceret populo, quid de te faceret?

Mulier que propter hoc non fornicatur, et deserit proprium uirum, quia non inuenit adulterum diu mansurum, non uitat adulterium, sed querit diuturnum. Tu autem ad mali cumulum diuaricasti crura mentis tue omni transeunti, ut uel momentaneis adulteriis fruereris, quia diuturnis uel eternis non poteras.

 Hec est prorsus prauitatis humane summa, meliora se deserere, id est Deum; et minoribus se intendere, fruendoque eis inherere, id est temporalibus.

Scarabeus dum superuolat, cuncta intuens nil pulchrum aut sanum siue durabile eligit, sed, sicubi stercora iacent fetentia, eis protinus insidet, spretis tot pulchris. Ita animus tuus celum terramque, et que in eis magna et pretiosa sunt, intuitu peruolans, nulli adheret, contemptisque omnibus, uilia multa ac sordida, que cogitanti occurrunt, libens amplectitur. Erubesce ex his.



CAPITULUM X. De impudentia et frontositate anime fornicantis, que petit a Deo in suo scelere confoueri.

 Cum rogas Deum ut non auferat tibi aliquid cui inhesisti cupide, ita est ac si mulier, a uiro suo in ipso adulterio deprehensa, cum debeat petere ueniam criminis, roget potius ne interrumpat ei ipsius adulterii uoluptatem.

Non satis tibi est a Deo fornicari, nisi ipsum ad hoc inclines, ut ea quibus corrumperis fruendo, augeat, conseruet, et coaptet, id est formas corporum, sapores et colores.

Que est adeo impudens mulier ut dicat uiro suo: Quere mihi illum aut illum cum quo dormiam, quia placuit mihi plus te, alioquin non quiescam? Tu tamen facis hoc uiro tuo, id est Domino, cum preter ipsum aliquid diligens, id ipsum ab eo petis.

Cum dicis Deo: Da mihi hoc aut illud, hoc est dicere:  Da mihi in quo te offendam, et a te fornicor. Cum enim aliquid aliud ab eo quam ipsum petis, ipsa petitione tua reatum ei tuum et fornicationem ab eo ostendis, et nescis.

Misericors uindicta, si sponsus, sponsam suam adulteram deprehendens, ea tantum subtrahit ei cum quibus fornicabatur. Quam uero impudica et inuerecunda est ipsa, si ad iniuriam hoc accipiat! Nulla alia fere tibi est causa dolendi, nisi talis, id est de subtractis fornicationibus tuis. Ipsi ergo dolores tui arguunt fornicationes tuas, ita ut non sit opus aliis testibus.

Hec solet a sponsi oculis quamlibet inuerecunda et impudica mulier abscondere, lacrymas quas pro damnis que contingunt adultero, et quas pro iniuriis  ab adultero, sibi irato, illatis fundit; ipsas quoque iniurias, similiter et gaudia. uide nunc si id saltem tu ad Deum facias, si non aperte coram eo pro damnis adulterii tui, id est mundi huius, luges, et prosperis exsultas. Frons ergo meretricis mulieris facta est tibi .



CAPITULUM XI. De ignorantia sui ipsius qua homo, per amorem terrenorum extra seipsum effusus, se considerare non potest.

Penuria interioris spectaculi, id est Dei , facit ut a tuis interioribus foras libenter exeas, imo in te tanquam in tenebris nequeas commorari, et  exterioribus corporum formis, seu opinionibus hominum uaces admirando. Nec imputes formis corporeis, quod te aut detinent aut terrent, siue aliquo modo mouent, sed tue cecitati, atque a summo bono uacuitati.

uide quantum teipsum ignores. Nulla est enim regio tam remota et ignota tibi, de qua facilius credas falsa narranti.

Aliquando malum displicet sine mercede boni, uelut, si duo uelint in domo una propriam superbe exercere uoluntatem, uterque malum uult. Horum si alterutrum sibi displiceant uoluntates, non odio superbie fit, sed amore. Odit enim illius superbiam, hic qui amat suam, que impeditur ab illo. Hic laqueus  est ualde occultus.

Ita te habes in hoc mundo, quasi ad spectandum et mirandum formas corporum huc adueneris.

Si spectaculis interioribus non careres, nunquam ad exteriora exires, siue uacares.

Sicut in fabula puella defecit intuendo solem, ita es tu ad necessario perituras corporum formas et opiniones humanas.

Hoc spectaculum nullius oculis in hac uita, nisi Dei maxime, et tuis pro captu tuo patet quam uidelicet corporibus, et eorum formis, uel opinionibus humanis et fauoribus superferatur animus tuus, aut subiaceat.

uide quomodo auersus a Deo intrasti in hunc  mundum, inhiante ore ad omnia preter ipsum.



CAPITULUM XII. De uera utilitate hominis, et qualiter omnium hominum est una et eadem utilitas.

Beatus qui eligit ut secure laboret. Hec est autem secura electio, et labor utilis, id est omnibus uelle prodesse, ita ut talis uelis esse eis qui tuo non egeant auxilio. Tanto enim minus agunt quod expedit, quanto propriis utilitatibus uidentur intendere. Hec est autem propria uniuscuiusque utilitas, omnibus uelle prodesse. Hoc autem quis intelligat? Qui ergo propriam querit agere utilitatem, non solum nullam suam utilitatem inuenit, sed etiam magnum anime sue detrimentum incurrit.  Dum enim propriam querit, que nulla esse potest, a communi repellitur, id est a Deo. Sicut enim omnium hominum una est natura, ita et utilitas.

Felix est omnis qui nichil uult quod sibi prosit. Potest ergo homo uelle quod sibi aut non prosit, aut obsit? Utinam uel semel in uita tua tota uelis quod expedit sicut uolendum est! O misera sors, non posse nolle quod obest!

Si interroges homines quare sint miseri, utrum non uelint quod sibi sit utile, an quia non habeant quod nolunt, respondebunt statim quia non possunt habere quod uolunt. Hoc autem est dicere: Illuminati quidem sumus, et bene quid utile nobis sit nouimus et amamus, sed infirmamur. Quod falsum  est. Quis enim secularium omnium diligit aliquid quod eum facere potest meliorem? Nil optant homines quod non sit uilius ipsis. Et quomodo id quod melius et pretiosius est ac dignius, ex deterioribus ac uilioribus et indignioribus potest meliorari? Heu quot sunt qui agunt quod uolunt, quam pauci qui uelint quod sibi prosit adeptum! Et tamen quis unquam poterit hoc persuadere filiis Ade? Quando credentur non amare utilitatem suam, cum parati sint iurare, nichil se sibi male optare, et omnia que patiuntur in tot laboribus propter suam utilitatem se tolerare? Tanquam si dicas idololatre quia non colit Deum. Statim enim insiliet, iurans se colere Deum, et quanta in cultu eius expendat annumerabit,  ipsumque etiam quem colit Deum, digito demonstrabit. Et tamen non colit Deum, sed, errore deceptus, pro Deo habet. Ita homines sine dubio non utilitatem suam diligunt aut uolunt, sed quod errantes utilitatem suam putant. Et ideo quidquid pro re tali aut agunt aut patiuntur, pro utilitate se agere putant aut pati. Non autem uult aut diligit utilitatem suam, nisi qui Deum diligit. Ipse quippe solus, tota et sola est utilitas humane nature. Scriptum uero est: Quoniam qui manet in caritate, id est qui Deum diligit, in Deo manet, et Deus in eo . Talis est ergo utilitas humana ut eam, nisi qui habet, diligere nemo possit, et que a suo dilectore non possit omnino seiungi. Hoc ergo ipsum quod dicunt homines diligere se quidem  utilitatem suam  sed eam non habere, hoc ipsum, inquam, testimonium est, eos aliud diligere, non ipsam suam utilitatem. Nihil enim aliud homini faciendum est ut utilitatem suam habeat, nisi diligere. Sed ipsi homines conantur assidue facere eam quasi non sit, sicut pagani Deum. Nam si solus Deus utilitas est hominum, quo carere non potest, nisi qui eum nequaquam diligit, non facienda utique est, cum sit eterna, sed tantum diligenda. Hoc solum prorsus est totius miserie nostre causa, quod scilicet utilitatem aut non cognoscimus et non amamus, aut non quantum uel sicut cognoscenda et amanda est, cognoscimus et amamus.



CAPITULUM XIII. De prudenti cautela qua utendum est ad suam utilitatem quibuslibet prosperis uel aduersis.


Ecce contristatus et conturbatus, quereris de illo aut illo, quod contumeliosa et odio plena tibi dixerit uerba. Doles ergo aut talia tibi, aut tali mente esse locutum. Bene omnino, si propter eius utilitatem doles.

Non enim hoc ei expedit. Si autem propter te, praue. Nil enim tam sanctum ac bonum: tam sancte ac bene tibi dicere potuisset, quod esset utilius tibi quam hec erunt, si bene eis utaris. Siue enim bona siue mala, bene uel male dicat tibi quis uel faciat, talia tibi erunt qualiter eis usus fueris. Sibi  autem qui fecit aut dixit, talia erunt, quali ea uoluntate fecit aut dixit. Sicut enim mentitur iniquitas sibi tantummodo, non tibi, si non consentias, et si redarguas, ita omnia mala facit sibi ac dicit, id est ad perniciem suam, si pie ac compatienter non consentias, sed redarguas. Ei ergo qui malum tibi fecit aut dixit, condolere debes, non tibi, cui etiam aliena mala in bonum, si eis bene utaris, cedent, et in tam bonum quam bene eis uteris. Ergo et tantum in malum quam male uteris eis, siue mala sint, siue bona que facta uel dicta tibi sunt, quoniam diligentibus Deum omnia cooperantur in bonum , in tantum omnia, ut etiam aliena mala. Odientibus autem Deum, econtrario omnia cooperantur in malum  ipsorum, et in tantum omnia, ut etiam bona. Totam igitur querelam in teipsum male utentem uerte. Nam et si re uera mala sunt que facta aut dicta sunt tibi, tibi certe mala esse nullo modo poterunt, nisi eis male utaris; sic nec bona bona, nisi bene eis usus fueris.

Hoc semper intuendum quid fiat in animo tuo; nec quid siue boni siue mali alii faciant, sed quid tu de ipsis eorum factis facias, quomodo scilicet utaris bonis et malis eorum, quantumque ex eis proficias siue fauendo et adiuuando, siue compatiendo et emendando. Tunc enim de omnibus factis hominum bene operaris, cum nullis eorum beneficiis illiceris ad fauorem, nullisue malefactis deterreris  ab amore. Tunc enim gratias amas. Non enim est ullius meriti pacem habere, nisi cum iis qui eam nobiscum non habent.

Quidquid fiat tibi, dummodo animus tuus nec ire, nec odii, nec tristitie, nec metus motum incurrat, neque horum causam, in futuro seculo nichil nocebit.

Oppone duas pilas radio solis, unam de argila, alteram de cera; quamuis sit unus idemque radius, non tamen idem in utraque operari potest, sed secundum preparationes earum, diuersa in eis agit, hanc indurans, illam liquans, neque enim terream liquare, aut ceream durare potest. Ita et una metalli species, aurum scilicet, conspectum a pluribus, diuersos in eis, secundum preparationem mentium  eorum, excitat motus. Alius enim accenditur ad rapiendum, alius ad furandum, alius autem ad pauperibus erogandum. Qui stultus est, dicit beatum eius possessorem; qui sapiens, luget eius amatorem. Nec in bona mente malam, nec in mente mala bonam uoluntatem excitare ualet, sed omnino et hec, et alie seu corporum seu rerum aliarum species siue cause, mentes humanas, secundum preparationes earumdem, mouent. Et ideo tota causa malitiarum nostrarum nobis ipsis imputanda est, non ipsis rebus in quibus peccamus. Ergo nichil aliud nobis faciunt, nisi probare. Ostendunt enim quales in occulto eramus, non faciunt nos tales. Quam enim firmo et immobili amore sponsa sponso adhereat, aliorum uirorum probat intuitus. Si enim bene  casta est, nullius alterius pulchritudine permouetur. Ita quoque tu, si firmissimo affectu adhereres Deo, nullius creature illicereris aspectu. Omnia namque hec, tuam erga Deum, quanta sit, probant castitatem.



CAPITULUM XIu De aduersitatibus huius seculi, qualiter tolerande sunt, quia per eas cogimur utiliter ad Deum redire.

uide quomodo te pungat Deus, quocunque extra eum extenderis per concupiscentiam in creaturis, tanquam nutrix pueri brachium extentum extra cunas ne pereat frigore.

Propitius tibi sit Deus, ne inueniat ubi requiescat  pes mentis tue; ut saltem coacta, o anima, redeas ad arcam, sicut columba Ne.

Egestas ipsa, uel asperitas, temporalis tortoris uice cogit nos bona, atque his diuersa desiderare. Sed quia nos tantum temporalibus assueti sumus, nichilque aliud nouimus, non multum diuersa ab his que patimur desideramus, et uel iras eorum, id es asperitates, temperamento, quasi quadam reconciliatione, ad momentum interrumpere, uel non multum diuersa ab his, subire optamus.

O homo qui dolorem pateris, uis eum lenire? uolo. Temporaliter an eternaliter? Aeternaliter. Aeternum ergo linimentum, id est Deum, desidera; nam ideo te percussit, ut eum desideres, non herbas, non  ligaturas.

Una febris aufert omnia contra que pugnas, id est oblectamenta quinque sensuum. Quid restat ergo, nisi ut Deo gratias pro collata uictoria referas? At tu contra queris cui succumbas, odiens libertatem.

Que spes est, si laqueis inimici gratis incumbis et iaculis, si hec non solum non caues, sed insuper libenter amplecteris, teque illis detegis, ab illis ad illa confugis? Ea putas remedium, ea solatium, ea desideras, et abesse non pateris:

Prosperitas laqueus est, culter incidens hunc laqueum, aduersitas; carcer amoris Dei, prosperitas; confringens hunc aries, aduersitas

Dicit tibi aduersitas: Niteris ut recedam. Quod  certe nullo modo prohiberes; si bene uelis, poteris. Non enim possum Domino modulante manere, quippe syllaba.

Si erga homines pessimos uelut agnus esse debes, quid ad Deum, cum ab eo corriperis flagello aliquo?

uide quomodo sis quasi in bello: Sitis torret, opponis potum; fames cruciat, opponis escas; frigori, uestem aut ignem; morbis, medicinam. Contra hec omnia opus est patientia, et mundi contemptu, ne alio bello, quod hinc surgit, supereris, cateruis uidelicet uitiorum.

Quando quidem sola uoluptate caperis, sola delectabilia sunt cauenda. Nusquam ergo secura est anima Christiana, nisi in aduersis.

De his que diligis, tibi fecit Deus uirgas. Prospera  fugiendo, in aduersa irruendo cruciaris. Omnia flagella sunt, preter ipsum, qui flagellum destruit, quasi filius est qui uirgam patris uerberantis frangit.

Corpus a ualidioribus uictum aut impellitur aut attrahitur, similiter uoluntas. Tu uero non quod corpus uincendo moueat, sed mentem et uoluntatem cura.

ue non his qui perdiderunt temporalia, sed his qui perdiderunt sustinentiam. Nulla enim passio superatur, nisi per ipsam. Non enim edendo contraitur fami, sed seruitur, sicut bibendo siti. Ad hoc enim tendunt ista ut scilicet ad fruendum exterioribus corporum formis inclinent animum. Quod  quando fit, non superantur, sed regnant, finem suum, id est animi inclinationem et preparationem ad faciliorem et maiorem inclinationem obtinentes.

Omnium dolorum et cruciatuum sola medicina est contemptus eorum que lesa sunt, et conuersio mentis ad Deum.

Quot uoluptates carnales et quam uehementes spernis, totidem et tam ualidos diaboli laqueos deuitas. Quot tribulationes, presertim pro ueritate, fugis, totidem medicinalia remedia spernis.



CAPITULUM Xu. De uera patientia, qua tolerandi et amandi sunt peccatores et infirmi, pie sperando correctionem eorum.


uide quomodo in spe diligere possis frumentum, in herba triticum gibbosum: sic eos dilige qui nondum boni sunt. Talis esto erga omnes, qualis erga te ueritas exstitit. Qualem te sustinuit et amauit ut meliorem faceret, tales sustine et ama, ut meliores facias.

Blasphemas medicum, desperando egrotum. Tam facilis enim est eius sanitas, quanta illius in medendo potestas et benignitas.

uide ne, propter opus hominis, contemnas opus Dei. Opus enim hominis, homicidium est, adulterium est, et cetera similia; opus uero Dei, ipse homo. Qui diligit aliquid, sicut domum aut aliquid  huiusmodi, materiam quoque unde illud fieri possit, amat, ligna scilicet aut lapides. Omnis ergo qui bonos diligit, malos, eo quod nunquam aliunde boni fiant, diligat necesse est. Cur enim non amas id unde potest angelus fieri, si illud amas unde scyphus fieri possit? Scriptum namque est de hominibus: Erunt equales angelis Dei .

Quam pulchra ars uincere in bono malum; contraria enim a contrariis superantur.

Positus es quasi signum ad retundenda iacula inimici, id est ad destruendum malum, oppositione boni. Reddere autem malum pro malo non debes unquam, nisi forte medicinaliter, quod iam non est malum pro malo, imo bonum pro malo,  reddere.

Qui mundum amant, artem qua id quod amant assequantur uel fruantur, laboriose addiscunt; tu Deum uis assequi, et artem qua acquiritur, id est retribuere bonum pro malo, contemnis.

Aut hinc recede, aut propter quod hic positus es age, id est medere, patere

Hic stultus est, id est homo inimicus; ille callidus, diabolus scilicet qui per hunc te impugnat. Circa hunc blandus, ut eum liberes, esto; contra illum, cautus.

Turbaris, quia ego turbatus sum; turbatus turbatum reprehendis. O pudor! Loripedem rectus derideat, Aethiopem albus. Ego quidem corrigar, nec  amplius hoc malum faciam. Tu autem quid facies de hoc uitio tuo, quo non solum mihi mederi non uales, sed nec ferre salutem potes?

Quare uis fratrem illum dimittere? Quia iracundia et omnibus uitiis plenus est? Sic ergo faciat tibi Deus. Ex ore tuo probasti quod non debeas eum dimittere. Non est sanis opus medicus, sed male habentibus . Si matrem interroges quare filium suum derelinquat, et responderit quia debilis est et egrotus, interroga si idipsum uelit ipsa fieri sibi a filio. Et cum dixerit: Non; adde: Mala ergo causa odisti. Sic est de medico.

Non sit exactor uindicte qui petitor est uenie.

Si teipsum tam immundum toleras, cur non etiam quemlibet alium?

 Hierusalem eant alii, tu usque ad patientiam aut humilitatem, hoc est enim te ire extra mundum, illud intra.

Qualem erga te Deum et homines uoluntatem habere uis, quantumcunque aut quomodocunque offendas; talem te aliis exhibe, quantumcunque aut quomodocunque delinquant.



CAPITULUM XuI. De pia compassione et medicamine infirmorum, et quomodo mente incorrupta uiuendum est inter eos.

Lesa mater a filio non requirit in uindictam lesuram eius, eo quod hanc quoque suam deputet. Quare si quis eam ulcisci uolens ledat  filium, non putandus est ei fecisse uindictam, sed iterasse lesuram. Ita debet esse omnis Christianus ad omnes homines, misereri scilicet desiderantis certissimas causas doloris sui, id est peritura.

Tam facile est inter fratrem tuum et uitium eius discernere quam inter bonum et malum. Denique uiso homine, quis irascitur, quis indignatur? uiso uitio eius, quis non offenditur, nisi quis ualde sapiens et bonus, qui norit hoc potius eidem obesse quam cuiquam alii, ac per hoc eidem compatiendum esse?

Charitate, sapientia repletur frater, nec communicas; ira, odio, furoreque repletur, nec euadere potes quin communices. Insanus sanis indiget, ut eum  uel seruent, uel curent.

Quod solum tibi a Deo exhiberi desideras, id est benignitatem, hanc omnibus hominibus exhibe, siue flagello, siue lenitate. Quid insultas cecis et infirmis? Tu, idipsum; aut si aliud, non per teipsum, nec a teipso.

Cogita, si omnes homines ita semper et insania agerentur, quid tibi agendum esset. Nunquid ideo turbari deberes? Cur ergo, cum unus aliquando turbatur, turbaris? Medicinam ei debes, non turbationem. Quomodo enim insania insaniendo curari potest?

Cur tibi tui generis placent cruciatus? An quia iustum est? Ergo et tui Deo placeant, quia iustum  est. Hec autem sententia ignibus te tradit eternis.

Stultus medicus nolens opinionem suam minuere, quidquid non bene contingit, licet culpa sua sit, ipsis tamen imputat egris. Ita facis tu subiectis tuis.

Qualem animum haberes ad omnes homines, si remotus esses ab eis cogitans eorum peccata atque miserias, omnino saltem nunc talem habeto, cum uideas oculis perire eos aut cecitate, aut infirmitate: aut enim falluntur a diabolo per temporalia, aut superantur.

Horresce inscrutabilia iudicia Dei super te. Quidquid enim es super alios, nescis quare ipsi non fuerint super te. Talis ergo esto ad illos quales uides  illos esse debuisse ad te, si essent super te.

Non secundum profectum subiectorum, sed secundum desiderium tuum et conatum erit merces tua, siue illi proficiant, siue non.

Cum bene probaueris illum esse sceleratum, erit tibi necesse ut lugeas peccatum eius, quia et Dominus luxit tuum. Cur enim rimaris languidi morbum, si cognito morbo non solum non condoles nec mederis, sed etiam insultas.

Dum uides uel audis mala aliena, respice animum tuum, ut probes quantum ei uere dilectionis erga homines insit.

Non gaudendum tibi est, si ceteris te meliorem esse contingat, sed dolendum potius eos de  bonitate minus habere, computandumque id tibi deesse.

Indue eum prius quem iudicare uis aut corripere, ut, sicut tibi expedire senseris, si ita sis, sic ei facito. In qua enim mensura mensus fueris, in eadem remetietur tibi, et in quo iudicio iudicaueris, in eodem iudicaberis , nam et Christus prius induit hominem, quam iudicaret.

Non tibi conandum est ut domini tui, quorum seruitio ab eorum Patre, id est Domino Deo tuo deputatus es, quod tu uis, sed quod eis prosit agant. Te enim ad eorum utilitatem, non eos ad tuam uoluntatem inclinare debes, quia non ut presis, sed ut prosis eis, tibi commissi sunt, sicut et eger medico, non ut ei dominetur, sed potius medeatur,  committitur. Nec contra egrum, sed pro egro, id est contra egritudinem eius, est medicus, totamque et sufficientem uindictam pro omnibus que ab eo patietur, salutem eius habet; neque enim aliquid ei imputat, sed ipsi morbo, et ideo plena est ei ultio, morbi ipsius exstinctio.

Duobus medicis commissi fuerunt quatuor homines; sanus unus cum egro uno, uni, et sanus alius cum egro alio, alii; promissaque est merces pro cura siue conseruande siue recuperande sanitatis. Itaque alter eorum fecit, susceptis quidquid pro conseruanda uel restituenda salute fieri debuit, et tamen mortui sunt. Alter nichil eorum que fieri debuerunt fecit, et tamen qui sanus erat ita mansit, et eger conualuit. Quis horum mercede dignus est,  cuius suscepti ambo mortui sunt, an cuius uiuunt et ualent? Ille sine dubio, qui quod debuit fieri, pia uoluntate fecit, laude et mercede non minus dignus est quam si illi uiuerent et ualerent. Ille uero qui noluit facere quod debuit, pena non minus dignus est quam si illi mortui essent.

Duo ergo perficiunt medicum: uoluntas bona, et perfecta scientia. Nam ut omnes quibus curam impendit sanet, hoc non est eius. Non enim scire quisquam potest qui desperabiliter, uel qui cum spe salutis egrotet. Et ideo omnibus adhibenda est cura, et cum omni benignitate, tota in singulis ars exsequenda. Sic enim apud Patrem omnium non minus gratie et premii pro defunctis quam pro sanis merebimur.

 Para te ad cohabitandum malis mente incorrupta, quod est angelicum. Que autem gloria est, hoc facere cum sanctis?

Angelorum uirtus est, uiuere cum uitiosis, nec eorum corrumpi uitiis. Summorum medicorum est degere cum egris, et insanis, et non solum minime corrumpi, sed salutem eis restituere.



CAPITULUM XuII. De uirtute et effectu amoris Dei et proximi, et quemadmodum caritas optanda est et impendenda.

Qui fruitur aliqua forma corporis, quod sibi bene  uidetur ex ea non sibi, sed eidem forme imputat, et propter hoc eam mente laudat et amat. Sed nec se bonum, sed illam ducit; se autem bonum, ex ea. Nec in seipso remanet, sed in illam tendit et transit: tanto utique nisu mentis et motu uoluntatis, quanto magis eam fruendo miratur et diligit. Et ideo si quis eamdem formam aut leserit aut abstulerit, non ei, sed sibi iniuriam factam putat. Et quia paradisus et beatitudo ei erat, eidem inherere infernus ac miseria ei est, ab ea separari. Ita esto tu ad Deum.

Si imago stercoris ex auro fiat, melior est utique substantialiter quam imaginaliter. Substantialiter namque aurum, imaginaliter uero stercus erit. Si autem angeli imago auro imprimatur, imaginaliter erit melior quam substantialiter. Imaginaliter enim  substantia uiua spiritualis ac rationalis, substantialiter autem corpus insensatum, et sine uita. Itaque cum mens tua corporibus mortuis ac perituris cum amore afficitur, melior est utique substantialiter quam imaginaliter. Substantialiter enim uita est rationalis ad Dei imaginem facta; imaginaliter uero talis est, qualia sunt ea quibus intendit ac fruitur. Cum ergo a seipsa effusa per corporis sensus, in ea intendit, a meliore perfecto, id est a substantia uiua ac rationali, quod est ipsa, in deteriora tendit; quantoque id uehementius agit, tanto deterior efficitur. Cum autem super seipsam effusa, ueritate, id est Deo afficitur, melior sane et pretiosior est formaliter quam substantialiter. Substantialiter enim  anima: formaliter autem  Deus est. Ego enim dixi: Dii estis, et filii Excelsi omnes . Cum itaque a seipsa in ipsum tendit, a deteriore in id quo nichil melius esse potest, tendit; quantoque id efficacius aget, tanto melior efficitur.

Cum uolitur bonum quod indiget aliquo bono, non miseria excluditur, sed indigentia cumulatur et augetur. Ergo uelis bonum quod non indiget alio bono. Omnia autem bonitate bona sunt. Igitur omnia egent bonitate ut bona sint. Bonitas autem nullius eget; per se enim est bona. Hanc itaque ama, et beatus eris.

uide quale est bonum cuius ultima uestigiorum uestigia, id est temporalia, tot et tantis laborum errorumque  discriminibus a tot rationabilibus et irrationabilibus appetuntur.

Nil gaudendem est tibi in te omnino, uel in alio, nisi in Deo.

Omnia uitia et peccata quia propter creaturam fiunt, id est ultimum bonum, bonitati Creatoris aduersantur, id est summo bono.

Si tantum appetitur uentus generis nostri, id est opinio uel laus, quantum appetenda est salus generis nostri, id est Creator! Si tam dulce est dici bonum, ut etiam qui hoc esse nolunt, mali, hinc gaudeant, quanto est dulcius esse! Et si tam amarum et fedum est dici malum, ut etiam qui letantur, cum male fecerint, et exsultant in rebus pessimis , hoc nequeant tolerare, quanto est deterius esse!

 Appetit aliquid creatum homo, uel inheret ei sensu corporis et sui obliuiscitur, quando tu ita ad Creatorem?

Beatitudinem tibi precipit Dominus, id est perfectum amorem sui, unde uenit non formidare nec turbari, id est pax et securitas.

Declinare a malo sola ueritas nouit, et solus eius amor potest. Ergo non localiter declinatur a malo.

Amato quod amando carere nequeas, id est Deum.

Si adherere Deo, totum et solum bonum est tibi, ita separari ab eo, totum et solum malum est tibi, et nichil aliud. Hoc tibi gehenna, hoc tibi infernus.

Ablactare amodo ab istis corporum formis, pudeat te non posse esse sine istis. Et quia ista, uelis  nolis, quandoque es amissurus, fac modo uolens, cum magna mercede aut gratia, quod etiam non sine magno supplicio quandoque facturus es. Nunquid enim, et si nullus auferat, non es hanc uitam, et omnia que ad illam pertinent contempturus? Ecce habeto omnia; nunquid non es his omnibus quandoque cariturus? Fac ergo modo quod facturus es quando omnia amiseris, id est, disce esse sine istis, disce uiuere et gaudere de Domino


De dilectione proximi gratuita.

Qui omnes diligit, saluabitur sine dubio; qui uero ab hominibus diligitur, non ideo saluus erit. Sicut odium tui omnibus est impedimentum ad uitam, ita omnium tibi. Expedit ergo tibi omnes diligere;  illis quoque prodest diligere te.

Optanda est dilectio gratis, id propter suam dulcedinem propriam, tanquam nectar suauissimum; etiam si omnes insaniant, non uendenda ulla mercede. Nobis enim utilis est, nosque beat quidquid alii faciant.

Si amas quia amaris, uel ut ameris, non tam amas quam redamas, amorem pro amore rependens; cambitor es, recepisti mercedem tuam

Ad eum qui iniuriam tibi fecit, affabilem magis et priuatum te exhibe; ad eum cui tu fecisti, supplicem et erubescentem.

Sicut quidquid boni ab hominibus fit tibi, Dei munera estimas, et ei totam gratiam referendam credis; ita quidquid tu boni hominibus exhibes, eius  beneficia, non tua deputa.

Cum amas aliquem ut amicum, optas autem ei diuitias tanquam bonum, excellentius eas amas quam ipsum. Eum enim ut egentem, has autem ut sufficientiam amas, paratior nimirum isto carere quam illis.

Qui in iniquitate sua occidit iniquum, eo quod odio habet iniquitatem, et uult eam delere, fallitur. Mortuo enim iniquo in sua iniquitate, eterna est iniquitas. Qui ergo odit iniquitatem, det operam ut corrigatur iniquus, et sic peribit iniquitas eius.

Deus caritas est . Qui ergo caritatem exhibet alicui, nisi propter ipsam, Deum uendit, beatitudinem suam uendit: non enim bene illi est, nisi amando.

 Si caritas, et eius signa, id est alacritas, etc., ita tibi placent in alio, cur non in animo tuo multo dulcior est?

Qui dat alicui aliquid, uel quia dedit, uel quia daturus est aliquid, non habet a Deo gratiam; sic tu de pace et dilectione.

Si amas tantum, si ipso amore cogeris, obiurga, uerbera; si aliter facis, teipsum condemnas. Omnia eo animo quo tibi a Deo uis fieri, facito aliis.

Charitas Dei diffusa est in cordibus nostris per Spiritum sanctum, qui datus est nobis . Tu autem nec Deum, nec proximum, nisi propter temporalia beneficia diligis. Per temporalia ergo diffunditur in te, non per Spiritum sanctum, non est caritas que ita diffunditur, sed cupiditas.

 Ecce nullum aliud est officium tuum quam erat antequam prior fieres. uotis enim ac precibus et affectibus agebas quod nunc factis agere incepisti, id est prodesse hominibus. Non autem debent opera affectus ipsos minuere, sed incitatione augere.

In quacunque re castitatem erga Deum, in eadem poteris etiam erga proximum tuum iustitiam custodire, quod fit non concupiscendo.

Difficile credunt homines ex caritate fieri quod sibi molestum est.



CAPITULUM XuIII. De perfecta angelorum iustitia, et que sit differentia inter iustitiam illorum et nostram.

Cum qualibet re perfecte quis fruitur sui oblitus, se quasi derelicto et contempto tendit in illam, nec  attendit quid in se, sed quid in illa agatur, nec qualis ipse, sed qualis ipsa sit. Ergo angeli magis se contemnunt quam nos. In Deum quippe toto nisu tendentes, seipsos cum ceteris creaturis post se tota intentione derelinquunt; nec saltem respicere sese dignantur, ita se uiles ducunt. Tota se utique mente contemnentes, suique obliti, toti ad illum uadunt, nec quid aut quales ipsi, sed ipse sit, attendunt. Et quanto se amplius contemnunt, seque a seipsis auertunt, suique obliuiscuntur, tanto similiores ei, et ideo meliores fiunt.

Angelos ducit Christus in amplexum sponsi sui; nos auellit ab adultero, id est a mundo. Illos fortes et constantes efficit ad fruendum sponso, nos ad  carendum adultero, id est mundo. Illos tenet in specie seu re, nos in fide et spe. Illis perfectum dat gaudium in uera beatitudine, nobis tolerantiam in tribulatione. Illis, beatam uitam, nobis autem, ut multum, pretiosam mortem. Illis, uiuere sibi, id est, Deo; nobis, mori mundo. Illis, gaudere de suis bonis; nobis, dolere de nostris malis. Illis, leta corda; nobis, contrita. Illis, iustitiam; nobis, penitentiam. Illis, finem; nobis, initium boni. Confidenter iuro angelos nullum a Deo percepisse munus maius aut dignius, pretiosus siue utilius, et ideo optabilius, nec pulchrius, caritate. Quis hoc intelligat aut credat? Deus enim caritas est. Et ideo qui maius aliquid aut melius caritate habet, aliquid maius aut melius Deo habet.



CAPITULUM XIX. De uera et interiori anime pulchritudine, et in quo consistat omnis hominis uera perfectio.


Nullam rem cernis, que non in sue genere naturalem quamdam pulchritudinem habeat atque perfectionem. Que cum deest aliquo imminuta modo, iure tibi displicet, ut, uerbi gratia, si hominem naso truncatum contingit uidere, statim improbas. Sentis enim quid ei desit ad perfectionem naturalem humane nature; ita est in omnibus rebus usque ad folium urtice uel cuiuslibet herbe. Quis uero neget humanam mentem naturalem quamdam ac propriam habere pulchritudinem atque perfectionem? Que utique, in quantum adest ei, merito approbatur;  in quantum deest, iusto uituperatur. Huius itaque pulchritudinis atque perfectionis quantum tue menti desit, adiuuante Deo, considera, atque hoc improbare non cesses. Que est ergo naturalis anime pulchritudo? Deuotam esse erga Deum.

Et quantum? Ex toto corde, et ex tota anima, et ex omnibus uiribus . Adhuc pertinet ad eamdem pulchritudinem, benignam esse erga proximum. Quantum? Usque ad mortem. Quod si hoc non fueris, cuius erit damnum? Dei quidem nullum; proximi fortasse aliquod; tuum autem sine dubio summum. Naturali enim pulchritudine ac perfectione priuari, nulli rei non potest esse damnosum. Nam si rosa desistat rubere, uel lilium bene  olere, damnum mihi quidem nonnullum esse uidebitur uoluptates huiuscemodi diligenti; sed eis, id est, rose uel lilio, multo maius multoque infestius naturali ac propria pulchritudine uiduatis.

Rationalis creature uera perfectio est, unamquamque rem tanti habere, quanti habenda est. Nam pluris uel minoris eam habere, errare est. Porro omnis res naturaliter aut supra ipsam, aut iuxta ipsam, aut infra est. Supra, Deus; iuxta, proximus; infra, cetera. Deum itaque tanti debet habere quanti habendus est. Tanti uero habendus est, quantus est. Tanti autem quantus est, habere eum nemo poterit, nisi quantus est nouerit. Sed quantus sit, non nisi a seipso nosci poterit perfecte. Quantum enim nostram eius essentia, tantum nostram eius de seipso  uincit notitia. Unde sicut essentie eius nostra collata, nichil est; ita notitie eius de se, si nostra comparetur, cecitas et ignorantia est. Sola igitur eius de se perfecta, ac sibi equalis notitia est. Unde Dominus: Nemo nouit Patrem nisi Filius . Sicut ergo sola eius de se sibi perfecta cognitio; ita sola eius de se equalis et par est ex toto dilectio. Solus quippe, se quia perfecte quantus est nouit, perfecte quantus est diligit.

Redi nunc ad illam definitionem quam in principio posui. Subtilius enim inspecta, non rationali creature, sed tantum Deo conuenire conuincitur. Nam ut cetera taceantur, seipsum, sicut ostensum est, non nisi ipsemet tantum ex toto quantus est et nouit, et diligit. Que ergo creature rationalis perfectio  est? Ea scilicet ut omnia et superiora, id est Deum, et equalia, id est proximum, et inferiora, id est spiritus brutos, etc., tanti habeat, quanti a se, id est a creatura rationali habenda sunt. Quanti autem habenda sint, sic collige. Deo nichil prefertur, nichil equatur, nichil pro media, nichil pro tertia, uel pro quantacunque usque in infinitum parte comparatur. Nihil ergo pluris, nichil tanti, nichil pro media, uel pro quantacunque in infinitum parte habeat. Nihil plus, nichil tantum, nichil pro aliqua parte ad comparationem illius diligat. Hinc ipse Dominus: Diliges Dominum Deum tuum ex toto corde tuo, et ex tota anima tua et ex omnibus uiribus tuis, et ex omni mente tua , hoc est, nichil aliud ad fruendum, ad innitendum diligas. Habes de superioribus.  Aequales autem naturaliter, id est quantum ad naturam attinet, sunt omnes homines. Omnes itaque tanti habere debet, quanti se. Ergo sicut de superioribus, id est de Deo in dilectione nec preferre, nec equare, nec ulla debet ex parte comparare, ita nec saluti cuiuslibet hominis, et quidquid pro sempiterna sua salute facere uel pati debet, idipsum totum facere uel pati debet pro sempiterna salute cuiuslibet hominis. Hinc enim ait Dominus: Diliges proximum sicut teipsum. Habes de mediis. Inferiora uero sunt quecunque post spiritum rationalem sunt, id est sensualis uita, communis cum pecoribus, et que uegetat corpus, communis cum herbis et arboribus, et substantia corporis cum formis et  qualitatibus, cum metallis communis et lapidibus. Sicut itaque nichil plus quam superiora, nichil tantum in comparatione eorum debet diligere, ita nichil minoris quam inferiora, nichil tam parui, nichil in comparatione eorum, pro quantacunque usque in infinitum parte, uile debet habere. Et hoc est quod scriptum est: Nolite diligere mundum, nec ea que in mundo sunt , Habes de inferioribus. Habebit itaque talis superiora gaudium, equalia ad consortium, inferiora ad seruitium. Deuotus erit ad Deum, benignus ad proximum, sobrius ad mundum, Dei seruus, hominis socius, mundi dominus; sub Deo constitutus, erga proximum non elatus, mundo non subditus; redigens inferiora ad utilitatem mediorum, media ad honorem superiorum;  nec impius, nec blasphemus, nec sacrilegus ad superiora; nec elatus, nec inuidus, nec iracundus, ad equalia; nec furiosus, nec flagitiosus, ad inferiora; nichil ab inferioribus, nichil ab equalibus, sed totum a superioribus suscipiens; a superioribus impressus, inferiora imprimens; a superioribus motus, inferiora mouens; a superioribus affectus, inferiora afficiens; superiora sequens, inferiora trahens: ab illis possessus, ista possidens; ab illis in eorum similitudinem redactus, ista in sui similitudinem redigens. Ad hanc perfectionem in hac uita tendimus, quam tamen non nisi in futura perfecte obtinebimus. Hanc tanto tunc plenius obtinebimus, quanto nunc feruentius affectamus. Nullus tunc erit motus in mente, nisi a Deo; nullus in corpore, nisi  ab anima, atque ita nec in anima, nec in corpore nullus nisi a Deo. Nec erit peccatum, id est peruersitas uoluntatis, nec pena peccati, corruptio uidelicet et dolores et interitus carnis. Nuda mens, nude adherebit ueritati, nullis uerbis, nullis sacramentis, nullis similitudinibus, ut ad eam perueniat, indigens, aut exemplis. Ibi enim non docebit uir fratrem suum, dicens: Cognosce Dominum. Omnes enim a minore usque ad maximum scient me, dicit Dominus ; nam omnes erunt docibiles Dei .



CAPITULUM XX. De incarnatione uerbi, et quemadmodum in seipso nobis perfectionem predictam plenissime demonstrauit.

 Has uirtutes seu iustitie lineas etiam nunc in hac mortali uita, si ualde munda esset anima, per semetipsam in ipsa ueritate atque sapientia Dei uideret. uideret etiam non solum se, id est animam humanam immortalem atque eternam fore, sed etiam carnem suam talem in resurrectione futuram. Nam et eamdem resurrectionem ibidem, id est in Dei uerbo et Sapientia, clare conspiceret, sed quia hec non poterat propter immunditiam suam, adita est uerbo mens humana, que ipsum Dei uerbum plenissime suscipiens, eique omnino conformis atque consimilis, eoque solo tota et ex toto impressa. Sicut scriptum est: Pone me sicut signaculum super cor tuum . In eius itaque similitudinem  tota redacta, sicut ad sigilli similitudinem cera redigitur, ipsum nobis in seipsa uidendum sciendumque exhiberet. Sed nos ita ceci eramus ut non solum Dei uerbum, sed nec humanam animam uidere possemus, idcirco additum est etiam corpus humanum. Pone enim hec tria, Dei uerbum, humanam mentem, corpus humanum. Si primum, bene uidere possemus, non indigeremus secundo. Quod si saltem secundum uideremus, non indigeremus tertio. Sed quia nec primum, nec secundum, id est nec Dei uerbum, nec humanam mentem uidere poteramus, additum est tertium, id est corpus humanum. Atque ita uerbum caro factum est, et habitauit nobiscum  in exterioribus nostris, ut uel sic nos introduceret aliquando ad interiora sua.  Anima itaque rationalis, habens carnem, addita est uerbo, que per ipsam carnem quidquid nobis docendis et corrigendis necessarium erat, doceret, faceret, pateretur. In illa sola perfectissime fuerunt, que supra tractauimus, id est deuotio ad Deum, benignitas ad proximum, sobrietas ad mundum. Nihil enim Deo pretulit, nichil equauit, nichil pro parte aliqua comparauit, nichil pro quantacunque parte ad comparationem illius. Unde ait: uoluntatem eius, id est Patris, facio semper . Proximum uero perfectissime dilexit sicut seipsum. Nulli enim ex iis que infra se, id est infra rationalem mentem erant, pepercit, sed omnia ad utilitatem proximi conuertit, et uitam, sed sensualem, et eam que carnem uegetat, et ipsam carnem. Nam et dolores pro  nobis sustinuit acriores, et mortem contra uitam uegetabilem, et uulnera contra ipsam carnem. Ad mundum autem tantam sobrietatem, tantumque habuit contemptum, ut non habuerit Filius hominis ubi saltem caput reclinaret suum. Nil ab inferioribus, nichil a mediis, sed totum a superioribus, id est Dei uerbo, cui ad unitatem persone coniuncta est, suscepit. Non sacramentis, non uerbis, non exemplis, sed Dei tantummodo uerbi presentia est docta ut intelligeret, et accensa ut amaret. Per eam nobis  ipsum Dei uerbum et Sapientia tripliciter, id est sacramentis, uerbis et exemplis, quid agendum, quid tolerandum, et per quid esset ostendit. Non enim sequi homo debebat nisi Deum, nec poterat, nisi hominem. Assumptus est igitur homo ut, dum sequitur quem potest, sequatur et quem debet. Item non poterat conformari nisi Deo, ad cuius imaginem factus est; nec poterat nisi homini. Itaque Deus factus est homo, ut, dum conformatur homini cui potest, conformetur et Deo, cui prodest.





GUIGONIS CARTHUSIAE MAIORIS PRIORIS QUINTI CONSUETUDINES.






MONITUM. AD FRATRES CARTHUSIENSES.

 Antequam ad elucidationem et explicationem Consuetudinum R. Patris Guigonis deueniamus, debemus et nos ad imitationem tanti uiri pauca uobis proloqui, ut perfectius possitis intelligere tum mentem auctoris, tum suscepti a nobis operis propositum, dum istas Consuetudines, que nunc uulgo statuta uocantur, hic referre et de nouo imprimi curamus.

Qui facit ueritatem uenit ad lucem, ut manifestentur opera eius . Hac ergo Christi uoce edocti et inuitati thesaurum nostrum, id est prima instituti nostri rudimenta et documenta ueluti de tenebris eruimus, ne illum abscondere uelle ultra uideamur, his presertim de causis:

Primo, ut sit uobis ueluti lucerna accensa et posita super candelabrum, cuius beneficio possitis instrui,  dirigi, et accendi. Instrui de primorum ordinis Patrum religiosa conuersatione; dirigi in uestre uocationis adimplende modo et fidelitate; accendi in illorum imitationis et caritatis non ficte emulatione.

Secundo, ut ex ueritatis coram uobis exposite lumine, quo uidebitis qualiter ordo in uigore et spiritu sui instituti, ex singulari Dei protectione conseruatus fuerit, consolationem accipiatis: et dissipatis nubeculis inquietudinum, quas in quorumdam pusillorum animos quedam opinio ingesserat decidii ordinis Carthusiensis, nouum feruorem concipiatis honorandi institutum nostrum tam singulari Dei protectione honoratum, et huc usque conseruatum, atque digne Deo ambulandi in hac sancta uocatione, qua uocati  estis, nec unquam ab auita Carthusiensi obseruantia degenerandi. Censorum notas preuiderat reuerendus Pater Guigo, et forte iam suis temporibus expertus erat, atque ideo teneras bonorum Carthusianorum conscientias, ne inde in scrupulos deciderent, aut in animi perplexitates, contra illorum argutias premunire uoluit, ut ex uariis locis uobis apparebit, et maxime ex cap. 20, et ex cap. 57, n. 4, et aliis locis.

Tertio, ut tandem feruorem a pluribus conceptum et uarie exhibitum circa antiqua ordinis statuta compescamus, quorum aliqui ex deuotione, quam habent erga ordinem, quedam exemplaria e cellulis nostris sublata, magno pretio a mercatoribus emerunt, illius ueluti elementa et ipsi nosse cupientes, alii uero ex ipsis antiquis statutis contra presentem  statum ordinis sinistras opiniones sibi formauerunt.

Quod ergo quodammodo latebat, publicum reddimus, ne ultra quorumdam animos subeat temeraria suspicio, qua ueluti degeneres filii habeamur, qui Patrum preclara gesta abscondere conantur, ne inde illorum appareat decidium. Sic enim his extremis temporibus , sic, amici et fratres in Christo karissimi, caritas refriguit; imo aurum illud optimum caritatis, quo caput celestis Sponsi constare asserit sponsa Cantici , obscuratum est, et color eius optimus mutatus, ut non tantum querere iniquitatem in domo iusti, et uastare requiem eius, contra S. Spiritus  enatum , quidam licitum esse estiment; sed etiam ea que in aliqua parte dubia esse uidentur, non in meliorem partem interpretari sed in peiorem, nouo iure introducto, quod certe nec Dei nec Ecclesie est, iam liberum sibi esse credant; imo ea que uere et absque ulla dubietate bona sunt, sinistra interpretatione absque ullo scrupulo, ueluti conspurcare posse putent, ut fetere incipiant; et sic, quod prius boni odoris erat et edificationis, nauseam excitare incipiat.

Legantur Euangelia, libri apostolici attente reuoluantur; ibi legimus: Charitas non emulatur, non agit perperam, non cogitat malum , et alia plura similia. Sed nichil reperiemus unde licitum esse probetur, famam proximi ledere, et ut  longe lateque eius defectus siue ueri siue falsi spargantur, quasi super tecta ascendere. Si sic agere cum singulari persona illicitum esse Scripture sancte decernant, quid de communitate, quid de ordine integro, cuius fama integra est, censendum est?

Christi et sacrarum Scripturarum sensum sequebatur D. Thomas, dum paradigmate hominis qui triginta facies haberet, quique in pulchriori ab intuentibus procul dubio aspiceretur, utebatur, ut sensum suum super hac re exprimeret, quem sensum amplecti et in omnibus sequi debemus. Non enim ad succensendum his qui de nobis minus bene sentiunt, hec pauca de immutato caritatis colore diximus, sed ut meliora carismata semper emulemur, et caueamus a praua interpretatione uerborum illorum  Apostoli dicentis: Spiritualis iudicat omnia, et ipse a nemine iudicatur , quibus nonnunquam spirituales uiri, proprio sensu decepti et obcecati, incidunt et ipsi in laqueum diaboli.

Tentationes spirituales non minus cauende sunt quam carnales, imo longe cautius et subtilius, maxime a solitarie uite professoribus, quia a carnalibus obiectis et desideriis abstracti euanescerent facile in cogitationibus suis et in iudicia temeraria inciderent, nisi a demonio meridiano proprie opinionis, et proprii iudicii laqueos ipsis ponente, sollicite sibi cauerent. Ipse enim Satanas transfigurans se in angelum lucis minus cautos et in hac parte sibi ipsis fidentes decipit, ac in errorem semel deiectos,  proprio sensu deinde obcecatos, strictius ligat et a correctione tandem fere totaliter alienos efficit.

Hi sunt miseri gradus descensionis, quos sibi fabricant Spirituales a proprio iudicio non sibi satis caute cauentes, a quibus longe distabimus, si semper ob oculos habeamus illa Christi Saluatoris nostri uerba: Nolite iudicare, et non iudicabimini ; et illa D. Pauli: Quis es tu qui iudicas seruum alienum? Domino suo stat aut cadit . Itemque: Nolite ante tempus iudicare, quoadusque ueniat Dominus, qui illuminabit abscondita tenebrarum, et manifestabit consilia cordium: et tunc laus erit unicuique a Deo .

Nunc ergo quiescent, ut speramus, qui tanta auiditate statuta ordinis nostri, aut legere, aut carpere  uoluerunt, dum uiderint a nobis ipsis omnia ingenue et sincere proferri, in nichilo nobis ipsis parcendo, nichil occultando, sed potius nos ipsos  data occasione obiurgando.

Absit a nobis ut sanctitatem illam, que merito primis Patribus nostris tribuitur, nobis uelimus usurpare; sed id tantum nobis concedi petimus, quod a nemine, qui iustitie osor non sit, potest negari, nempe ut corpori ordinis et anime, ut ita dicam, instituti nostri non imputetur, quod singularium personarum culpis tantum debetur, a quibus ordinem nec ipso reuerendi Patris Guigonis tempore exemptum fuisse constabit ex cap. 77 istarum Consuetudinum. Clament quantum uelint, Tolle, tolle, contra statutorum ordinis transgressores et ab eius spiritu  aberrantes, non abnuemus; sed et succlamabimus: Puniantur, puniantur, sic enim non cum modica nostra et bonorum omnium consolatione, factum fuisse in ordine a die sue institutionis usque ad hec nostra tempora apparebit, per chartas et ordinationes capitulorum generalium, quas antiquis statutis ex professo data occasione attexemus, ut hec scripta et propalata existant in generatione altera, et populus qui creabitur laudet Dominum, qui talem zelum, unanimitatem, propositi tenacitatem dedit miseris homuncionibus, natione, educatione, genio naturali tam diuersis, etiam tempore illo, quo Ecclesia Dei per deflendum schisma in plures partes diuisa, ordinem nostrum in tot partes etiam scissum post se traxerat, sub finem quarti decimi seculi et  initium decimi quinti, donec concilium Pisanum celebraretur, ut suo loco dicetur. Id uelut grande miraculum a Domino factum oculis mentis apparet, quod dum intueor obstupesco et succlamo: Digitus Dei est iste; non enim similes fructus profert terra cordis humani spinas et tribulos ex se tantum germinans. Porro de rei ueritate iudicabunt qui opus istud in sensu pietatis et spiritu caritatis lecturi sunt.

De quibusdam adhuc monitos uos esse uolo, antequam ad interpretationem Consuetudinum istarum R. Patris nostri Guigonis deueniamus, quibus monitis ad faciliorem intelligentiam sensus et uerborum piissimi scriptoris perueniatis.

Primo ergo notandum est illum succincte admodum  scribere, tum ut exhibeat se in scribendo etiam leges silentii seruare uelle, dum superflua uerba resecare studet, et ea tantum proferre que necessaria uidentur, tum quia Carthusiani propositi obseruatoribus scribit, qui ideo uno uel, ut ita dicam, dimidiato uerbo quidquid sibi uolebat reuerendus Pater Guigo intelligebant, nec indigebant ut omnia ueluti minutatim exprimeret. Consuetudines ergo tantum ueluti substantiales, maioris et primarie Carthusie sociis et fratribus communicat, id a se postulantibus, ut uniformitas illa, que ab initio et deinceps in ordine fuit in tanto pretio habita et continuo studio seruata, introduceretur:

Secundo, plura que in antiquis statutis continentur nec in Consuetudinibus R. P. Guigonis exprimuntur,  non ideo nouitatis debere argui, quia R. ille Pater nullam de illis mentionem facit, sed ad rationem condendorum statutorum pertinere; crescente enim numero domorum et personarum ordinis, cum statuta essent condenda que simplices consuetudines in quasdam ueluti fixas regulas uerterent, et que actus multorum hominum in uariis agendis in unam consonantiam et praxis uniformitatem adducerent, ut in eamdem ueluti regulam collimarent, necesse prorsus erat ut enucleatior fieret expressio singulorum agendorum, et modi quo singula erant agenda, ne in hac multitudine ex singularum personarum abundantiori multiplicatione composita, facilior pateret aditus singularibus personis, ad quedam secundum proprium sensum interpretanda  et detorquenda, unde uniformitatem in praxi sensu deprauandam fore, nemo non uidet.

Tertio, sanctum illum uirum, qui erat in utrisque litteris diuinis et humanis apprime eruditus, styli elegantiam, quam ad manum habebat, nonnunquam deseruisse, ut in scribendis Consuetudinibus ordinis simplicitatem sectaretur, et inde nos instrueret quantum a loquendi aut scribendi modis, qui fastum aliquem redolent, abstinere debeamus. Scintille autem celestis eloquentie simul et humane, quibus pollebat quasi eris candentis, ex illius nichilominus calamo non raro proruperunt, ut uidere est in illo mirabili capitulo De uite solitarie commendatione, ex quo discimus quantum uersatus esset in colligendis ex sanctarum Scripturarum campo floribus, ex  quibus prudenter collectis et uenuste contextis serta componere nouerat celestem odorem exhalantia. Unde etiam instruimur in nullo nos ledere simplicitatem Carthusianam, si sacrorum istorum librorum eloquentiam addiscamus, ut qui iam per consolationem Scripturarum spem habemus, in loquendo etiam eloquia illa Domini casta eructare emulemur, et sic optatum B. Petri apostoli in nobis compleatur dicentis: Si quis loquitur, quasi sermones Dei .

Quarto, plura reperiri in ipsis Consuetudinibus que a solis Carthusiani propositi obseruatoribus possunt bene intelligi, cum uerbis satis barbaris nonnunquam sint expressa, et, ut supra diximus, non  sint sufficienter explicata, ut possit illorum genuinus sensus capi ab his qui ritus Carthusianos per praxim non norunt, etiamsi sint alias docti et cordati uiri. Inde oritur ratio indulgendi his qui uellent secundum suum sensum istas Consuetudines in quibusdam locis intelligere et applicare, quibus ideo illud apostolicum posset in hoc, salua illorum reuerentia, applicari, non intelligentes, neque de quibus loquuntur, neque de quibus affirmant .

Porro circa tempus quo R. P. Guigo has Consuetudines scripsit, nichil potest certissimum assignari; sed supputando annos ab accessu S. Patris nostri Brunonis ad rupes Carthusie, eas scripsisse uidetur 44 aut 45 circiter annis post inceptum ordinem.

Adhuc enim uiuebat S. Hugo episcopus Gratianopolitanus,  ut ex ipso Prologi textu innotescit. S. P. Bruno ad eremum Carthusie uenerat cum sociis anno circiter 1084, et a die sui aduentus usque ad eius obitum effluxerunt 17 anni. Decem quidem annis prefuit in domo Carthusie B. Lauduinus, unus e sociis; sed S. Bruno in Calabria degens, adhuc in uiuis erat, superuixit enim B. Lauduino, inter martyres merito collocando, integro anno et 19 diebus.

Cui B. Lauduino successit R. Pater Petrus Francus, et is annis tantum duobus prefuit: eique successit R. P. D. Ioannes primus, qui R. P. Guigonem Ecclesie Gratianopolitane decanum recepit in ordine, ubi tantum profecit, ut post tres aut quatuor annos in priorem Carthusie, anno uidelicet 26 ordinis nati, electus sit.

 His ergo 26 annis si 18 aut 19 addantur, donec prior existens scripserit Consuetudines istas, anno 44 aut 45 post ordinem natum, ut supra diximus, eas scriptas fuisse constabit. Ex his etiam apparet R. Patrem Guigonem uenisse ad ordinem quinque aut sex tantum annis post mortem S. Brunonis, et tum per opera, tum per uerba, ab eius discipulis qui etiam cum S. institutore uixerant ea omnia didicisse, que in istis scriptis Consuetudinibus posteris reliquit, que Consuetudinum nomen non mererentur, nisi a pluribus iam annis instituta fuissent, et moribus utentium approbata et confirmata. His prenotatis nunc ad rem ueniamus.



PROLOGUS D. GUIGONIS. [7Kb]


Incipit Prologus Consuetudinum domini Guigonis prioris Carthusie.

1. Amicis et fratribus in Christo dilectissimis, BERNARDO Portarum, HUMBERTO S. Sulpitii, MILONI Maioreui prioribus et uniuersis qui cum eis Deo seruiunt fratribus, Carthusie prior uocatus GUIGO et qui secum sunt fratres, perpetuam in Domino salutem.

2. Charissimi ac reuerendissimi nobis Patris Hugonis Gratianopolitani episcopi, cuius uoluntati resistere fas non habemus, iussis et monitis obtemperantes, quod uestra non semel dilectio postulauit, Consuetudines  domus nostre scriptas memorie mandare curauimus [al. curamus]. A quo negotio rationabilibus, ut putamus, de causis diu dissimulauimus, uidelicet quia uel in epistolis B. Hieronymi, uel in Regula beati Benedicti seu in ceteris Scripturis [al. ceteris libris] authenticis, omnia pene que hic religiose agere consueuimus contineri credebamus. Et nos, qui tale aliquid facere possemus uel deberemus, dignos minime putabamus.

3. Huc accedebat quia doceri magis quam docere ad humilitatis nostre propositum pertinere noueramus, tutiusque esse aliena potius bona quam sua predicare, Scriptura dic ente: Laudet te alienus, et non os tuum; extraneus, et non labia tua . Domino quoque in Euangelio precipiente: uidete ne iustitiam uestram faciatis coram hominibus, ut uideamini ab eis .

 4. uerum quia tantorum precibus et auctoritati, siue dilectioni, resistere non debemus, quod Dominus dederit, eodem ipso iuuante, dicamus; et a digniori parte, officio uidelicet diuino sumentes exordium, in quo cum ceteris monachis, multum, maxime in Psalmodia regulari, concordes inueniamur [al. inuenimur].



INCIPIUNT CONSUETUDINES D. GUIGONIS.



CAPITULUM PRIMUM. De officio diuino. [1Kb]


1. A Kalendis itaque Nouembris usque ad octauas Pentecostes, omni die, exceptis duodecim lectionum solemnitatibus, tres lectiones cum tribus responsoriis dicimus; illud obseruantes ut si ante quintam feriam predicti mensis Kalende contigerint, in precedenti Dominica responsoria et prophetas incipiamus; sequenti et deinceps feria tres lectiones cum responsoriis de libris eisdem recitantes.

2. Sin autem quinta uel post quintam, sequenti Dominica eosdem prophetas cum suis responsoriis inchemus; dierum qui inter Kalendas et Dominicam sunt, alterum cum tribus propter martyres, alterum cum una lectione transigentes.



CAPITULUM II. Item de eadem re. [1Kb]


1. Sabbato prime aduentus Dominice coherenti commemorationem de cruce usque ad secundam post octauas Pasche Feriam; de sancta uero Maria usque ad primam post octauas Epiphanie diem intermittimus.

2. In predicta Dominica finitis Ezechiele et duodecim prophetis  Isaiam incipimus, usque ad uigiliam Natiuitatis eo contenti. In quo toto spatio capitulis, uersibus et orationibus ad aduentum pertinentibus utimur, Gloria in excelsis usque ad primam in Natiuitate missam tacentes.

 3. Antiphonas O sapientia, cum aliis sex, et antiphonas proprias ad matutinas laudes ita incipimus, ut die ante uigiliam Natalis Domini finiantur.

4. Singule aduentus Dominice propriis responsoriis et antiphonis ad matutinas laudes decorantur, sed et ceteris diebus semper ad Magnificat et Benedictus antiphonas de aduentu dicimus.



CAPITULUM III. Item unde supra. [1Kb]


1. In Sabbato ieiuniorum temporalium sextam et missam cum quinque, excepta epistola, lectionibus, et deinde nonam continuatim in ecclesia cantamus; idem in ceteris ieiuniis similibus facientes, nisi quod in mense primo post nonam propter Quadragesimam.

2. In Sabbato infra octauas Pentecostes inter tertiam et sextam, et in mense septimo post sextam missam ipsam celebramus, nonam usque post dormitionem in cellulis dicendam differentes.



CAPITULUM Iu. Item unde supra. [7Kb]


1. A quarto Nonas Ianuarii usque ad Septuagesimam, beati Pauli apostoli Epistolas legimus.

2. Ab altera post octauas Epiphanie die usque ad Septuagesimam, ferialia dicimus responsoria, prima post ipsas Dominica Domine, ne in ira tua incipientes.

3. In Sabbato quod primam Septuagesime Dominicam antecedit, ad uesperas tantum dicimus Alleluia, ad Missam similiter sancti Sabbati recepturi.

4. Ab ipsa autem Dominica usque ad Dominicam de Passione Domini Heptaticum tam in ecclesia quam in refectorio legimus, prima et secunda Dominica, In principio, ceteris uero Dominicis usitata Responsoria decantantes.

5. In Capite ieiunii capitula nocturna et diurna, et orationes mutamus: sextam et issam et nonam in ecclesia cantamus.

6. Hac die cruces cooperimus in Parasceue detegendas.

7. Ante misse initium cinis post confessionem sacerdoti benedicendus offertur; quo benedicto et aqua sancta resperso, omnes per ordinem genibus ante presbyterum flexis participant, dicente ipso: Recognosce, homo, quia puluis es, et in puluerem reuerteris; ceteris uero Antiphonas istas canentibus: Exaudi nos, Domine; Iuxta uestibulum, etc. Quibus finitis subdit sacerdos: Dominus uobiscum, et istam orationem Concede nobis, Domine; eadem hora duobus sequentibus diebus Missas facimus.

8. Sabbatum sequens missa caret.

9. In hoc Sabbato Dominicalia capitula mutamus ad uesperas.

10. Capitulum, Domine, miserere nostri, in Quadragesima et in Aduentu festiuis diebus ad primam dicimus.

11. A sequenti secunda feria usque ad Cenam Domini septem psalmos cum litania post primam in cellulis quotidie, exceptis duodecim lectionum festis, exsoluimus.

 12. Nonam et missam cum prefatione de Quadragesima et uesperas omni die in ecclesia cantamus, si sacerdotum adsit copia, uel qui adsunt aliqua rationabili non impediantur de causa.

13. Dominica de Passione capitula mutamus, consueta suffragia usque ad secundam post octauas Pasche feriam intermittimus; a quo die usque ad Cenam Ieremiam partim in ecclesia, partim in refectorio, propter noctium breuitatem legimus. In quo temporis spatio, nisi duodecim lectionum solemnitas intersit, ad inuitatorium et ad Responsoria et ad introitum Gloriam non dicimus.

14. De festo trium lectionum commemorationem tantum facimus.

15. Sabbato quod Dominice Palmarum iungitur, missam non dicimus.

16. Ad uesperas capitulum, Hoc sentite, responsorium, Fratres mei, usque ad Cenam.

17. Dominica in Palmis cantata tertia, et induto casula sacerdote, post confessionem rami benedicuntur, aspersique aqua benedicta omnibus a sacerdote traduntur; et interim cantatur antiphona, Collegerunt; sequitur Dominus uobiscum et oratio ista: Omnipotens sempiterne Deus.

18. Si Annuntiatio uel festiuitas sancti Benedicti quartam huius hebdomade transierint feriam, nullam postea de ipsis facimus mentionem.

19. In Cena festum facimus, nouem sicut clerici lectionibus contenti, ad Benedictus lucernam exstinguimus, Ecclesie morem tantilla ex parte imitantes.

20. Ad primam conuenimus, post capitulum tertiam in cellis dicimus, et munditias singuli facimus, sextam quoque ibidem cantantes, nonam et missam et uesperas in ecclesia celebramus.

21. In missa, hostia Dominici corporis integra in Parasceue a sacerdote sumenda seruatur.

22. Post refectionem omnes, in quantum possibile est, monachi et laici ad mandatum in capitulum conuenimus, ibique pedes cunctis a priore uel cui hoc ipse iniunxerit, ipsique ab eo qui prior est ordine abluuntur, terguntur, osculantur, ceteris congruas antiphonas canentibus. Dehinc priore aquam infundente, lotis omnium manibus, accensa candela euangelium legitur, stantibus cunctis usque ad id, Cum recubuisset iterum.

23. A quo loco eamdem lectionem sedentes audimus, usque dum dicatur, Surgite, eamus hinc. Tunc enim, precedente diacono, in refectorium pergimus, quod superest lectionis sedentes audituri; qua finita uinum a ministris apponitur singulis. Dataque a sacerdote benedictione, bibimus et abimus. Post que nudatur altare.

24. Hac die post prandium, siue post mandatum, duorum sequentium lectiones et responsoria preuident fratres, tanquam usque ad Sabbatum post refectionem, ad claustrum non reuersuri.

 25. Completorium poste sonatur.

26. In Parasceue genua flectimus, Miserere mei, Deus, dicimus.

27. Totisque his tribus diebus preces singuli quique in silentio dicimus in omnibus horis, hac una oratione contenti, Respice, quesumus, Domine; totumque fere officium iuxta clericorum morem exsequimur. Psalterium aliis omissis operibus frequentamus; a sacrista laicis iuuantibus mundatur ecclesia. Signo aliquanto tardius quam solet dato, sexta et nona continuatim in cellis dicuntur, et interim sacerdos induitur, datoque iterum signo ad ecclesiam conuenientes officium ex more celebramus. Precedit lectio, sequitur tractus et oratio Deus a quo et Iudas; item alia lectio, et tractus, deinde passio absque Dominus uobiscum, post quam orationes; quibus finitis exuitur sacerdos casula, nudamus pedes, oblatamque a diacono crucem uenerabiliter osculamur, dicentes intra nos singuli: Adoramus te, Christe, et benedicimus tibi, quia per sanctam crucem tuam redemisti mundum. Interim conuentus cantat antiphonam, Nos autem gloriari oportet, et Responsoria, Popule meus et Expandi manus meas. Post que ad locum pristinum cruce relata, sacerdos lotis manibus casulaque indutus, calicem cum uino corpore Domini superposito, a diacono suscipit, inchoante eodem communionem, Hoc corpus. Quibus in altari compositis, post modicum silentium incipit sic, Oremus, preceptis salutaribus moniti. Agnus Dei non dicitur, nec in Sabbato. Percepto autem a sacerdote Domini corpore, uesperas alterutrum cum silentio dicimus.

28. Sabbato, cantatis in cellulis sexta et nona, et interim sacerdote induto, ad ecclesiam congregati, premissis quatuor lectionibus cum tribus tractibus et litania perbreui, missam a Kyrie eleison solemniter inchoamus; Gloria in excelsis Deo dicimus, duas candelas accendimus, pacem accipimus, incensum uero non adolemus. Quibus expletis pulsato tintinnabulo uesperas iuxta morem monachicum solemnissime cantamus.

29. In die sancto Pasche inter matutinas et primam, cunctis, in quantum eorum sinunt obedientie, laicis presentibus et communicantibus, ea celebritate qua Dominicis solet diebus missa cantatur, duobus uel tribus monachorum sacerdotem iuuantibus.

30. In maiori missa communicat conuentus, et qui de laicis communicaturi sunt.

31. Totos quatuor hos dies celeberrimos ducimus. Feria secunda, tertia, quarta in matutinis laudibus duas candelas accendimus incensumque offerimus. Feria quarta recedunt laici. Quinta, sexta, Sabbato, sextam in ecclesia cantantes simul reficimus. Hebdomadarum Pasche et Pentecostes prioribus diebus quatuor nullum omnino sanctorum festum celebramus. Tribus uero posterioribus, si trium lectionum festum occurrerit, solam commemorationem, sin autem duodecim, totum facimus. Responsoria paschalia quatuordecim diebus cantamus.

32. Actus apostolorum tribus hebdomadibus, canonicas uero Epistolas exinde usque ad Ascensionem; et ab Ascensione usque ad Pentecosten Apocalypsim tantummodo, partim in ecclesia, partim in refectorio perlegimus.

33. Feria tertia Rogationum semel reficimus, sed coquinam facimus.

 34. In uigilia Ascensionis sextam et missam in ecclesia cantamus; Ascensionem celeberrime colimus.

35. In uigilia Pentecostes nonam et missam in ecclesia dicimus, totamque hebdomadam sicut Paschalem decurrimus, nisi quod feria quarta et Sabbato, sextam post missam sine interuallo cantamus. Hac quippe hebdomada ieiunia Quatuor Temporum facimus.



CAPITULUM u. Item unde supra. [1Kb]


1. Post hebdomadam hanc, die quacunque festum occurrerit, libros Regum incipimus, responsoria uero eiusdem historie sequenti Dominica.

2. A Kalendis Augusti usque ad Kalendas Septembris, Parabolas, Ecclesiasten, librum Sapientie, et de Ecclesiastico quantum tempus permittit, legimus.

3. Kalendas Septembris, Iob duabus septimanis siue tribus, duabus sequentibus Tobiam, Iudith, Esther.

4. A Kalendis Octobris usque ad Nouembrem, Machabeorum libros.

5. Totoque hoc tempore, id est a Pentecoste usque ad Nouembris Kalendas, una, nisi festum intersit, lectione, sicut ceteri monachi, contenti sumus.

6. Nunquam autem pro trium lectionum festo, lectiones Historie dimittimus, nisi in uigilia Natalis Domini, et tribus post festum Innocentum diebus et hebdomadibus Pasche et Pentecostes, et infra octauas Assumptionis beate Marie.

7. Inuitatorium igitur tantum et uersiculi, et responsoria et orationes, et matutine laudes, sed et ad primam antiphona, ad tertiam quoque et sextam, si semel prandendum est, sin autem bis ad tertiam tantum, antiphone, uersus et orationes pro tali festo dicuntur.

8. Dominus regnauit non solum in talibus festis, sed etiam a Natiuitate usque ad octauas Epiphanie, et a Pascha usque ad octauas Pentecostes, ad matutinas laudes quotidie dicimus.



CAPITULUM uI. Item unde supra. [1Kb]


Et hoc sciendum quod in nulla solemnitate processionem facimus, nec ullum festum uel uigiliam transmutamus.



CAPITULUM uII. De officio Dominicali. [8Kb]


1. Omni Sabbato post nonam in claustrum conuenimus; lectiones et cetera necessaria recolimus.

2. Et quia tota hebdomada in cellis silentium tenemus, peccata nostra priori, uel quibus ab eo iniunctum est, confitemur.

3. Quod si noua responsoria inchoanda sunt, magnum responsorium in uesperis cantamus.

 4. Dominica, post primam, capitulum tenemus. Inde fratribus ad cellas redeuntibus, si missa ea die cantanda est, id est si sacerdos uel sacerdotes rationabili non impediantur de causa, statim signum pulsatur; alias enim usquequo tertia sit dicenda differtur: quod spatium, quantum infirmitas necessitasue permittit, spiritualibus profectibus attribuitur.

5 Post hec sacerdos, tempore congruo ad ecclesiam reuersus, induitur, signoque tertia [al. terna] incisione pulsato, presentibus cunctis aqua sacratur. Quam sacerdos spargendo, altare circuiens; ante ipsum altare monachis, ad ostium chori laicis dispergit, canentibus ceteris antiphonam, Asperges me; reuersusque ad lectorium addit precem, Ostende nobis, Domine, misericordiam tuam, deinde, Dominus uobiscum et orationem hanc, Exaudi nos, Domine, sancte Pater. Post, tertiam inchoat, quam sequitur missa.

6. Gloria in exelsis Deo in omnibus solemnitatibus, preter Aduentum et Septuagesimam, cantamus.

7. Credo in unum Deum tam in Dominicis diebus quam in ceteris, exceptis confessorum et martyrum festiuitatibus, et tribus diebus Pasche et Pentecostes, dicimus.

8. Post missam ad cellas aquam sanctam ferentes, paruum facimus interuallum; deinde signo pulsato ad ecclesiam redeuntes sextam cantamus; et sic in refectorium pergimus, animarum pariter et corporum escam sumpturi. Exeuntes autem de refectorio a Kalendis Nouembris usque ad Purificationem Beate Marie statim nonam cantamus, ex quo die usque ad Pascha, spatium quod ibi, id est inter prandium et nonam, facimus, lectioni uel aliquibus talibus exercitiis deputatur. Exinde tota estate, pro dierum quantitate nunc breuius, nunc longius quieti datur.

 9. Post nonam in claustrum conuenimus, de utilibus locuturi. In hoc spatio incaustum, pergamenum, pennas, cretam, libros seu legendos seu transcribendos a sacrista; a coquinario uero legumina, sal et cetera huiusmodi poscimus et accipimus.

10. Post cenam singulas tortas tanquam Christi mendici accipientes, cellas repetimus.

11. In omnibus autem similibus festis pene similiter facimus.

12. Dominicis autem que sunt infra octauas Natalis, Apparitionis, Ascensionisue Domini, antiphonas, responsoria, uersus et octo priores lectiones de ipsis solemnitatibus dicimus, quatuor posteriores de homiliis Dominicalium euangeliorum: Euangelium quoque ipsum post Te Deum laudamus, et antiphone ad Benedictus et Magnificat, et oratio et missa, Dominicalia sunt: sed postea fit commemoratio de solemnitatibus. Similiter agitur Dominica que inter octauas Natalis Domini et Apparitionem est, nisi quod priores etiam octo lectiones Dominicales, id est de Epistolis beati Pauli legimus, et commemorationem de Natiuitate non facimus.

13. De sancto Syluestro commemoratio tantum fit; uerum de his que quadam speciali dignitate solemnia celebramus, specialiter quoque dicendum putamus.



CAPITULUM uIII. Item de officio diuino. [1Kb]


1. Igitur Omnium Sanctorum, Natalis Domini, Pasche, Ascensionis, Pentecostes, sancti Ioannis, beatorum apostolorum Petri et Pauli, Assumptionis beate Marie uigilias in pane et aqua facimus, missasque, in estate quidem cum sexta, in hieme uero nonam supponentes, continuamus: altare paramus, in uesperis et matutinis et missa itemque uesperis duas candelas accendimus, incensum ponimus.

2. Porro in uigilia Natalis Dominici in matutinis laudibus genua non flectimus; Dominus regnauit dicimus, Miserere mei, Deus, tacemus, duas ad missam candelas accendimus, sed thus non adolemus, pacem sumimus.

3. Si Dominica in hac uigilia occurrerit, uersum ante euangelium et totum deinceps officium de uigilia dicimus, commemorationem tantum de Dominica facientes. Eodem modo in uigiliis Pasche et Pentecostes missas celebramus.

4. In matutinis quatuor ultimas lectiones de Euangeliis legimus. Primam missam inter nocturnum et laudes celeberrimam facimus, secundam post matutinas laudes, incipiente luce, sicut fieri solet in Dominicis diebus, cantamus, in qua laici communicant, in hac etiam commemoratio fit de S. Anastasia.

5. In maiori missa communicat conuentus, pacemque a sacerdote et ab inuicem omnes monachi accipiunt. Hoc ipsum in omnibus festis talibus agimus, excepta Circumcisione Domini, et Natali beatorum apostolorum Petri et Pauli, et Dedicationis, et sancti Michelis. Sequentes tres dies fere similiter celebramus. Die quarta laici recedunt, sicut in Pascha et Pentecoste.

6. Reliquis tribus diebus sextam in ecclesia dicimus, et nonam, prandium simul et cenam facientes.

7. Circumcisionem, Apparitionem, Purificationem, Annuntiationem, Ascensionem, Natalem sancti Ioannis, beatorum apostolorum Petri et Pauli, Assumptionem, Dedicationem, Natiuitatem beate Marie semper uirginis, festum angelorum simili colimus ritu.

8. Porro in Purificatione beate Marie ante missam post confessionem candelas benedictas de manu sacerdotis  monachi, et qui de laicis adsunt, accipimus, cantantes antiphonam, Lumen ad reuelationem gentium, et euangelium, Nunc dimittis, ac per uersus singulos antiphonam repetentes. Sequitur Dominus uobiscum, et oratio, Exaudi quesumus, Domine, deinde missa; candelas autem post euangelium offerimus.



CAPITULUM IX. Quoties radamur in anno. [5Kb]


1. Sexies in anno radimur seruato silentio; in uigiliis Pasche, Pentecostes, Assumptionis, Omnium Sanctorum, Natalis Domini, et in capite ieiunii.

2. In uigiliis beatorum Iacobi, Laurentii, Bartholomei, Matthei, Simonis et Iude, et Andree semel quidem reficimus, sed coquinam, si talis dies est, facimus, missasque non cantamus.

3. In ceteris duodecim lectionum festis, quibus capitulum non tenemus, nec missam dicimus, in uigilia tantum post nonam in claustrum pro recordatione conuenimus.



CAPITULUM X. Quales hospites introducantur in chorum. [3Kb]


1. In chorum nostrum hospites tantum religiosos introducimus, cum quibus in claustro communem licet habere sermonem.

2. In partem uero ducere aliquem, uel duci, aut quasi secreto aliquid intimare, aut mandare aliquibus non licet, nisi licentiam dante priore. Quam licentiam non ad nos, sed ad eos, si tanti habent, attinet petere. Nunc de his que pro defunctis uel circa defunctos gerimus, aliquid est dicendum.



CAPITULUM XI. De officio defunctorum. [2Kb]

1. Altera itaque post Omnium Sanctorum festum die, nisi in Dominica euenerit, pro defunctis uniuersis agendam post nocturna cum nouem lectionibus dicimus, hac una tantum oratione contenti, fidelium Deus omnium; dehinc, post primam, missam presente conuentu celebramus.

2. In nullo autem duodecim lectionum festo, uel infra octauas Natalis Domini, Pasche, uel Pentecostes defunctorum officium facimus, nisi forte defunctus presens fuerit, uel tricenarium agi contigerit. Quod tamen tribus diebus ante Pascha, et ipso die Pasche, uel Pentecostes, seu Natalis Domini, si forte eueniret, quantum ad missam [al. officium misse] attinet, minime faceremus.

3. Ab hoc igitur die, id est a quarto Nonas Nouembris usque ad Septuagesimam, agendam in ecclesia post nocturna dicimus. A Septuagesima uero usque ad predictam diem post uesperas ieiunii die, alias post cenam [additur in ms. uel ante] idem officium in cellis exsoluimus. Quod si anniuersarium fuerit, in ecclesia statim post uesperas cum nouem lectionibus et antiphonis agitur.

4. In Quadragesima tamen, ne fratres grauentur, post refectionem in cellis dicitur.



CAPITULUM XII. De uisitatione egroti. [1Kb]

1. Cum autem frater egrotus morti propinquare putabitur, congregatur conuentus ad uisitandum eum,  et dicit sacerdos, Pax huic domui et omnibus habitantibus in ea, spargens aquam sanctam; respondetur Amen.

2. Tunc confitetur peccata sua, et post absolutionem dicit idem [al. item] sacerdos: Saluum fac seruum tuum; Esto ei, Domine; Nihil proficiat, Dominus uobiscum, Deus qui famulo tuo, Deus qui per apostolum tuum.

3. Deinde dicitur psalmus, Domine, ne in furore tuo, primus, post cuius finem inungitur ei uisus et dicitur: Per istam unctionem et suam piissimam misericordiam indulgeat tibi Deus quidquid peccasti per uisum.

4. Et ita post singulorum psalmorum septem finem, repetitur hec eadem oratio ad singula in quibus inungitur loca, id est ad auditum, ad odoratum, ad gustum siue loquelam, ad tactum, id est ad manus, ad incessum, id est ad plantas, ad ardorem libidinis, id est ad renes.

5. Postea tergitur os eius, et ab omnibus, tanquam profecturus, pie exosculatus communicat, cantantibus qui adsunt communionem: Hoc corpus.

6. Post hec dicuntur orationes iste, Respice, Domine; Deus, qui facture tue; Deus, qui humano generi.



CAPITULUM XIII. Quomodo tractandus sit qui moritur. [2Kb]

1. Cum iam [al. iamiam] mori uidebitur, ab his qui ei seruiunt signo dato, postposita omni occasione accurrunt cuncti, nisi cum [al. tamen] diuinum in ecclesia contigerit officium celebrari.

2. Tunc enim prior, uel cui ipse iniunxerit, cum duobus aut tribus ad morientem festinat. Depositoque eo super benedictum cinerem, litaniam prout res patitur longam uel breuem faciunt. Sequitur, Pater noster, et preces, Saluum fac, Esto ei, Nihil proficiat, deinde oratio hec, Misericordiam tuam; post hanc quinque psalmi, uerba mea, Domine, ne in furore, primus, Dilexi quoniam, Credidi, De profundis, Pater noster, A porta inferi; oratio, Deus, cui proprium est. Exinde agenda plenaria cum laudibus et uesperis; post hanc, Psalterium.

3. Interea defunctus abluitur et induitur; monachus cilicio et cuculla, caligis et pedulibus; laicus tunica et caputio, caligis et pedulibus, inde imponitur feretro et intermissa psalmodia dicit sacerdos, In memoria eterna, Ne tradas bestiis, Ne intres in iudicium; post hec orationem istam, Deus, cui omnia uiuunt.

4. His expletis fertur in ecclesiam, et cantatur responsorium, Credo quod Redemptor; post hec dicit sacerdos: A porta inferi, Nihil proficiat, Ne intres, Oremus, Suscipe, Domine, animam.

5. Posito autem in ecclesia defuncto, repetitur psalmodia ubi fuerat intermissa; et hoc omnino procuratur ut duo ad minus psalteria dicantur, unum in ecclesia, alterum in cellis cum ueniis; si uero de illo quod in ecclesia dicendum est, restiterit aliquid, redditur in cellis; nam si tempus permittit eadem die, non tamen nisi post missam pro eo cantatam, sepelitur. Sin autem, seruatur in crastinum, noctemque ipsam monachi cum laicis, et pro sui numero et pro ipsius quantitate diuidunt, circa corpus psalterium frequentantes.

6. In crastino autem, missa cunctis presentibus cantata, sepelitur hoc modo. Stat chorus iuxta corpus, et dicit sacerdos, Pater noster; precem A porta inferi; orationem Deus, uite dator; responsorium, Credo quod Redemptor, Kyrie eleison, Pater noster; precem Ne intres, orationem Deus, qui animarum; responsorium, Ne abscondas me, Kyrie eleison, Pater noster; precem, Ne tradas bestiis, oratio Non intres in iudicium; responsorium, Ne intres, Kyrie eleison, Pater noster; precem, Requiem eternam; orationem, Fac, quesumus, Domine.

7. Tunc portatur ad tumulum, cum his psalmis, In exitu Isrel, Miserere mei, Deus, Confitemini CXuII, Quemadmodum, Memento, Domine, probasti me, Inclina, Laudate Dominum de celis, Benedictus Dominus Deus Isrel, Magnificat.

 8. Cum uentum est ad sepulcrum, dicit sacerdos, Pater noster, A porta inferi; orationem, Tibi, Domine, commendamus. Tunc benedicit fossam et aspergit aqua sancta et thurificat, deinde ponitur corpus in ea; et dum operitur dicit sacerdos orationes istas, ceteris predictos psalmos canentibus, Obsecramus, Deus, apud quem, Te, Domine, Oremus, fratres, Deus qui iustis, Debitum humani, Temeritatis quidem, Omnipotentis Dei, Inclina, Domine.

9. Quibus pariter et Psalmis expletis sequitur Pater noster, et orationes Tibi, Domine, commendamus, et Deus, cuius miseratione. Dehinc a sepulcro redeunt cantantes Miserere mei, Deus, et in ecclesia hac oratione totum complent officium, Fidelium Deus.



CAPITULUM XIu. Item de cura mortuorum. [8Kb]

1. Ab ipso autem sepulture die usque ad tricesimum, quotidie pro eo, non tamen in conuentu, missa cantatur, et prima in agendis oratio ei specialiter deputatur. Notatoque in Martyrologio obitus eius die, semper anniuersaria in conuentu pro eo missa, hieme post, estate ante primam, celebratur.

2. Eo autem die quo defunctus sepelitur, cellas fratres tenere non coguntur, et consolationis gratia, bis, nisi precipuum ieiunium fuerit, simul uescuntur.

3. Et hoc sciendum, quod sine ulla personarum acceptione, pro omnibus defunctis nostris idem et par officium facimus, nichil pro monacho plus quam pro laico, uel pro prelato quam pro subdito [al. subiecto].

4. Pro benefactoribus uero nostris, excepta assidua commemoratione, que fit semper in precibus ecclesiastici officii, penultima in omnibus agendis oratio dicitur, et per singulas hebdomadas tam pro eis quam pro omnibus huius loci habitatoribus, et uniuersaliter pro cunctis fidelibus defunctis ab hebdomadario, estate ante primam, hieme post, missa una cantatur.

5. Raro quippe hic missa canitur, quoniam precipue studium et propositum nostrum est silentio et solitudini celle uacare iuxta illud Ieremie: Sedebit solitarius et tacebit ; et alibi: A facie manus tue solus sedebam, quia comminatione replesti me . Nihil enim laboriosius in exercitiis discipline regularis arbitramur quam silentium solitudinis et quietem. Unde et beatus Augustinus dicit: Amicis huius mundi nichil esse laboriosius quam non laborare. Sed hec hactenus; nunc cetera prosequamur.



CAPITULUM Xu. De ordinatione prioris. [12Kb]


1. Cum priorem domus huius obire contigerit, post eius sepulturam conuocatis fratribus, triduanum cunctis indicitur ieiunium, maneque et uespere in ecclesia psalmus, Ad te leuaui, expleto officio, communi deuotione cantatur, procumben tibus super formas omnibus: Kyrie eleison, Pater noster, et preces, Saluos fac seruos tuos, Mitte eis auxilium de sancto, Nihil proficiat inimicus in eis, et oratio, Pretende, Domine, supponuntur. Quinta autem die mane missa de Spiritu paracleto in conuentu deuotissime celebratur. Inde in capitulum conuenientes, maiorum meliorumque consilio ex seipsis unum eligunt, aut sacerdotem, aut ad sacerdotium promouendum, statimque in predecessoris transferunt locum. Totamque diem illam gaudio dedicantes, bis nisi precipuum ieiunium fuerit, in refectorio comedunt.

 2. Qui quamuis omnibus uerbo et uita prodesse debeat, et cunctorum sollicite gerere curam, monachis tamen, ex quibus sumptus est, quietis et stabilitatis et ceterorum, que ad eorum uitam pertinent exercitiorum, exemplum maxime prebere debet.

3. Quatuor itaque septimanis in cella cum ceteris monachis exactis, quintam facit cum laicis. Quo spatio eius erga fratres officium aliquis ab eo iussus exsequitur.

4. Ipse tamen eremi terminos non egreditur. Sedes eius ubilibet, uel uestitus nulla quasi dignitate uel pretiositate differt a ceteris, nec quidquam gestat unde quod sit prior appareat. Supplicatur ei, et hoc modice, solummodo ad lectionem eunti et redeunti, uel cum ante eum transitur, et cum ad aliquos uenit assurgitur.

 5. In Natiuitate quoque et Pascha et Pentecoste, et cum frater aliquis professionem facturus est, missam cantat maiorem. Quod idcirco scribimus, ne quis forte posterorum cornua sibi uelit assumere, uel nomen suum quacumque gloria uel eminentia celebrare.

6. In Aduentu autem et Quadragesima propter arctiorem sui custodiam, a predicta etiam abstinet uisitatione, nisi aliqua magna necessitas cegerit uel utilitas. Sed et ceteris temporibus non passim aut leuiter et pro quacunque uel persona uel causa ad domum descendit inferiorem.



CAPITULUM XuI. De procuratore domus inferioris. [2Kb]


1. Preficitur enim ab eo eidem domui unus e monachis diligens procurator, sic enim eum uolumus appellari. Qui uniuersorum strenue curam gerens, si magnum aliquid aut preter consuetudinem agendum est, ad prioris recurrit semper consilium, nec grande aliquid, preter eius licentiam, donare presumit aut agere.

2. Sed et ipse, quamuis exemplo Marthe, cuius suscepit officium, circa multa sollicitari et turbari necesse habeat, silentium tamen et quietem celle non penitus abiicere aut abhorrere solet. Sed potius, quantum domus negotia patiuntur, quasi ad tutissimum et quietissimum portus sinum, ad cellam semper recurrit, ut legendo, orando, meditando et turbulentos animi sui motus ex rerum exteriorum cura uel dispositione surgentes sedare, et in arcanis sui pectoris aliquid salubre, quod fratribus commissis in capitulo suauiter et sapienter eructet, possit recondere. Tanto enim frequentioribus predicationibus indigent, quanto minus litteras norunt.

3. Qui si, quod absit, negligens aut prodigus aut contumax inuentus fuerit, sepiusque corruptus emendare noluerit, subrogato in locum eius meliore, ad celle protinus custodiam reuocatur, ut qui nequit alienam, suam saltem operetur salutem.



CAPITULUM XuII. De infirmo qui mittitur ad inferiorem domum. [3Kb]

1. Quod si quem alium ex monachis ad inferiorem domum fecerit prior descendere , si quem ergo talium [al. alium] inferius descendere prior fecerit, de dispositionibus et negotiis totiusque domus cura nulla se curiositate intromittet.

2. Non enim expedit habitatori celle nosse huiusmodi, tum etiam totius domus paci contrarium est.  Extraneis, nisi iussus, non loquetur, nec conuersis passim et quibuslibet, sed his tantum quibus priori uel dispensatori placuerit: ut si talis est qui erudire et consolari potens sit, cum his loquatur qui erudiri et consolari egent; sin autem ipse consolatione uel eruditione opus habet, cum his qui hec prestare nouerunt.



CAPITULUM XuIII. Item de procuratore. [6Kb]

Hoc etiam omittendum non est, quod pene tamen obliti fueramus, quia predictus procurator in domo inferiori uices prioris exercens, hospites suscipit, osculatur, et si tali  ueniunt tempore, et tales persone, hoc est religiose sunt, et precipuum non est ieiunium, prandet cum eis, abstinentie censura soluta, et ad priorem quos dignos iudicat congruenter transmittit.



CAPITULUM XIX. De equitaturis hospitum. 7Kb]


1. Ipsorum autem hospitum personas tantum, non etiam equitaturas procuramus, talesque lectos eis et cibos qualibus ipsi uescimur, preparamus. Quod  ne cui forte uideatur austerum, et non discretioni sobrie sed duritie potius et auaritie imputet uitiose; consideret, quesumus, quam arcta, quam dura, quam pene sterili maneamus in eremo, et quod nichil, hoc est nullas possessiones nullosque reditus extra possideamus. Preterea frequentiam attendat hospitum, quibus nequaquam pasture, nedum annone possent nostre sufficere, quippe que nec nostris sufficiunt animalibus, nam et sagmarios nostros et oues extra mittimus hyematum.

2. Accedit etiam ad hoc quod uagandi et quesitandi horremus omnino, tanquam periculosissimam,  consuetudinem, quam in multis, quorum pios labores et sanctam in Christo conuersationem satis laudare non sufficimus, occasione misericordie, ut scilicet quod superuenientibus tribuatur acquirant, multum inoleuisse dolemus.

3. Sed et ipsis hospitibus non parum hoc expedire putamus, qui nostris spiritalibus seu corporalibus ita debent bonis communicare, ut nos ad mala non cogant declinare. Ad mala autem declinare tunc faciunt, si suis nos expensis ad uagandum querendumque compellunt.



CAPITULUM XX. De pauperibus et eleemosynis. [18Kb]

1. Pauperibus seculi panem uel aliud aliquid, quod uel facultas offert uel uoluntas suggerit damus, raro tecto suscipimus, sed ad uillam magis mittimus hospitatum. Non enim propter alienorum temporalem curam corporum, sed pro nostrarum sempiterna salute animarum in huius eremi secessus aufugimus. Et ideo mirandum non est si plus familiaritatis et solatii his qui pro animabus quam qui pro suis huc corporibus ueniunt, exhibemus. Alioquin non in tam asperis et remotis et pene inaccessibilibus locis , sed in strata potius publica olim debueramus utique consedisse.

 2. Habeat itaque Martha laudabile quidem, sed tamen non sine sollicitudine et perturbatione ministerium, nec sororem sollicitet Christi uestigiis inherentem, et quoniam ipse est Deus uacando uidentem, spiritum suum scopentem, suamque orationem in sinum suum conuertentem, et quid sibi in se loquatur Dominus audientem, sicque ex quantula, per speculum et in enigmate parte potest, quam est suauis gustantem et uidentem, et tam pro ipsa quam pro cunctis taliter laborantibus exorantem.

3. Quod si sollicitare non desinit, habet illa non solum iustissimum iudicem, sed etiam fidelissimum aduocatum, ipsum uidelicet Dominum, qui propositum eius non solum defendere, sed etiam commendare dignatur dicens: Maria optimam partem elegit que non auferetur ab ea . Dicendo optimam, non tantum commendauit, sed et sororis laboriosis actibus pretulit. Dicendo non auferetur, defendit, et ne sollicitudinibus eius et perturbationibus, quamlibet piis, sese insereret, excusauit.

 4. Ergo ego relicta cella mea, claustro meo, et quid proposuerim oblitus, propter gyrouagos gyrouagus, propter paltonarios paltonarius, et propter suscipiendos pascendosque seculares efficiar secularis? Illi, illi ipsi eant potius ut ceperunt, mundumque circumeant, ne si et ego iero, ipsorum de me numerositas augeatur. Aut si urgent penitus ut eam ego, cessent ipsi, faciantque quod ego facio, ut merito religiosorum labore pascantur atque periculo.

5. Hic fortasse dixerit quispiam: Quid ergo de his que uobis superant facitis? Qui mordenti hoc querit animo, audiat sui se potius trabem, quam alieni oculi curare debere festucam. Qui autem amica hoc dicunt uoluntate, nouerint abundare sanctos uiros uel congregationes, quorum inopie multo magis quam secularium compati debeamus, secundum illud Apostoli: Operemur bonum ad omnes, maxime autem ad domesticos fidei .

 6. Sunt etiam hic uille proxime, notis nobis plene pauperibus, quo portari distribuique possit, si quid nobis reliquum fuerit. Hoc enim melius rectiusque putamus, ut si quid plusculum distribuendum est, illuc magis quidquid est deportetur, quam inde huc multitudo uocetur.

7. uerum qui domus huius expensas nouerit, non de superfluis queret quid faciamus, sed potius stupebit quare non egeamus.

8. Hec, fratres dilectissimi, si prolixius forte quam decuit prosecuti loquaciusque sumus, patimini et indulgete nobis.



CAPITULUM XXI. De mulieribus. [2Kb]


1. Mulieres terminos intrare nostros nequaquam sinimus, scientes nec sapientem, nec prophetam, nec iudicem, nec hospitem Dei, nec filios, nec ipsum Dei formatum manibus protoplastum potuisse blanditias euadere uel fraudes mulierum.

2. Salomon, Dauid, Samson, Lot, et qui acceperunt sibi uxores quas elegerant et Adam in mentem ueniant, nec posse hominem aut ignem in sinu abscondere, ut uestimenta illius non ardeant, aut ambulare super prunas plantis illesis, aut picem tangere nec inquinari.

3. His expletis, de celle obseruantiis disseramus. Et quoniam incipientes nouitios uocamus, de ipsis primo que occurrerint intimemus.



CAPITULUM XXII. De nouitio. [6Kb]

1. Nouitio itaque misericordiam postulanti dura proponuntur et aspera totaque uilitas et asperitas uite, quam subire desiderat, prout fieri potest, ante oculos ponitur. Ad que si imperterritus manserit et immotus, elegitque, iuxta beatum Iob , suspendium  anima eius, et mortem  ossa eius; promptissime spondens propter uerba labiorum Domini paratum se custodire uias duras; tunc demum suadetur ei, omnibus qui aduersus eum aliquid habent, iuxta Euangelium, reconciliari. Et si quid aliquem defraudauit, et si non quadruplum, ut Zacheus, simplum saltem, si habet unde, restituere. Et quia congregationis huius quotus esset debeat certus est numerus, certus ei, usque ad quem uenire debeat, datur et terminus.

 2. Ad datum autem terminum ueniens, post supplicem in conuentu postulationem, in examinatione ad minus annua ponitur, suis omnibus integre usque ad diem professionis omnino reseruatis. Quod ei non nisi sub tali sponsione conceditur, ut si forte nostrum nequiuerit aut noluerit tolerare propositum, ad seculum nequaquam redeat, sed aliquod potius aliud religionis genus quod ferre possit accipiat. Quod si in ipsa examinatione laudabiliter se habens mortuus fuerit, quidquid pro professo et sacrum habitum gestante facimus, pro eo similiter faciemus.

3. Cui in cellam introducto seniorum aliquis deputatur, qui eum per unam, uel amplius si opus fuerit, hebdomadam, horis competentibus uisitans, de necessariis instruat.

4. Qui tamen blande leniterque maxime tractatur in primis, nec ei totam subito institutionis asperitatem subire conceditur, sed paulatim, et ut ratio uel necessitas postulare uidetur; nam et cum coquinario quandoque loquendi licentiam habet, et a priore sepius uisitatur.

 5. Cum autem tempus quo benedici debeat institerit, si probabilis apparuerit et in petendo misericordiam sedulus fuerit, dies ei quo, si perseuerauerit, in totum suscipi debeat certus constituetur. In quo cum in capitulo itidem misericordiam humiliter postulauerit, facultas ei seu recedendi si uoluerit, seu sua omnia quomodo uel quibus placuerit, distribuendi libera tribuetur. Quod si perseuerauerit pulsans, optatus ei tribuetur assensus, et tunc uel ipse uel alius, si scribere nescit, hanc ei professionem scribet.



CAPITULUM XXIII. Professio Nouitii. [14Kb]

1. »Ego frater ille promitto stabilitatem, et obedientiam, et conuersionem morum meorum, coram Deo et sanctis eius et reliquiis istius eremi, que constructa est ad honorem Dei et beate semper uirginis Marie, et beati Ioannis Baptiste, in presentia domni illius prioris.« +

 2. In ipsa autem missa, qua suscipiendus est, post Offerendam ad gradum ante altare uenit, inclinatusque uersum hunc tertio repetit, choro respondente eumdem: Suscipe me, Domine, secundum eloquium tuum et uiuam; et non confundas me ab exspectatione mea. Post cuius tertiam repetitionem additur, Gloria Patri, Kyrie-eleyson, Pater noster. Interim nouitius ante singulos monachos genua flectens dicit, Ora pro me, Pater. Post hec rediens, in eodem quo prius, stat inclinatus loco. Tunc sacerdos ad illum conuersus subdit: Et ne nos inducas, Saluum fac seruum tuum, Mitte ei, Esto ei, Dominus uobiscum: sicque cucullam super gradum ante nouitium positam benedicit, dicens.



CAPITULUM XXIu. Oratio super cucullam. [1Kb]


Domine Iesu Christe, qui tegimen nostre mortalitatis induere dignatus es, obsecramus immensam tue largitatis abundantiam, ut hoc genus uestimenti, quod sancti Patres, ad innocentie uel humilitatis indicium, seculo abrenuntiantes ferre sanxerunt, ita benedicere digneris, ut hic famulus tuus, qui hoc usus fuerit, te induere mereatur. Qui uiuis et regnas cum Deo Patre. Dehinc cappa detracta [al. tracta] cuculla nouitium induit, sicque ad cornu accedens altaris, professionem suam aperte et distincte, audientibus omnibus, legit, lectamque super exosculatum offert altare. Inclinatusque ad sacerdotis pedes, tali deprecatione suscipit benedictionem



CAPITULUM XXu. Oratio super nouitium. [1Kb]


1. Domine Iesu Christe, qui es uia sine qua nemo uenit ad Patrem, quesumus benignissimam clementiam tuam ut hunc famulum tuum, a carnalibus desideriis abstractum, per iter discipline regularis deducas; et quia peccatores uocare dignatus es dicens: »uenite ad me, omnes qui onerati estis, et ego uos reficiam;« presta ut hec inuitationis tue uox ita in eo conualescat, quatenus peccatorum onera deponens, et quam dulcis es gustans, tua refectione sustentari mereatur, et sicut attestari de tuis ouibus dignatus es, agnosce eum inter oues tuas, ut ipse te sic cognoscat [al. agnoscat] ut alienum non sequatur, sed neque audiat uocem alienorum, sed tuam, qua dicis: »Qui mihi ministrat me sequatur.« Qui uiuis et regnas, etc.

2. Ex hoc tempore qui susceptus est, ita se ab omnibus que mundi sunt intelligit alienum, ut nullius prorsus rei, nec sui quidem ipsius, sine prioris licentia habeat potestatem. Cum enim ab omnibus qui regulariter uiuere decreuerunt, obedientia magno studio sit seruanda, ab his tamen tanto deuotius ac sollicitius, quando districtius asperiusque subiere propositum, ne si, quod absit, ista defuerit, tanti labores, non solum careant premio, sed et supplicium damnationis incurrant.

3. Hinc enim Samuel: Melior est enim [al. inquit] obedientia quam uictime, et auscultare magis quam offerre adipem arietum, quoniam quasi peccatum ariolandi est repugnare, et quasi scelus idololatrie nolle acquiescere . Quod unum testimonium et obedientie laudem et inobedientie sufficientem habet uituperationem.



CAPITULUM XXuI. De ordine congregationis. [1Kb]

Ordinem autem, siue in refectorio, siue ubicunque, eum cuncti tenemus, quem singulis suus dedit aduentus, nisi quem forte prior aliquam uel supposuerit, uel preposuerit ob causam.



CAPITULUM XXuII. De etate suscipiendorum. [4Kb]

Pueros siue adolescentulos non recipimus, quia [al. que] per eos monasteriis multa contigisse dolemus et magna, spiritualia simul et corporalia pericula formidantes; sed uiros qui, iuxta preceptum Domini per manum Moysi, uiginti ad minus annorum sacra possint ad bella procedere. His expletis, quod de cella promisimus exsequamur.



CAPITULUM XXuIII. De utensilibus celle. [8Kb]


Accipit itaque celle incola ad lectum paleam, filtrum, puluinar, cotum uel coopertorium de grossissimis ouium pellibus, et panno rustico coopertum. Ad uestitum autem, duo cilicia, duas tunicas, duas pellicias, unam deteriorem, alteram meliorem, duasque similiter cucullas, tria paria caligarum, paria pedulium quatuor, pelles, cappam, sotulares nocturnos et diurnos, sagimen quoque ad ungendum, lumbaria duo, cingulum, omnia canabina et grossa, et quidquid prorsus ad lectum uestitumue [al. uestimentumue] pertinet, cuius grossitudinis colorisue sit non curabit. Cum enim ad omnes monachos, tum maxime ad nos, humilitatem attritionemque pannorum, et uniuersorum quibus utimur, uilitatem, paupertatem et abiectionem certum est pertinere. Habet etiam acus duas, filum, forfices, pectinem, nouaculam ad caput, cotem uel calculum, et corrigiam ad acuendum.

2. Ad scribendum uero, scriptorium, pennas, cretam, pumices duos, cornua duo, scalpellum unum, ad radenda pergamena nouaculas siue rasoria duo, punctorium unum, subulam unam, plumbum, regulam, postem ad regulandum, tabulas, graphium. Quod si frater alterius artis fuerit , habebit artis sue instrumenta conuenientia.

3. Adhuc etiam libros ad legendum de armario accipit duos, quibus omnem diligentiam curamque prebere iubetur, ne fumo, ne puluere, uel alia qualibet sorde maculentur. Libros quippe tanquam sempiternum animarum nostrarum cibum cautissime custodiri, et studiosissime uolumus fieri, ut, quia ore non possumus, Dei uerbum manibus predicemus.

 4. Quot enim libros scribimus, tot nobis ueritatis precones facere uidemur, sperantes a Domino mercedem pro omnibus, qui per eos, uel ab errore correcti fuerint, uel in catholica ueritate profecerint, pro cunctis etiam qui uel de suis peccatis et uitiis compuncti, uel ad desiderium fuerint patrie celestis accensi.

5. Et quia sicut ceteras necessitates que ad uilitatem et humilitatem pertinent, coquinam etiam ipsi nobis facimus, dantur et olle due, scutelle due, tertia ad panem, uel pro ea mantile, quarta grandiuscula est ad faciendas munditias, cochlearia duo, cultellus ad panem, iusta, scyphus, uas aquarium, salaria, patella, duo ad legumina sacculi, manutergium. Ad ignem focile, esca, lapis [al. lapis ignitus], ligna, securis. Ad opera uero dolabrum. Hec qui legerit nec irrideat, quesumus [al. quis], nec reprehendat, nisi forte prius in cella, inter tantas niues et tam horrida frigora, longiore fuerit tempore commoratus.

6. Idcirco enim uni tanta concedimus, ne, quod illicitum ducimus, exire de cella compellatur. Hoc enim nequaquam conceditur, nisi eum ad claustrum aut ecclesiam conuenitur; quod hoc ordine fieri consueuit.



CAPITULUM XXIX. Quo tempore de cella exeatur, et de uigiliis et distinctione horarum. [14Kb]

1. Omni tempore, exceptis duodecim lectionum festis, et Natalis Domini, Pasche quoque et Pentecostes  hebdomadibus, signo pulsato nocturnum ecclesie officium congruis uigiliis in cella preuenimus. Que ab Idibus Septembris sensim paulatimque crescendo in Kalendis Nouembris perfecte, quinquaginta psalmis non nimis festine cantandis sufficiunt. A quo tempore usque ad Februarii Kalendas taliter perseuerant. Inde usque ad Pascha decrescendo paulatim, ad tantum spatium, quod matutinis sancte Marie sufficiat, rediguntur. Ex quo usque ad predictas Septembris Idus in eadem quantitate perdurant.

2. Secundo autem signo pulsato, ad ecclesiam festinantes, tertii signi finem preuenire satagimus, ubi super formas, preueniente priore uel cui hoc iniunxerit, procumbentes, et ter Pater noster, ceteris semel horis, grauiter deuoteque persoluimus, surgentesque psallere diuino cum timore incipimus.

3. Cantatis autem nocturnis breue facimus interuallum, quod ad plus septem psalmos penitentiales capere ualeat. Sequuntur deinde matutine laudes, quas a Kalendis Octobris usque ad Pascha lux terminat,  exinde inchoat. Ad lectos autem post matutinas, nullo reditur tempore. A predictis Kalendis similiter usque ad Pascha primam lux inchoat, exinde solis ortus exspectat, exceptis tantum diebus solemnibus, usque ad Kalendas Nouembris, in quibus reliquos dies imitatur estatis. Sed et in Quadragesima diebus itidem solemnibus, ut diutius orationi uacari possit, pene usque ad ortum differtur solis. Ceteris uero diebus, quibus tenetur capitulum a Kalendis Nouembris usque ad Quadragesimam, donec possit in libro legi, protelatur. Qua autem hora a Pascha usque ad Kalendas Octobris prima, eadem a Kalendis Octobris usque ad Quadragesima tertia pulsatur, sole scilicet [al. uidelicet] summos irradiante montes. Spatium autem uel a prima usque ad tertiam hiemis tempore, uel a matutinis usque ad primam estate, exercitiis spiritualibus mancipatur. A tertia uero usque ad sextam hieme, et a prima usque ad tertiam estate, manuum deputatur operibus, que tamen opera breuibus uolumus orationibus interrumpi, et qua sibi uicinitate in hieme sexta et nona, eadem in estate tertia sextaque conueniunt. Tali autem inter se spatio separantur, quo regularis hora et due de S. Maria ualeant explicari. Spatium uero quod sexte noneque interest, nunc breuius, nunc longius, quieti deputatur estate. Et quod nonam uesperasque disterminat [al. determinat], manualibus occupatur operibus, semperque in operando ad breues et quasi iaculatas licet orationes recurrere. A uesperis usque ad completorium spiritalibus opera datur.

 4. In completorio autem pulsando illud attenditur, ut quando plus differtur cum adhuc legi potest pulsetur. Post cuius finem oratione Dominica ter tantum cum deuotione finita, nequaquam ultra differimus accubare.

5. Non enim monemur solum, sed et iubemur, horis ad quietem deputatis dormitioni magnum impendere studium, quo temporibus ceteris alacriter uigilare possimus.

6. Generaliter autem in ecclesia matutinas et uesperas, in cellis uero semper completorium dicimus. Alias enim, nisi festiuis diebus, aut uigiliis, aut anniuersariis ad ecclesiam non uenimus.



CAPITULUM XXX. De his qui in cella manentibus importune se ingerunt, et de coquinario. [3Kb]

1. Si aliquis importunus ad cellam uenerit, uel nutibus, uel, si non intelligit, uerbis ad coquinarium eum mittimus; amplius cum illo [al. eo], nisi iussi, non loquimur, nec si sit germanus.

2. Coquinarius autem portam seruat, aduenientibus respondet, eleemosynam petentes ad inferiorem transmittit domum. Domos et uniuersa que ad communes usus pertinent custodit. Porro coquine terminos, ostium uidelicet refectorii, quo ad eam tenditur, nemo nisi iussus transgreditur.

 3. Quod si ex nostris ad cellam uenerit aliquis uolens loqui nobis, interrogatur prius, si prior iusserit; aliter ad colloquium non recipitur.

4. Ipsi quoque coquinario in cellis residere et fabulari non licet, nisi quem forte egrotare contigerit.



CAPITULUM XXXI. Item de cella. [3Kb]

1. His ita prelibatis, ad cellam redeamus, cuius habitatorem diligenter ac sollicite decet inuigilare, ne quas occasiones egrediendi foras, uel machinetur uel recipiat, exceptis his que generaliter institute sunt; sed potius sicut aquas piscibus, et caulas ouibus, ita sue saluti et uite cellam deputet necessariam. In qua quanto diutius, tanto libentius habitabit, et quam si frequenter et leuibus de causis exire insueuerit, cito habebit exosam. Et ideo statutis ad hoc horis petenda iubetur petere, et accepta tota diligentia custodire.

2. Quod si qualibet uel sua uel alterius negligentia, pane, uino, aqua, igneue caruerit, uel insolitum strepitum aut clamorem audierit, uel periculum ignis exstiterit [al. institerit], licebit exire, et subsidium prestare uel petere, et si periculi magnitudo poposcerit, silentium etiam soluere.

3. Soli enim degentes signa cenobiorum, aut nulla aut pauca nouimus, sufficere putantes linguam solam, non etiam ceteros artus reatibus implicare loquendi. Et ideo si tanta necessitas urget, uno uel duobus, aut certe paucissimis uerbis quod res postulat maluimus [al. malumus] indicari.



CAPITULUM XXXII. De fratribus qui in aliquo opere occupantur. [1Kb]

Cum aliqui ex monachis, emendandis uel ligandis libris, uel alicui tali operi mancipantur, ipsi quidem loquuntur ad inuicem, cum superuenientibus uero nequaquam, nisi priore presente aut iubente.



CAPITULUM XXXIII. De ieiuniis atque cibis. [9Kb]


1. Nunc de ieiuniis cibisque dicendum est. Secunda, quarta, sextaque feria, pane, et aqua, et sale, si cui placet, contenti sumus.

2. Tertia, quinta et Sabbato legumina, uel aliquid huiusmodi ipsi nobis coquimus, a coquinario uinum, et in quinta feria caseum, uel aliquid cibi lautioris accipientes.

3. Ab Idibus Septembris usque ad Pascha, exceptis solemnitatibus, non nisi semel in die manducamus.

4. A Pascha autem usque ad predictum terminum, tertia, et quinta feria, nec non et Sabbato iterato reficimus.

5. Ad cenam, uel ad prandium, cum semel edimus, herbas crudas, uel fructus, si adsint, accipimus. Que retinentes quandiu sufficiunt, alia eiusdem duntaxat generis non accipimus. De caseo namque seu piscibus aut ouis, uel si quid eiusmodi, que pitantias uocamus, semel sumimus, quod superest reddimus.

6. uinum nonnisi in prandio uel cena potamus.

 7. Quod panis et uini superest, Sabbato redditur. Quando in refectorio reficimus, caseus, uel aliqua talis pitantia, oleribus uel leguminibus superadditur, et in cena, uel fructus uel herbe crude, si adfuerint apponuntur.

8. In Aduentu nec ouis nec caseo uescimur.



CAPITULUM XXXIu. De mensura uini et casei. [4Kb]

1. Mensura uini siue in cellis siue in refectorio eadem perseuerat, eodemque modo temperatur.

2. Nam puro [al. puro namque] non utimur.

3. Panis, quamuis de tritico, torta [al. tamen torta] est, album enim panem non facimus.

 4. Caseus eodem, tam in cellis quam in refectorio pondere datur.



CAPITULUM XXXu. Quod nulli liceat maiora exercitia fauere, nisi fauente priore. [4Kb]

1. Abstinentias uero, uel disciplinas, uel uigilias, seu quelibet alia religionis exercitia, que nostre institutionis non sunt, nulli nostrum, nisi priore sciente et fauente, facere licet.

2. Sed et si cui pitantiam aliquam seu cibi seu somni uel alterius cuiuslibet rei facere, aut durum et graue aliquid imponere uoluerit, repugnare fas non habemus, ne cum ei restiterimus, non ei sed Domino, cuius erga nos agit uices, restitisse inueniamur.

3. Licet enim multa sint et diuersa que obseruamus, uno tamen et solo obedientie bono, cuncta nobis fructuosa futura speramus.



CAPITULUM XXXuI. De hospitibus suscipiendis. [4Kb]


1. Pro episcopis et abbatibus et cunctis in religioso habitu constitutis , si tali hora uenerint, ieiunium ab eodem, nisi sit [al., fuerit] precipuum, soluitur; non enim uel gyrouagi, uel a religione refuge, uel persone laice ad eius mensam suscipi consueuerunt.

2. Episcopi autem et abbates etiam sedem prioris tam in ecclesia quam in ceteris tenent locis. Sed episcopi benedictiones etiam dant; abbates sola sedis honorificentia sunt contenti; benedictiones autem iuxta morem sacerdos hebdomadarius tribuit.

3. Quos, id est episcopos et abbates, cum ueniunt inclinati et usque ad terram flexis genibus, ceteros autem reuerenter tantum supplicantes osculamur.

4. In superiori autem domo non nisi religiosi hospites iacere consueuerunt. Et quoniam de priore sermo se intulit, addendum est qualem se in suscepte domus negotiis soleat exhibere.



CAPITULUM XXXuII. De tractando consilio. [2Kb]


1. Si quid igitur magnum uel graue tractandum fuerit, prior omnes in unum monachos precipit conuenire. Ibique cum omnes quid sentiant libere pronuntiauerint, quod melius rectiusque existimat, sine ulla personarum acceptione, exsequitur.

2. Et hoc omnino tanquam utilissimum rectissimumque seruatur, ut nemo uel alterius, uel suam contentiose presumat defensare sententiam; ne bonum, quod absit! consilii in discordiam furoremque uertatur.

3. In leuioribus uero rebus et magis consuetis suo tantum et maturiorum est contentus consilio.

4. Qui ne forte temporalium cura rerum, ac sollicitudine pregrauatus, spiritualibus minus possit intendere, tales singulis obedientiis fratres satagit deputare, quorum eas fidei secure ualeat credere.



CAPITULUM XXXuIII. De cura infirmorum. [3Kb]

1. Qui cum erga omnes, precipue erga infirmos ac debiles atque in tentationibus positos, sollicitum, benignum atque misericordem debere se nouerit existere: Non enim, secundum sententiam Domini, sanis est opus medicus, sed male habentibus : qui tamen et ipsi secundum B. Benedicti dicta, ne superflua uel impossibilia petendo, uel forte murmurando seruientes sibi contristent, diligentius admonentur attendere, et ut memores arrepti propositi, ut sanos a sanis, ita egrotos ab egrotis secularibus debere cogitent discrepare, nec illa in eremis, que uix in urbibus inueniantur, exposcere.

2. Isti igitur Christi passiones, illi suadentur attendere miserationes. Hinc isti fortes ad ferendum, illi prompti ad subueniendum; dumque propter Christum et isti sibi seruiri, et illi seruire considerant, nec isti superbiunt, nec illi deficiunt, ab eodem utrique Domino mercedem sui prestolantes officii, isti patiendi, illi miserendi.

 3. Propter hos solos, si tanta fuerit egritudo, pisces emere solemus.



CAPITULUM XXXIX. De minutione. [8Kb]

1. Medicinis autem, excepto cauterio et sanguinis minutione, perraro utimur. Minuimur autem in anno quinquies. Post Octauas Pasche, post solemnitatem apostolorum Petri et Pauli, secunda hebdomada Septembris, septimana ante Aduentum et hebdomada ante Quinquagesimam. In quo tempore, minutionis scilicet, per tres continuos dies bis reficimus, aliquid cibi melioris accipientes.

 2. Primaque die, ne quid aduersi ex minutionis occasione contingat, ad colloquium refecti conuenimus; post prandium etiam uinum bibendi licentiam habemus, non tamen in alterius cella.

3. Nihil enim unquam alimentorum in aliena licitum habemus sumere cella.

4. Per hos tres dies mane redimus ad lectos, necessaria dicimus coquinario, a quo duobus prioribus diebus etiam tria ad cenandum oua suscipimus.



CAPITULUM XL. De ornamentis. [4Kb]

1. Ornamenta aurea uel argentea, preter calicem et calamum, quo sanguis Domini sumitur, in ecclesia non habemus, pallia tapetiaque reliquimus.

 2. Feneratorum et excommunicatorum munera non accipimus.

3. Chartulam quoque, quam de quibusdam talibus rebus conscripseramus, huic scripture iniecimus.



CAPITULUM XLI. Ut nulla extra eremum possideantur, et de sepultura peregrinorum. [12Kb]

1. Cupiditatis occasiones nobis et nostris posteris, quantum Deo iuuante possumus, precidentes, presentis scripti sanctione statuimus, quatenus loci huius habitatores, extra sue terminos eremi nichil omnino possideant, id est non agros, non uineas, non hortos, non ecclesias, non cemeteria, non oblationes, non decimas et quecunque huiusmodi.

 2. Simili etiam tenore sancitum est, ut neminem prorsus, siue intra, siue extra eremum istam defunctum suo sepeliant in cemeterio, nisi forte aliquem huius propositi hic obire contigerit.

3. Sed et ceterarum religionum, si quis hic defunctus fuerit, quem sua congregatio hinc asportare, aut nequiuerit, aut neglexerit, hunc sepelient.

4. Nomen uero cuiusquam in suo non scribent Martyrologio, nec cuiusquam anniuersarium ex more facient. Audiuimus enim, quod non probamus, plerosque toties splendide conuiuari, missasque facere paratos, quoties aliqui pro suis eis uoluerint exhibere defunctis. Que consuetudo et abstinentiam tollit et uenales facit orationes, dum quotus pastuum numerus totus est et missarum; nec ullum ibi uel ieiunandi certum, uel obsecrandi constat propositum, ubi non deuotione facientis, sed de pascentis potius pendet arbitrio. Nulla quippe die conuiuium uel missa deerit, si qui pascat nunquam defuerit. Quod si quis talem consuetudinem contentiose iurat laudabilem, non resistimus, agat ut libet, redditurus illi rationem, qui scrutans corda et probans renes reddet unicuique iuxta uiam et iuxta fructum adinuentionum suarum.

 5. Nostrum qualecunque uile propositum, penuriam, Deo gratias, raro sentit aut abundantiam. Nam si quisquam nobis pisces aut huiusmodi miserit aliquid, ea mensura, et die reficiendis infertur fratribus, qua propositum poscit et institutio.



CAPITULUM XLII. De diuino officio fratrum laicorum. [4Kb]

1. Que ad monachorum pertinent consuetudines, prout potuimus, explicatis, ea que laicorum sunt, quos conuersos uocamus, Domino iuuante, dicamus. Semper cum ad matutinas surgendum est, bis paruo interposito spatio signum pulsatur. Primo preparantur, secundo ad ecclesiam seruata grauitate concurrunt. Et si quidem monachus, qui eis prepositus est, adest presens, diuinum eis officium, pene ut supra scriptum est, festinantius tamen, persoluit. Quem ipsi summo studio, silentium quietemque seruantes, ad inclinationes et ceteros religiosos corporis motus sedulo imitantur.

2. Ex quibus in uigiliis solemnitatum, in quibus capitulum tenetur, medietas, prout eorum patiuntur obedientie, ad uesperum cum a suis disiunguntur laboribus, ad superiorem conscendunt ecclesiam, matutinas et ceterum sacrum officium audituri; ibique post monachorum capitulum, uerbum Dei a priore uel ab eo cui hoc ipse iniunxerit audiunt, et si quas habent confitentur offensas.

 3. Ascensuri autem, ad coquinarium ueniunt, et cum eius licentia, seruato pergent silentio, quod preceperit portaturi; ibi quoque, id est superius, sicut ubique, a completorio usque post primam, et a capitulo usque post nonam, in silentio permanentes.

4. Coquinario tamen et adiutori, siue adiutoribus eius, de necessariis loqui licet. Cum silentio etiam descendunt, quod iussi fuerint reportantes, uesperas in capella a deputato sibi monacho audituri.



CAPITULUM XLIII. Item de eadem re, et quo tempore ad lectos redeant. [2Kb]

1. Quoties autem sunt sine clerico, Orationem Dominicam pro psalmis habent, et de ea horas omnes, et totum, ubicunque sint, complent officium.

2. In matutinis igitur, si duodecim lectionum festum est, inclinati tantum, alias enim super formas semel, Pater noster cum magna dicunt attentione; deinde erecti eamdem sexies repetunt orationem, per singulas supplicantes, et Gloria Patri dicentes. Deinde considunt et eamdem orationem bis et uigies repetunt. Et postea surgentes eamdem cum supplicatione, et, Gloria Patri sexies iterant, ac deinceps in stando perseuerantes ipsam eamdem sine Gloria et supplicatione uiginti et duabus uicibus dicunt. Quam etiam pro collecta semel subiungunt.

3. Post matutinas ad orationem constitutam festinant. Quam ideo scribere nolumus, quia, uulgaribus uerbis, aliis ab aliis insinuatur.

4. Et quia a Kalendis Octobris usque ad Pascha non reditur ad lectos, in spatio quod usque ad primam remanet, pro quantitate noctium longum uel breue, uestes suas suunt, uel sotulares ungunt, uel rapas radunt, uel si quid aliud eis iniunctum est, sine strepitu duntaxat, operantur. Si nichil tale urget, intendunt orationi quantum possunt.

5. A Pascha usque ad Kalendas Octobris ad lectos redeunt, in quo toto temporis spatio, orto sole prima pulsatur. In messe tamen, prout necessitas postulat, citius. Abinde usque ad Pascha summo mane primam ita incipiunt: Adiutorium nostrum in nomine Domini, qui fecit celum et terram; deinde, Pater noster cum Gloria Patri, et uenia, uel supplicatione secundum tempus, tertio; quarto etiam pro collecta. In ceteris horis similiter, excepto quod in uesperis unum additur Pater noster. Post completorium lectos adeunt, et, ut dormiant, satagunt, ne forte, cum uigilare debuerint, dormire compellantur.

 6. Siue autem dormiant siue uigilent, quiete ac sine ullo, quantum potest fieri, strepitu manere iubentur.



CAPITULUM XLIu. Qui presidere uel respondere debeat. [2Kb]

1. Cumque absente qui sibi prelatus est monacho, ad ecclesiam conueniunt, is preest officio qui preest ordine. Similiter et in ceteris locis uel operibus, nisi forte obedientia, in qua fuerint, alicui specialiter sit iniuncta. Tunc enim cui proprie iniuncta est ceteris presidet, tacentibusque aliis aduentantibus uel obuiantibus respondet.

2. Non enim passim uel sine licentia, licet eis, quod, uel cum quibus, uel quandiu uoluerint, loqui.

3. Unde obuiantes uel superuenientes inclinato tantum licet capite resalutare, uiam ostendere, ad interrogata, est uel non, respondere, et quod amplius loquendi cum eis licentiam non habent [al. habeant] excusare.



CAPITULUM XLu. Quod cum prelato suo fratribus loqui liceat. [1Kb]

1. In qualibet autem constituti obedientia, cum prelato sibi possunt de necessariis loqui fratres [al. fratre], petita per signum licentia. Habent enim signa pleraque rusticana, et ab omni facetia uel lasciuia aliena, per que de his que ad sua pertinent officia, rebus uel instrumentis possunt ad inuicem sine uoce commemorari.

2. Aliena autem discere signa, uel sua docere alienos licitum non est eis.



CAPITULUM XLuI. De coquinario. [2Kb]

1. Nunc per singulas curramus obedientias. Coquine presidet unus e fratribus, qui solitos cibos, legumina scilicet et huiusmodi, fratribus preparat et dispensat. Horis competentibus signum pulsat. A quo etiam panem, uinum statutis diebus, sal, cochlear, scutellas, lumbaria, acum, filum, ceram ad cerandum accipiunt. Aliud autem quidquam preter procuratoris licentiam eis dare non potest. Qualia autem aliis generaliter ministrat, talia sumit et sibi.

2. Dare uel accipere ab his qui domus huius non sunt, sine procuratoris precepto nichil audet. Qui si forte abfuerit et aliqua interim necessitas acciderit, ita faciet quemadmodum ipsum, si adesset, facturum fuisse existimauerit, redeuntique quid et quomodo egerit indicabit. Fratrum aliquem in coquinam, nisi iuste causa necessitatis inducere non potest, inductumque transacta necessitate statim emittit, inuiolato, quantum res sinit, silentio.

 3. Ecclesiam custodit, porte preest, aduenientibus respondet, ferramenta communia seruat; domus et uniuerse communis supellectilis curam gerit. Ex quibus omnibus, si aliquid deperierit, prostratus humi reum se culpabilemque clamabit. Hec eadem seruat quicunque uices eius exsequitur.

4. In diebus solemnibus uel ipse, uel qui supplet locum eius, aduenientibus de uilla proxima nichil habet dare uel commodare, sed tantum ut recedant, iubetur respondere, ne per tales dies assuescant inquietudinem et molestiam facere.



CAPITULUM XLuII. De pistore. [1Kb]

Pistor annonam recipit, siccat, custodit, uentilat, molit, panes conficit et dato adiutorio coquit, et coquinario in pistrino reddit



CAPITULUM XLuIII. De sutore. [1Kb]

Sutor coria tenet, incidit, sotulares facit ac reficit.



CAPITULUM XLIX. De preposito agriculture. [1Kb]

Qui preest agriculture, grangie et boum, et cunctorum, que ad illam pertinent obedientiam, diligentiam habet.



CAPITULUM L. De magistro pastorum. [5Kb]

1. Pastorum magister cunctas illius obedientie res et instrumenta custodit. Et emendo, et uendendo ad suum pertinentia ministerium, cum extraneis commercium facit. De rebus aliis fabulandi cum eis licentiam non habet. Cui negotio uel uerbis, sociorum, nisi quem aduocauerit, nullus se intermisceat [al. intermiscet].

2. Ipse uero iuramenta, mendacia, fraudes et cetera que talibus interesse solent negotiis, uitare precipitur mala, sempiternamque anime sue salutem temporalibus rebus et commodis anteferre. Ipse etiam et socii eius grangiam magna ex parte custodiunt. Domus in qua fiunt casei, quam uocamus arcellam, ad eorum proprie curam pertinens, sicut aliqua de cellis seruanda precipitur. Generaliter autem in alterius cellam nullus nisi iussus ingreditur. Cum ad hiemandum foras exeunt, nichil uel accipere uel dare preceptum habent. A puero mercenario qui est cum eis ad molendinum itur, panis coquitur, uinum emitur, ne ipsi, quod periculosum est, ad uillas, in quantum uitari potest, ire cogantur. Tertia feria et Sabbato ultra communem fratrum morem uinum habent. Ea quoque die qua locum mutant, quia cibos sibi preparare non possunt, uinum accipiunt. Hec autem misericordia propter continuos labores et multa que ibi patiuntur incommoda, eis impenditur.



CAPITULUM LI Quo tempore uinum fratres habeant. [2Kb]


1. Ceteri autem fratres qui domi sunt, quinta tantum feria, et in solemnitatibus que capitulum habent, semel in die uinum accipiunt. In Natali tamen Domini diebus quatuor, Circumcisione, Apparitione, Purificatione, Annuntiatione, si Dominica die contigerit, Pasche diebus quatuor, Ascensione, Pentecostes diebus tribus, solemnitate S. Ioannis, apostolorum Petri et Pauli, Assumptionis, Dedicationis, Natiuitatis B. Marie, Sancti Michelis, Omnium Sanctorum, bis habent uinum.

2. Ascendentibus etiam propter aliquod festum in crastino celebrandum, si monachos in refectorio cenare contigerit, uinum datur. Hoc autem non euenit nisi duo festa, quibus in refectorio comeditur, sibi coheserint.



CAPITULUM LII. De ieiunio fratrum. [8Kb]


1. Sexta semper feria pane et aqua et sale contenti sunt, exceptis solemnitatibus. In Aduentu quoque et Quinquagesima et ieiuniis Quatuor Temporum, quarta etiam feria eamdem abstinentiam faciunt. uigiliis Pasche, Ascensionis, Pentecostes, sancti Ioannis, Petri et Pauli, Assumptionis, Omnium Sanctorum. Natalis Domini similiter uiuunt.

2. In uigiliis uero apostolorum Iacobi, Bartholomei, Matthei, Simonis et Iude, Andree, S. Laurentii martyris, semel quidem comedunt, sed pulmentum habent. Ceteris autem diebus, ne nimio labore frangantur, bis comedunt, sed semel tantum pulmentum accipiunt.

3. Generaliter autem communes huius domus sibi sale tantum condiuntur. Quinta feria et solemnitatibus capituli, ultra consuetum, aliquid melioris esce suscipiunt. Pasche tamen et Pentecostes feria quinta, et altera post festum Innocentum die, si hac, id est quinta feria, ibi contigerit, uinum sine aliqua [al. alia] pitantia sumunt.

 4. Herbas crudas, fructus aut radices, cum adsunt, in cena tantum, uel in prandio, si semel comedunt, accipiunt. Pulmenti uel pitantie quidquid uni prandio superfuerit reddunt: uinum datum non nisi in prandio uel cena bibunt.

5. Quidquid ex pitantiis remanet, uel pulmentis, quod usui aptum sit, coquinario redditur, ne quis forte non concessam occulte faciat abstinentiam.



CAPITULUM LIII. Quo tempore uescantur auenario pane. [3Kb]

A Kalendis Nouembris usque ad Pascha auene uescuntur pane. In Aduentu tamen et Quadragesima per singulas hebdomadas, singulas triticeas ex pitantia recipiunt tortas.



CAPITULUM LIu. De minutione eorum. [3Kb]


1. Quater in anno minuuntur, circa Kalendas Maii, circa Idus Iulii, circa Kalendas Octobris, circa Kalendas Februarii. Minutis tribus diebus pitantia mane, uinum autem bis datur. Duobus prioribus diebus, tria, si adsunt, oua adduntur cene.

2. Si sitierint post prandium, uinum bibunt, non tamen in alterius cella. Hoc enim nequaquam conceditur, ut quilibet in cuiuslibet cella quidquam uel bibat uel comedat. A laboribus uacant, ad lectos redeunt, a post prandium usque ad uesperas colloquium de bonis faciunt. Qui uero non minuitur eamdem quam minuti compellitur accipere refectionem.



CAPITULUM Lu. De silentio ad prandium. [1Kb]

1. Edentes, ubicunque sint, silentium tenent; quod licet et prius, tamen post exemplum reuerendissimorum ac Deo dilectorum Cisterciensium [al. Deo dilectissimorum Cistellensium] monachorum, quos et religione et numero in breui multum creuisse gaudemus, perfectius custodimus. Ipsorum enim laici siue monachi non loquuntur in prandio.

2. Nostri etiam, in quacunque obedientia constituti, cum alterius obedientie fratribus loqui non habent.



CAPITULUM LuI. Quid agendum sit in periculis. [1Kb]

Si alicubi uel morbi subitanei, uel ignis, uel alicuius talis periculi necessitas ingruerit, soluto silentio, qui prius potest succurrit.



CAPITULUM LuII. De uestitu fratrum et utensilibus celle. [2Kb]

1. Ad uestitum habent tunicas tres, caligarum paria tria, pedulium duo, sotulares nocturnos et  diurnos, pelliciam, pelles, mantellum, caputium, mitanas [al. mitaneas] laneas unas, lumbaria duo, cingula duo, sotulares eorum de bouina pelle fiunt.

2. A Kalendis Nouembris unam tunicam ueterem reddunt, unamque nouam accipiunt: similiter par caligarum reddunt, et par caligarum parque pedulium sumunt. Pelles et pellicias accipiunt ueteres, eas uidelicet quas reddunt monachi, cum nouas accipiunt. Habent adhuc ad lectum paleam, filtrum, puluinar, cotum.

3. A Pascha usque ad festum S. Michelis a prima usque ad completorium nocturnis sotularibus non utuntur. In superiori etiam dormitorio communes lectos, pellicias, sotularesque nocturnos habent. In omnibus huiusmodi aliud nichil curatur, nisi ut frigus arceatur et nuditas tegatur. Nam et ligaturas sotularium et renum cingula de cruda gerunt canabe lumbariaque ipsa canabina sunt. Adeo non quid uanitas aut uoluptas, sed quod [al. quid] sola necessitas aut utilitas postulet cogitatur.

4. Habent et scutellas duas ad cibos, ad panem unam mantilis loco, ad munditias unam grandiorem, iustam, scyphum, salariam, cochlear et cultellum, uas aquarium, ferramenta etiam, securim, fossorium, dolabrum, subulam, falciculam, acus duas, filum forfices terebrum. Hec quicunque legerit ridere uel reprehendere non festinet, nisi prius uitam huiusmodi in tali solitudine et inter tanta duxerit frigora.



CAPITULUM LuIII. Quod loquendi cum extraneis licentiam non querunt. [2Kb]

1. Colloquendi simul cum his qui domus huius non sunt licentiam non querunt, nec [al. ne.] cum germano quidem.

2. Nihil omnino, nisi cum licentia apud se tenent.

3. Accusati, sine mora prostrati ueniam petunt. Reprehensorem in eadem die non reprehendunt.



CAPITULUM LIX. Quid fiat de re alicui nostrum missa. [4Kb]

Si alicui nostrum siue laico siue monacho, ab aliquo, uel amico uel propinquo, uel uestis uel aliquid huiusmodi missum fuerit, non ei sed alii potius datur, ne quasi proprium habere uideatur.



CAPITULUM LX. Quid de re inuenta faciendum sit. [1Kb]


1. Si intra [al. infra] terminos nostros aliquid inuentum fuerit, ei protinus cuius est, si adest, sin autem, procuratori redditur. Si autem extra terminos aliquid a nostris inuentum fuerit, fratribus, aut suo domino statim, si fieri potest, redditur, aut ei, per quem melius et fidelius reddi posse putatur, commendatur; alias intactum dimittitur.

2. uestiti singulis tunicis et cincti iacent in cellis et dormitorio.



CAPITULUM LXI. De brachis et paruis pelliciis fratrum. [1Kb]

1. Pastores autem habent brachas canabinas, quas tunc induunt cum caseos faciunt; aliter lineis omnino non utuntur [al. utimur] uestibus, ne feminalibus quidem.

2. Concessimus adhuc pastoribus pellicias paruulas, que duabus fere ueruecinis pellibus possint fieri, quibus, nisi cum hiematum foras exeunt, non utuntur.

3. In mulgendo, ubicunque sint, semper silentium tenent.



CAPITULUM LXII. De fratre qui sagmarios curat. [1Kb]

1. Frater qui sagmarios curat, quando foras egreditur, in culcitra non iacet, nichilque nisi hospitium querit, nisi uel prior uel procurator aliquid ei specialiter iniunxerit.

 2. Nullius nostrum uel uerba uel salutes ad aliquem exteriorem, nulliusque exterioris ad aliquem nostrum, nisi priore uel procuratore iubente, fert aut refert. Seculares rumores ubi audit, ibi iubetur dimittere.



CAPITULUM LXIII. De horto. [1Kb]

Hortus et que ad eum pertinent uni deputatur e fratribus, qui de omnibus ad procuratorem recurrit, eique de cunctis rationem reddit.



CAPITULUM LXIu. De custode pontis. [1Kb]

1. Pontis custos cum nullo prorsus, nisi specialiter iussus, fabulandi licentiam habet; nutibus tantum, uel, si non intelligitur, etiam uerbis eos qui non debent transire, repellit. Idipsum seruare iubetur, quicunque uices eius exsequitur.

2. Et omnino quicunque in quacunque obedientia cuiuslibet agit uices, nichil omnino in ea sine licentia mutare permittitur. In cellis quoque ipsis siue superius siue inferius, nichil nisi prius ostensum et iussum mutari fieriue sinitur, ne domus laboriose facte curiositate deteriorentur [al. deterantur] uel destruantur.



CAPITULUM LXu. De disciplinis fratrum. [1Kb]

1. In Aduentu et Quinquagesima per singulas hebdomadas singuli singulas accipiunt disciplinas.

2. Quod si domi non fuerint, septies pro disciplina Pater noster cum ueniis dicunt.



CAPITULUM LXuI. De cinere. [1Kb]

Cinerem qui adsunt in inferiori capella de manu procuratoris accipiunt. Qui non adsunt, ter Pater noster cum ueniis dicunt.



CAPITULUM LXuII. Quid faciant pro missa. [1Kb]

Item ter Pater noster a Capite ieiunii usque ad Pascha, post nonam prostrati pro missa soluunt.



CAPITULUM LXuIII. De Cena Domini. [1Kb]

In Cena Domini, qui inferius remanent, ueniunt post prandium ad coquinam, et ab eo qui prior est ordine lauantur ceteris pedes, offerturque singulis uinum, et bibentes recedunt.



CAPITULUM LXIX. De Parasceue. [1Kb]


1. In crastino, hoc est in Parasceue, qui ibidem, hoc est inferius, sunt, post nonam, que plus ea die quam ceteris differtur, ueniunt ad ecclesiam, ibique Pater noster semel pro Ecclesia, semel pro papa, pro episcopis et cunctis sacris ordinibus, pro imperatore, pro catechumenis, pro cunctis afflictionibus et periculis, pro hereticis, pro Iudeis, pro paganis, ueniis, exceptis Iudeis, ad singula subiunctis, dicunt.

2. Deinde oblatam a coquinario crucem uenerabiliter osculantur, dicentes intra se: Adoramus te, Christe, et benedicimus tibi, quia per sanctam crucem tuam redemisti mundum. Qui hoc non scit, dicit semel, Pater noster.



CAPITULUM LXX. Quomodo se habeant in solemnitatibus. [1Kb]

Omni totius anni die quo capitulum tenetur, qui sursum non ascendunt, nisi prohibuerint obedientie, cellas tenent, et spatium quod inter Tertiam et Sextam est, orationi impendunt.



CAPITULUM LXXI. Quid faciant pro defunctis. [1Kb]

Pro recenter defuncto trecentas Orationes Dominicas debent, quarum medietatem cum ueniis reddunt. Et in singulis anniuersariis, nouem cum totidem ueniis.



CAPITULUM LXXII De rasura fratrum. [2Kb]

1. Quoties monachi, toties raduntur et laici. Sed laici insuper etiam capita lauant. Omnia autem obsequia, quamlibet priuata, que sibi ipsis singuli non occurrunt aut non possunt facere, ab aliis humiliter deuoteque complentur; ita ut felicem se putet cui tale quidquam fuerit imperatum.

2. Obuiantes etiam sibi inuicem, amica alacritate et humili supplicatione mutuo locum dantes, seruato pertranseunt silentio. In quo iuniores, id est qui posterius uenerunt, satagunt preuenire maiores.



CAPITULUM LXXIII. De nouitio suscipiendo. [3Kb]

1. Laicis ad professionem suscipiendis, idipsum pene fit quod et clericis, nam similiter dura proponuntur eis et aspera.

 2. Iubentur etiam aduersum se habentibus aliquid reconciliari, et in quanta priori placuerit, non minus tamen quam annua, admittuntur probatione, et ad eorum inter quos conuersati sunt, laicorum scilicet, suscipiuntur testimonium, sicut clerici ad testimonium monachorum.

3. Ea autem die qua eorum professionem facturus est aliquis, ad capitulum perducitur monachorum, ubi de stabilitate et obedientia ceterisque necessariis audiens, cum immobilis imperterritusque permanserit, rogat aliquem ore proprio, ut suam sibi scribat professionem, in cuius fine ipsemet manu propria signum crucis depingit. Quam etiam manu gestans, post euangelium et offerendam ad cornu dextrum appropinquat altaris, eamque, sicut est in eius dextera, diaconus, cunctis audientibus, legit ita dicens.



CAPITULUM LXXIu. Professio laici. [1Kb]

1. Ego frater ille, promitto obedientiam et conuersionem morum meorum, et perseuerantiam omnibus diebus uite mee, in hac eremo, coram Deo et sanctis eius et reliquiis istius eremi que constructa est ad honorem Dei et beate semper uirginis Marie, et sancti Ioannis Baptiste, pro timore Domini nostri Iesu Christi et remedio anime mee, in presentia domini, illius, prioris. Quod si aliquo tempore unquam hinc aufugere uel abire tentauero, liceat seruis Dei qui hic fuerint me plena sui iuris auctoritate requirere, et coacte ac uiolenter in suum seruitium reuocare.

2. Post hec hanc ipsam chartam offert super altare, et osculato altari incuruatur ad pedes sacerdotis, tali obsecratione benedicendus: Saluum fac, Mitte ei, Esto ei, Dominus uobiscum, Oremus, Domine Iesu Christe, qui es uia. Require superius.



CAPITULUM LXXu. Quomodo se habeat frater postquam susceptus est. [2Kb]

Ab hoc tempore nouerit [al. nouit] se nichil omnino, neque baculum quidem quo per uiam gradiens innititur, sine prioris habere licentia; quippe cum nec ipsemet suus sit. Erga quem idipsum quod superius de monacho diximus, seruabitur, ut scilicet pro eo nichil minus fiat, si intra examinationis tempus acceptabiliter agens mortuus fuerit, quam si professus esset.



CAPITULUM LXXuI. De hospitio Fratrum qui foras mittuntur. [1Kb]


Cum aliqui foras mittuntur in uicinis montanis, id est, a Cornelione superius, et a Bocoirone, et ab Intermontes, et a Scalis, nec escam a quoquam nec hospitium accipiunt, nisi aut specialiter iussi, aut aliqua ineuitabili et inopinata necessitate coacti.



CAPITULUM LXXuII. De fugitiuis, siue expulsis. [9Kb]

Si quis habitatorum loci huius uel aufugerit, uel pulsus fuerit, et ductus penitentia redierit, promittens suarum emendationem peruersitatum, et eius proprie uitii propter quod pulsus fuerat uel aufugerat, tractabit prior causam eius communi consilio, et sicut uel fratrum numerus uel domus utilitas, uel etiam salus ipsius postulare uidebitur, faciet ei; et si consilium recipiendi placuerit, ad probationem humilitatis in ultimo constituetur loco. Sin autem, dabitur ei licentia ad aliquam aliam religiosam eundi domum, in qua suam possit animam saluam facere.



CAPITULUM LXXuIII. De numero habitatorum. [1Kb]


1. Numerus habitatorum huius eremi, monachorum quidem tredecim est, non quod semper tot simus, nunc enim non sumus tot, sed quod tot, si Deus eos miserit, suscipere instituimus. Sed et si talis aliquis unus, cuius utilitas et honestas uideatur uix posse recuperari, misericordiam postulauerit, addetur et quartus decimus, si tamen facultas domus tolerare posse putabitur.

 2. Laicorum autem numerus, quos conuersos uocamus, sexdecim statutus est; nunc uero plures sunt, nonnulli namque eorum senes ac debiles erant et laborare non poterant, et ob id alios sumus coacti suscipere. Unde pro his qui nunc fragiles sunt, cum obierint, alios non accipiemus.



CAPITULUM LXXIX. Quare tam paruus sit numerus. [6Kb]

1. Hanc autem numeri paucitatem eadem consideratione delegimus qua nec hospitum equitaturas procuramus, nec domum eleemosynariam habemus; uidelicet ne ad maiores quam locus iste patitur expensas coacti querere et uagari, quod horremus, incipiamus.

2. Quod si posteri nostri hunc ipsum tam paruum numerum aliquibus occasionibus, quas ignoramus, hoc in loco sine querendi et uagandi odibilibus officiis procurare nequiuerint, si nostris uoluerint acquiescere consiliis, ad eam redibunt quantitatem quam sine predictis possent portare periculis. Nos enim qui in presentiarum hic degimus, quamuis pauci simus, multo pauciores esse mallemus quam ad illa mala, seruato uel multiplicato numero, peruenire.

3. Attendentes igitur non munera que mittuntur, neque enim propter incerta beneficia, onera certa que nec portari nec deponi sine grandi possint periculo subeunda nobis uidentur; non ergo munera considerantes, sed quid hec ipsa in qua sumus eremus, siue ex agricultura, siue ex pecorum nutrimento reddere possit; putamus prefatum numerum hominum hic uiuere posse, si tamen humilitatis, paupertatis, sobrietatis, in uictu et uestitu et ceteris ad usum pertinentibus rebus, idem quod hucusque fuit studium perseueret, et si postremo mundi contemptus et Dei amor, propter quem ferri et fieri omnia debent, profectum in dies accipiat.



CAPITULUM LXXX. De commendatione solitarie uite. [7Kb]


1. Habetis, dilectissimi, sicut petistis, consuetudines qualescunque nostras quoquo modo descriptas, in quibus multa uilia sunt et minuta, que scribi forsitan non oportuerat, nisi quia uestra dilectio compellebat nichil iudicare, sed cuncta potius parata complecti.

2. Non tamen ita omnia ut nichil omnino remanserit, putamus nos hoc scripto potuisse concludere. Sed facile, si quid effugit, collocutione presenti poterit indicari.

3. De commendatione autem huius uite, solitarie scilicet, pene tacuimus a multis sanctis et sapientibus et tante auctoritatis, ut eorum uestigia non simus calcare digni, copiose commendatam scientes, et uobis quod eque aut melius nostis ostendere superfluum iudicantes.

4. Nostis enim, in ueteri et in Nouo maxime Testamento, omnia pene maiora et subtiliora secreta, non in turbis tumultuosis, sed cum soli essent Dei famulis reuelata, ipsosque Dei famulos, cum uel subtilius aliquid meditari, uel liberius orare, uel a terrenis per mentis excessum alienari cuperent, fere semper multitudinis impedimenta uitasse, et solitudinis captasse commoditates.

5. Hinc est, ut aliquid inde tangamus, quod in agrum ad meditandum Isaac egreditur solus , quod ei non casuale, sed consuetudinarium fuisse credendum est. Quod Iacob premissis omnibus solus remanet, facie ad faciem Deum uidet, benedictione simul et nominis in melius mutatione felix efficitur , plus assecutus uno momento solus quam toto uite tempore comitatus.

6. Moyes quoque, Elias atque Eliseus solitudinem testis est Scriptura quantum diligant, quamtumue per eam in diuinorum secretorum reuelationibus crescant, quoque modo et inter homines periclitentur assidue et a Deo, cum soli sunt, uisitentur.

7. Sed et Ieremias, quod et superius commemorauimus, solus sedet quia Dei comminatione repletus est , poscens etiam dari aquam capiti suo, et oculis suis fontem lacrymarum, ut lugeat interfectos populi sui; locum quoque, ubi se tam sancto possit in opere liberius exercere, postulat dicens: Quis dabit  mihi diuersorium uiatorum in solitudine?  Tanquam hoc eum in ciuitate facere non uacaret; hoc modo indicans quantum [al. quam] impediant socii gratiam lacrymarum. Qui etiam cum dixisset: Bonum est prestolari cum silentio salutare Dei ; cui negotio maximum prestat solitudo suffragium; addidissetque: Bonum est uiro cum portauerit iugum ab adolescentia sua, ubi nos plurimum consolatur, qui propositum istud pene omnes a iuuentute subiuimus; adiecit et ait: Sedebit solitarius et tacebit, quia leuabit se supra se, omnia pene que in hac nostra institutione sunt optima, quiete et solitudine, silentio et superiorum appetitione significans.

8. Que studia suos alumnos quales efficiant postea manifestat dicens: Dabit percutienti se maxillam, saturabitur opprobriis, quorum in altero patientia summa, in altero perfecta refulget humilitas.

9. Ioannes quoque Baptista, quo inter natos mulierum, iuxta Saluatoris preconium, maior nemo surrexit , quid solitudo securitatis quidue utilitatis afferat euidenter ostendit; qui nec diuinis oraculis quibus predictum fuerat quod ab utero Spiritu sancto repletus , in spiritu et uirtute Elie Christum foret Dominum preuenturus, nec mirabili natiuitate, nec parentum sanctitate securus, frequentiam hominum fugiens tanquam periculosam, deserta solitudinis tanquam tuta delegit, tandiu pericula mortemque nesciens, quandiu eremum solus incoluit, ubi quid uirtutis lucratus quidue sit meriti Christi baptismus et pro iustitia mors suscepta monstrauit. Talis enim factus est in solitudine, ut dignus esset lauantem omnia Christum solus lauare, et pro ueritate nec carcerem nec mortem declinare.

10. iehsu ipse Deus et Dominus, cuius uirtus nec secreto iuuari, nec publico poterat impediri, ut suo tamen nobis consuleret exemplo, priusquam predicaret uel signa faceret, tentationibus atque ieiuniis quasi probatus est in solitudine, de quo Scriptura refert quod, relictis turbis discipulorum, in montem solus ascenderet orare . Qui et imminentis iam tempore passionis apostolos reliquit solus exoraturus, isto uel maxime insinuans exemplo quantum solitudo prosit orationi, quando comitibus, licet apostolis, non uult mistus orare.

11. Iam uos ipsi, sancti ac uenerabiles Patres Paulus, Antonius, Hilarion, Benedictus et ceteri nobis innumerabiles quantum in solitudine mente profecerint, per uos considerate, et probabitis suauitates psalmodiarum, studia lectionum, feruores orationum, subtilitates meditationum, excessus contemplationum, baptismata lacrymarum, nulla re magis quam solitudine posse iuuari.

12. Non autem hec uobis pauca que diximus sufficiant exempla, ad suscepti laudem propositi; sed ipsi potius uobis plura coaceruate, uel de rerum usu presentium, uel de sanctarum paginis Scripturarum: quanquam ipsum tali commendatione non egeat, quoniam et sua raritate et suorum sectatorum paucitate sufficienter sese commendat. Si enim, iuxta Domini uerba, arcta est uia que ducit ad uitam, et pauci inueniunt eam ; et e contra ampla est que ducit ad mortem, et multi uadunt per eam, inter Christiane religionis instituta, tanto se unum quodque melioris et sublimioris ostendit meriti quanto pauciores, et tanto minoris et inferioris quanto plures admittit. Bene uos semper ualere et nostri meminisse optamus.


Expliciunt Consuetudines D. Guigonis prioris Carthusie.





uITA SANCTI HUGONIS EPISCOPI GRATIANOPOLITANI AUCTORE GUIGONE PRIORE CARTHUSIENSI.






MONITUM.

1. Inter illustres uiros qui eximio sanctitatis splendore seculo Christi IX et XII floruerunt, censeri potest S. Hugo, episcopus Gratianopolitanus in Delphinatu superiore, familiaris S. Brunoni Carthusie fundatori, et S. Bernardo abbati Clarauallensi. Natus est S. Hugo anno Christi 1053, episcopus ordinatus anno 1080, cum ferme annorum esset uiginti septem, ut infra in uita, numer. 5, legitur. Ad Dominum migrauit anno etatis sue LXXX, consecrationis in episcopum 32, Christi 1132, kalendis Aprilis, sexta ante Dominicam Palmarum feria, uti infra numer. 33 legitur. Erat annus ille bissextilis, quo cyclo lune 12, solis 21, litteris Dominicalibus CB, Pascha celebratum fuit die 10 Aprilis. Hec de eius etate.

2. Excepit S. Brunonem anno episcopatus sui sexto, eumque in condenda Carthusia strenue adiuuit; quo ab Urbano II, pontifice maximo, Romam euocato, Carthusiam rexit Lauduinus, primus S. Brunonis in uita religiosa socius. Hoc aliisque duobus, qui pro Carthusie supremo regimine successerant, uita functis, substitutus est, circa annum Christi 1110, quintus Carthusianorum prior Guigo, mortuus anno 37, supra millesimum centesimum; adeoque superfuit annis solum quinque post obitum S. Hugonis, cui sanctissima semper fuit amicitia coniunctus. Qua autem dilectione utrumque amplexus fuerit S. Bernardus Clarauallensis, explicat in huius uita Gaufredus monachus his uerbis: »Cum iam Dei famulus Bernardus aliquot in Claraualle annos peregisset, subiit animum eius, ut S. Hugonem Gratianopolitanum episcopum et Carthusienses fratres deuotionis gratia uisitaret. Quem predictus episcopus tam gratanter et tam reuerenter suscepit, diuinam intelligens in eiusdem hospitis uisitatione presentiam, ut prostratus solo tenus adoraret. uidens autem seruus Christi episcopum, etate grandeuum, celebrem opinione, sanctitate conspicuum, coram se procidentem, uehementer expauit, ipse quoque pariter corruens ante eum, et ita demum susceptus in osculo pacis, humilitatem suam tanti uiri ueneratione confusam, non sine graui gemitu causabatur. In cuius pectore singularem obtinuit ex eo tempore locum, ut fierent deinceps duo illi filii splendoris cor unum et anima una, et se inuicem fruerentur in Christo. Sicut enim regina Saba de Salomone testatur, uterque sese in altero longe amplius, quam fama uulgasset, inuenisse gratulabatur. Carthusie quoque a uiro reuerendissimo Guigone priore, et a ceteris fratribus, eodem affectu et eadem ueneratione, susceptus est seruus Christi, exsultantibus illis in gaudio, qui qualem eum per epistolam prius nouerant, talem inuenerunt et presentem.«

3. Hec ibi. Exstant inter epistolas S. Bernardi due ad dictum Guigonem num. 11 et 12, ex quibus quilibet facile potest aduertere quanta tunc sub dicto Guigone in Carthusia uite sanctitas et puritas floruerit. At quanta Guigoni aliisque Carthusie Maioris monachis fuerit rerum omnium, pro Ecclesie defensione,  cum S. Hugone communicatio, indicat epistola horum omnium, anno 1130, ad concilium Iotrense pro iustitia congregatum, cum B. Thomas, prior abbatie S. uictoris Parisiensis, esset crudeliter ab impiis pro iustitia occisus. Epistole dicte hec est inscriptio: »Dominis et Patribus in Christo reuerendissimis, archiepiscopis, episcopis et ceteris religiosis personis, in presentem locum defendende iustitie gratia congregatis, HUGO Ecclesie Gratianopolitane uocatus episcopus, et filii eius, Carthusiensium pauperum seruus inutilis GUIGO, et qui secum sunt fratres, agenda cognoscere, cognita uiriliter adimplere, per Christum Dominum nostrum.« Omittimus illam epistolam recensere, concilio Iotrensi insertam; de ipso B. Thoma acturi ad 20 Augusti; cuius uitam, et martyrium a se an. 1665 editum, nobis obtulit Philippus Gourreau, dicte abbatie prior.

4. Erat eo tempore, cum Iotrense concilium haberetur, Innocentius II papa in Galliis; qui ad archiepiscopos Remensem, Rothomagensem et Turonensem, eorumque suffraganeos litteras dedit, atque ad uindicandam dicti prioris necem incitauit. Huic pontifici optime innotuerant Guigonis et aliorum Carthusiensium sancti mores atque uirtutes, et intima animorum coniunctio cum S. Hugone: quem anno sui pontificatus tertio pie ac sancte mortuum, anno dein pontificatus quinto sanctorum catalogo ascripsit, in concilio Pisano, anno Christi 1134, uti indicat in epistola, Pisis scripta X Kalendas Maii, ad Guigonem, Carthusie priorem, huic mandans ut uita ac miracula S. Hugonis diligenter describeret. Priorem precepti apostolici partem expleuit Guigo, qua res gestas S. Hugonis a prima natiuitate ad obitum usque deduxit; alteram uero partem, que eius coruscantia miracula debebat complecti, non attigit; morbis et morte, ut remur, impeditus; anno, ut diximus, 1136, uita functus. »Erat autem Guigo de castro ualentinensis diecesis , claris ortus parentibus, ingenio prestans, memoria tenax, clarus eloquio, exhortatione efficacissimus, litteris secularibus et diuinis mirum in modum eruditus, nec minus conuersatione quam doctrina uenerabilis; qui quintus post S. Brunonem maioris Carthusie prior effectus, antecessores suos fama et auctoritate longe precessit, et rigorem ordinis obseruauit ad unguem.« Hec ibi. Habemus hanc uitam in duobus codicibus antiquis optime note in pergameno, quam cum Suriana editione collatam nostris adnotationibus illustramus. Eamdem in compendium contractam ediderunt uincentius Bellouacensis, lib. XXII Speculi historialis, cap. 8; Petrus de Natalibus, lib. Iu, cap, 22; Petrus Dorlandus, lib. II Chronici Carthusiensis, c. 1; Zacarias Lippelous, Franciscus Hareus, et passim alii uitarum huiusmodi collectores.

5. Nomen S. Hugonis exstat uariis fastis sacris ascriptum, tam manu exaratis quam prelo editis. Ex his sunt Greuenus et Molanus, in Auctario Usuardi; Maurolycus, Galesinius, Canisius; et ex monasticis, Wion, Menardus Dorganius. Bucelinus ei longum encomium texuit; Natalibus canonicorum ascripsit Constantinus Ghinius; in Martyrologio Gallicano plurimum eum laudat Saussaius, cum quibus omnibus ita celebratur in Martyrologio Romano: »Gratianopoli S. Hugonis episcopi, qui multis annis in solitudine uitam exegit, et miraculorum gloria clarus migrauit ad Dominum.«





EPISTOLA INNOCENTII II PAPAE.


 INNOCENTIUS episcopus, seruus seruorum Dei, dilecto filio GUIGONI, priori Carthusiensi, salutem et apostolicam benedictionem. Diuinis respondentes beneficiis, cognita uita eius et auditis que per B. Hugonis merita fiunt miraculis, superne maiestatis clementiam collaudauimus, et archiepiscoporum, episcoporum et cardinalium atque aliorum qui nobiscum aderant, communicato consilio, ipsum inter sanctos et electos honorari precepimus, et diem eius assumptionis cum gaudio solemniter celebrari. Quia igitur ipsius uita quam pie duxit in corpore, et miraculorum  coruscatio  qua Deus eum facit apud homines prefulgere, tue maxime dilectioni non exstant incognita, auctoritate B. Petri et nostra tibi mandamus quatenus ea que tibi super hoc nota fuerint diligenter describendo posterorum memorie tradas, ut et Deus honoretur in sancto, et clerus legens ac populus audiens gratias agant Domino, atque ipsius intercessione peccatorum ueniam percipere mereantur. Orantes pro uobis, dilectos filios nostros Carthusienses fratres per te in Domino salutamus ac benedicimus. Data Pisis X Kal. Maii  .



INCIPIT uITA.



PROLOGUS Ad pontificem Romanum.


Domino et patri carissimo, ac reuerendissimo sedis apostolice pontifici, INNOCENTIO, Carthusiensium pauperum seruus inutilis GUIGO, perpetuam salutem et pacem in Domino, et si quod apud Deum tanti potest peccatoris oratio.

 1. Non pepercit nostre uel uerecundie uel imperitie apostolatus uestri imperiosa dignatio. Sicut enim huic opusculo prefixe uestre serenitatis indicant littere, B. Petri auctoritate et uestra mandastis, ut uitam B. Hugonis Gratianopolitani episcopi, noscendam posteris, scripto commendaremus. Rogauerant quidem idipsum iam pridem complures alii,  sed maxime non spernende auctoritatis Arialdus  et Hugo  , Mauriennensis  et Gratianopolitanus episcopi. E quibus prior, habitu et uita regularis, beati uiri in tractandis ecclesiasticis rebus per triginta fere comes exstitit annos; posterior uero, ex nobis monachus, ita ei in ecclesiastico regimine successit ut propter diuturnam ac uehementem infirmitatem ipsius, in eius locum, ipso petente uestraque pietate iubente, priusquam obiret ipse, consecraretur. Et erga eos quidem quos pre longa familiaritate uel conuictu latere non poteram, nostra nos imperitia seu uerecundia, et que forte non minus impediebat carnis infirmitas, sufficienter poterant excusare, ad tante uero pondus auctoritatis, ne mutire quidam presumpsimus, ne dum ei non obedimus  cui totus commissus est mundus, eum offenderemus a quo factus est mundus; et dum apud homines uitamus imperitie confusionem, apud Deum incurreremus damnationem. Obsecramus autem eos qui hec legerint, ne tanti sanctitatem Patris, nostra non solum facundia, sed et cogitatione longe maiorem ex ista scriptura metiantur, et maxime, ne putent nos, ultra quam sua postulant merita, nostris eum sermonibus efferre potuisse. Tantum enim abest ut sanctitatis illius magnitudinem plus equo ualuerimus, quasi fauorabiliter, extollere, ut nec illam ipsam sancte conuersationis eius prerogatiuam, quod sine fictione dicimus, tum propter imperitiam, tum propter sermonis inopiam, ut erat dignum, potuerimus explicare.



CAPUT PRIMUM. S. Hugonis parentes, studia, canonicatus.


2. Cum ergo prefati Patris sanctissimi mores et opera, Deo placentia, sufficientem sermoni adeo prestent materiam ut non solum nostram, sed et quorumlibet uincant facundiam, carnis eius tacendam ex toto duceremus originem, eo quod indifferenter de bonis bonos, de malis malos, de bonis malos et de malis bonos, per diuini iudicii inscrutabilem altitudinem, nasci quotidie nullus ignoret, nec referat aliquid qualibus sit ortus quisque parentibus, sed qualibus uixerit moribus, nec augmenta conferat meritorum potentia, diuitiis et nobilitate terrena claruisse, sed hec omnia pro Christo contempsisse, cum uideamus et Dominum pauperibus ortum parentibus,  et in apostolis insigniores sumptos ex piscatoribus. Unde et beatus ad Corinthios scribens Paulus: »uidete, inquit, fratres, uocationem uestram, quia non multi sapientes secundum carnem, non multi potentes, non multi nobiles; sed que stulta sunt mundi elegit Deus, ut confundat sapientes, et infirma mundi elegit Deus, ut confundat fortia, et  ignobilia mundi et contemptibilia elegit Deus, et ea que non sunt, ut ea que sunt destrueret; ut non glorietur omnis caro in conspectu eius .« uerum quoniam ii qui de uirtutibus tractauere sanctorum, etiam carnales inueniuntur non tacuisse natales, dicamus et nos breuiter quod B. Hugo, natione ualentinensis, loco iuxta Isaram  fluuium sito, cui Castrum-Nouum nomen est, parentes habuit et secundum seculi dignitatem non infimos, et  sanctitatis prerogatiua conspicuos. E quibus pater, Odilo nomine, preter alia quamplurima, que militari licet in habitu laudabiliter gessit uel habuit, ueritatis et castitatis amator exstitit. Nam et mendacia, ingenua mentis affectione, religiosis quam plurimis amplius euitabat; et licet duas, priore defuncta,  citius fuerit sortitus uxores, nullos tamen, quod his temporibus et hac temporum labe  monstro simile ducitur, preter uxorios est expertus amplexus. Idemque ipse euo iam grauis, sanctissimo monente filio, tanto feruore contempsit seculum, ut senectutis immemor et delicate consuetudinis, duras, quas Carthusia propter uerba labiorum Dei custodit, uias aggredi non dubitauerit; ubi annis fere decem et octo in tanta sobrietate, tanta uixit humilitate, ut cunctis ibidem Deo famulantibus charus, cunctis haberetur ueneratione dignissimus. Cui uiam uniuerse carnis ingressuro  uenerabilis affuit filius, eumque propriis et inunxit et sacra communione repleuit manibus; expletoque condigna  ueneratione tam sancto funere, obitus diem, sicut et matris, eleemosynis, quoad uixit, celebrem duxit et sacrificiis.

3. Que uidelicet uenerabilis mater eius, cum post abscessum uiri  uellet et ipsa cuncta relinquere, quia feminarum religiosarum rara tunc erant monasteria, pii filii salubribus instructa monitis, continentie et eleemosynis, orationibus atque ieiuniis, ac reliquis sanctis operibus in domo propria, quod reliquum erat impendit temporis, filios etiam suos, militaribus strenuos actibus, ab immoderatis, quantum poterat, frenans excessibus. Cui decumbenti, ea qua obiit egritudine, optata filii adest presentia; adoranda tradit mysteria, extrema non multo post sepulture soluit obsequia,  prompta soluens obedientia quod imperat Deus lege Mosaica, dicens: »Honora patrem tuum et matrem, ut sis longeuus super terram « De qua utique terra Psalmista Domino dicere creditur: »Tu es spes mea, portio mea in terra uiuentium .« Hec autem dicere fuerat solita, quod dum pregnans suis eum ferret uisceribus,  uisum sibi per somnium fuerit elegantem creasse paruulum, quem sistendum Dei conspectibus, sancti  deferebant in celum. Hinc factum est, eadem adnitente, ut discendis applicaretur litteris; sperabatur enim  singularis apud Deum gratie futurus et meriti.

4. Amauit autem studia litterarum non mediocriter; propter que etiam in exteras profectus regiones, multa sustinuit. Inerat quippe illi, et usque ad ultimam senectam inesse non destitit, uerecunda sobrietas; que eum et inter suos etiam necessariorum sepe cogebat ferre inopiam, dum nec amicis, si quid eum angebat, pudore uictus poterat confiteri; quo quasi freno a multis comprimebatur illicitis. Cum autem a scholis reuersus, ualentie, ubi maioris canonicus  erat ecclesie, inter seculares et lubricos, iuuenis licet, pudibundus demoraretur et sobrius , contigit dominum Hugonem, Galliarum omnium ex precepto beate memorie Gregorii septimi  legatum, ad eamdem uenire ciuitatem; uirum scilicet in ecclesiasticis negotiis strenuum et famosum, Ecclesie Diensis tunc presulem  , postea Lugdunensem archiepiscopum. Qui cernens iuuenem elegantem uultu, statura procerum, eloquio temperatum, moribus uerecundum; edoctusque ab eis qui nouerant cuius esset eruditionis et generis et, ut erat tam in rebus humanis quam diuinis ingenii perspicacis, agnoscens in eo magna quedam future probitatis et  sanctitatis insignia, hilariter et affabiliter amplexatus est, rogans ut ad se ueniret, suorum certaminum comes futurus et particeps. Quibus non solum aduersus laicos, qui ecclesias, decimas ac cemeteria sacrilege detinebant, sed et contra sacerdotes, quorum uitam inhonesta coniugia maculabant, Simoniacos etiam, qui cupiditate cecati, sacra profanaque miscebant, paucis iuuantibus, acerrimus insudabat. Quod ipse libenter amplexus est.



CAPUT II. Episcopatus Gratianopolitanus susceptus.

5. Aliquanto dehinc temporis exacto spatio, idem legatus apud Auenionem, non ignobilem Prouincie ciuitatem, grande celebrauit concilium  , in quo  multa ad Dei honorem et Ecclesie utilitatem preconio digna patrauit. Ad hoc concilium, episcopo carentes et episcopum querentes, Gratianopolitani uenere canonici; compertoque prefatum iuuenem conuentui interesse presenti, petierunt suppliciter, suffragante concilio, ab eius uenerabili patrono, cui grate officium societatis exhibebat, ut hunc sibi daret sine dilatione episcopum. Quibus ille protinus gratulabundus assensit, tum dilecti comitis gaudens honoribus,  tum Ecclesie fauens profectibus, cuius etiam sacris officiis futurum non dubitabat opportunum. At uero ille, repentino timore concussis ab imo uisceribus, toto reniti corpore, magnisque clamare uocibus, et sese etate, scientia et postremo moribus et uita tantis mysteriis imparem cepit affirmare, nec ullatenus pati, in sue salutis periculum, sua uilitate officia ueneranda fedari. Quam utique de se sententiam, profundissima humilitate conceptam, usque ad finem non exuit; semper enim, in quantiscunque sanctitatis et bonorum profectibus operum, inutilem se seruus et pontificatus administratione indignum protestari non erubuit, semperque ad deponendum, sicut ex consequentibus liquebit, paratus fuit. uir autem profundi consilii, qui  predictis eum concesserat clericis, etsi gaudebat quod in hac etate et habitu  honores non modo non appeteret indebitos, sed et repudiaret oblatos, cepit tamen, rationabili qua pollebat facundia eius erigere trepidationem, solari uerecundiam, frangere pertinaciam, asserens, in talibus uel subeundis uel portandis oneribus, non de sua quemquam uirtute, sed de Dei potius debere benignitate presumere, a quo deberet sperare bonum quod deerat, et ad quem referre quidquid acceperat. Huius itaque et ceterorum, qui aderant, uirorum grauium consolationibus fractus atque hortatibus, tandem aliquando cessit electioni.

 6. Preerat autem eo tempore uiennensi Ecclesie archiepiscopus, Garmundus nomine  , quem propter Simoniam, cuius sustinebat infamiam, sibi manus imponere non admisit. Cunctis itaque, preter episcopi, a non sine reuerentia memorando legato sumptis ordinibus, eodem comitante profectus est, ut a sedis apostolice summo consecraretur antistite. Ubi dum, consecrationis statutum opperiens diem, commoraretur, in ipsis quodammodo diuine seruitutis initiis, et in primis sacre militie tirociniis, grauissimam hostis antiqui impugnationem, rudis et talium inexpertus, incurrit; que sanctam ipsius animam, usque ad illam egritudinem qua et decubuit moriturus, die noctuque, nunc acrius, nunc mitius, non destitit excruciare. Quia enim sancte  conuersationis et illustrium operum insignibus meritis, magnam in populo Dei famam, magnam fuerat habiturus et gloriam, ne forsitan extolleretur, angelum Satane, sicut et beatus Apostolus, qui se colaphizaret, accepit . Sic etiam apud prophetam Zacariam, Iesu sacerdoti magno, ueri Saluatoris mysterium preferenti, Satan stabat a dextris, ut aduersaretur ei . Nec hoc mirandum, cum conditorem et rectorem omnium  Deum, humana carne uestitum, impiis ausibus tentare presumpserit; et postremo, ostensis totius mundi regnis cum sua gloria, »Hec, inquiens, omnia tibi dabo, si prostratus adoraueris me .« idololatrie etiam scelus persuadere conatus fuerit. Sicut ergo ipsi Domino incredibili presumptione idololatriam, sic et eius seruo suggerebat uiperea machinatione blasphemiam, scilicet ut de Deo, uel de his que ad Deum pertinent, aliquid cogitaret indignum. Sed sicut a Domino, sic, eodem iuuante, ab eius seruo uictus et confusus abscessit.

7. Cum igitur impugnationem, ut diximus, insuspicabilem sensisset hostis antiqui, reputans ne forte indignatus aduersum se fuisset Dominus, quod eligentibus cesserat uel inuitus, electioni in se facte abrenuntiare  modis omnibus deliberauit, et sacras administrationes, quibus in dies se magis ac magis deputabat indignum, nullo pacto contingere. Quam deliberationem, ut putabat, saluberrimam, simul cum ipsa tentatione, ab imo corde lacrymis profusis atque suspiriis, ei, qui se duxerat, festinauit ostendere. At ille defectu eius, et nimio  timore, ex parte interim rationabili responsione sedato, ad memoratum papam pergere, et quidquid eius angebat animum  totum reuelare suasit. Quod cum humiliter deuoteque fecisset, tanta consolationis ab eius ore sagina perfusus est, tantumque erga se dilectionis expertus affectum, ut de hac ipsa, que in desperationem eum pene compulerat, tentatione gaudere, et  felicioris insuper spei materiam sumere cogeretur. Docuit enim beatus papa, utpote in rebus his nec rudis nec inexpertus, arguere Dominum et castigare quos diligit, et omnem filium flagellare quem recipit , et ideo quanto durius cordi eius imposuerat flagellum, tanto euidentius paterne in eum dedisse dilectionis indicium. Presensisse etiam iam iamque diabolum quanta per eum ipse damna passurus, quanta Dei populus uirtutis foret incrementa sumpturus, et idcirco omnes inueterate malignitatis insumere conatus, ut a sacris eum quoque modo deterrere possit officiis, permittente Deo, ad ipsius quidem ignominiam et penam, ad huius autem coronam et gloriam.

8. Huiusmodi sermonibus, et ueritate plenis et auctoritate  roboratis, non quidem tentatione penitus exstincta, sed tamen consolatione suscepta, animequior effectus, consecrationem ab eodem post modicum suscepit episcopalem. Tantus autem et in ipsa consecratione, et toto illo quo ibidem demoratus est tempore, illius uiri tanti amor in eum ostensus est, ut patenter ostenderetur, diuine in eo gratie magnum aliquod presensisse presagium. Sed et comitissa Mathildis  , habitus quidem feminei, sed animi per cuncta uirilis, que rerum humanarum tumultus atque pericula, instar prophetisse Debore,  prudenter sedare et fortiter nouerat tolerare, in suo Deum uenerans famulo, diei consecrationis eius necessaria cuncta subministrauit, pastoralem, quo diu usus est, baculum dedit, additis psalmorum secundum B. Augustinum Explanationibus, cum B. Ambrosii uolumine, cuius est titulus De officiis, totoque quo deinceps tempore uixit, tanquam uerum Dei famulum sincera deuotione specialiter honorauit et coluit, sitiens eius instanter et consiliis instrui et oratione defendi.

9. His ita non solum prospere sed et religiose peractis, ad susceptam reuersus Ecclesiam, inuenit clerum et populum, in diuinis nimis rudem et incompositum, et sanctarum obseruationum in tantum inscium, ut non solum gradus inferioris clerici, sed et  sacerdotes uxores ducerent, nuptias publice celebrarent, emere ac uendere sancta non hesitarent, ecclesias, oblationes, decimas et cemeteria laici, et eorum ditioni sacerdotes subditi possiderent; usurarii siue feneratores iniusta ex alienis damnis lucra coarceruarent, nec ob hoc tamen minus eorum aliqui uel ecclesias intrarent, uel mysteria sacrosancta perciperent. Adeo erant omnes discipline totius expertes. Porro substantia domus episcopalis, dissipantibus non tam episcopis quam tyrannis qui precesserant, pene fuerat tota consumpta; unde multas ibidem etiam necessarii uictus inopias per plures pertulit annos, eo quod nec illicitis contractibus  suas indigentias supplere uolebat, et mutuare, unde redderet non habere se cogitans,  minime presumebat. uerum tot et tanta suscepti populi uitia uel peccata, quanta uigilantia quibusue predicationis et discipline flagellis persecutus fuerit; quos ibidem labores, quos discursus, quasue sollicitudines insumpserit; que ieiunia, quas uigilias, quas psalmodias, quos gemitus, quas preces, quosque lacrymarum imbres, ad propitiandum pro eis Dominum, paterna pro eis compassione profuderit, non est nostre facultatis euoluere. Sed nec, quis ex tantis laboribus prouenerit fructus, nostris exponi uerbis aut potest aut opus est, cum rerum in melius manifesta mutatio idipsum cernentium euidenter ingerat oculis.



CAPUT III. Monachatus Cluniacensis per annum. Frequens in Carthusia cum S. Brunone et aliis conuersatio. Inter afflictiones donum lacrymarum.


10. Ipse uero interim, pennatorum in Ezechiele animalium, coram sua semper facie gradientium, sedulus imitator, sese ante se ponere, et sua uel pericula uel profectus subtili examinatione discutere non cessabat. Contemplans itaque suam uel etatem, uel morum imperfectionem  et suscepti pondus officii, necdum duobus post consecrationem expletis annis,  contemptis omnibus, Case Dei  ordinis Cluniacensis factus est monachus: ibi quippe maius tunc pauperitatis et humilitatis studium uisebatur. Ubi sanctorum, quorum ibidem aderat copia, uirorum succensus exemplis, eosque suis, quanquam nouitius, non minus ipse succendens, annum fecit; cum ceteris bonis, tum precipue humilitate  cunctis amabilis. Ita namque sese gerebat ut cunctorum imitatione pariter et ueneratione dignus existeret. Post hoc cogente, qui se sacrauerat, memorato sedis apostolice presule Gregorio septimo, ad episcopatum a monasterio, quo feruens intrauerat, feruentior est reuersus, ex unius anni studiis tanta uirtutis incrementa reportans, quanta de diuturne uite laboribus  uix assolent multi; pro claustro circumspectionem habens peruigilem, qua non tantum sui sensus corporis, sed et cognitiones comprimeret cordis; pro abbate iustitiam, a cuius mandatis nec prosperis unquam potuit nec aduersis abduci; pro congregatione autem religiosos  socios, imo totam uniuersaliter Ecclesiam, quam tam sincere dilectionis complectebatur affectu, ut eius nec aduersa nec prospera inconcussis posset tolerare uisceribus. Nam iuxta illud Apostoli: »Quis infirmatur, et ego non infirmor? quis scandalizatur, et ego non uror?« , semper Ecclesie et letabatur prosperis et torquebatur aduersis.

 11. In his agebat, et ecce tribus necdum in episcopatu, post monasterii reditum, completis annis, adest magister Bruno  , uir religione scientiaque famosus, honestatis et grauitatis ac totius maturitatis quasi quoddam simulacrum. Habebat autem socios magistrum Landuinum , duos Stephanos, Burgensem et Diensem (hi S. Rufi [, Hugonem etiam, quem cognominabant Capellanum, eo quod solus ex eis sacerdotis fungeretur officio; duos laicos, quos appellamus Conuersos, Andream et Guarinum. Querebant autem locum eremitice uite congruum, necdumque repererant. Hac ergo spe, simul et suaui sancte conuersationis  eius odore trahente, ad uirum sanctum uenerunt. Quos ille non solum gratanter sed et reuerenter suscepit, tractauit, et uoti compotes fecit. Ipso namque consulente, iuuante, comitante, Carthusie solitudinem intrauerunt atque exstruxerunt. uiderat autem circa id tempus per somnium in eadem solitudine  Deum sue dignationi habitaculum construentem, stellas etiam septem ducatum sibi prestantes itineris. Erant uero et hi septem. Quapropter non istorum tantum, sed et qui successerunt eis, consilia libenter amplexus est, et usque ad mortem Carthusie habitatores consiliis fouit semper et beneficiis.

12. Licet uera et prius diuini amoris totus arderet incendiis, non aliter tamen ad discipline celestis exercitia eorum exemplis et familiaritate inferbuit quam si flammanti quis faci plures circumponat alias ardentes. Erat cum eis, non ut dominus aut episcopus, sed ut socius et frater humillimus, et ad cunctorum, quantum in ipso erat, obsequia paratissimus, adeo ut uir uenerabilis Guilhelmus, prior tunc S. Laurentii, postea S. Theofredi  abbas, magistro  Brunoni etiam ipse religiosa deuotione non mediocriter alligatus, B. Hugonis contubernalis , non leuiter conquereretur quod pene omnia, ad humilitatem spectantia, intra cellam sibi preriperet officia; et episcopus non secum, saltem ut socius, sed potius conuersaretur ut famulus, non licere sibi tristis asserens ex seruilibus operibus quidquam attingere, que iuxta morem debebant per uices efficere, eo sibi cuncta preripiente. In tantum autem eremum deuotus incolebat sedulus, ut eum magister Bruno nonnunquam exire compelleret: »Ite, dicens, ite ad oues uestras; eisque, quod debetis, exsoluite.« Eo tempore, magne paupertatis et humilitatis ardore succensus, uoluit equitaturas  suas cunctas uendere, et, diuiso pauperibus pretio, propriis pedibus in predicatione discurrere. Sed homo profundi cordis, magister Bruno scilicet, cuius consiliis non aliter quam preceptis obtemperabat abbatis, non consensit, timens ne apud se forsan extolleretur, aut a ceteris de singularitate iudicaretur episcopis, aut  idipsum propter asperitatem et inequalitatem itinerum consummare non posset.

13. Factum est autem, ut, dum contemptis carnalibus, spiritualia zelo feruentiore sectaretur, pre nimiis uigiliis, ieiuniis et lectionibus, orationibus et meditationibus, et reliquis sacris exercitationibus, capitis et stomachi grauissimam decideret in egritudinem, cuius molestiis et cruciatibus, omni fide  frequentioribus et acrioribus, per quadraginta ad minus annos, quoad uixit, nequaquam caruit, atque ita ad illum, cuius supra meminimus, Satane angelum, quo multiplicius colaphizatus minus extolleretur, alter est additus. Quantum autem his duabus afflictionibus, tentatione uidelicet et egritudine, tanquam  aurum in fornace, decoctus atque purgatus, in spiritualem erga Deum deuotionem, et in omnium afflictorum ueram compassionem excreuerit, nec ipse adhuc uiuens ad plenum, si uellet etiam, posset exponere. Quo enim per hec magis affligebatur, eo uehementius spretis, que mundi sunt, in Deum, refugium uerum et unicum, totus efferebatur, uoluptatem inde, sicut aiebat, tanto pleniorem hauriens atque suauiorem, quanto fuerat angustiam passus acerbiorem, iuxta illud psalmi: »Secundum multitudinem dolorum meorum in corde meo, consolationes tue letificauerunt animam meam .« Huiusmodi alteritatum  in eo ad finem usque non cessauere uicissitudines; nunc enim in superna totis uiribus spiritalibus erectis oculis, gustando et  uidendo quoniam suauis est Dominus, ineffabilibus recreabatur gaudiis; nunc infirmitatibus humane pondere relapsus ad solita, prioribus non uacabat angustiis. Utrobique lacryme; ibi pro gaudio, hic pro tedio. Quid plura? Facte sibi fuerant lacryme sue panes die ac nocte; non has illi prospera, non has siccabant aduersa; uix legere, uix psallere, uix sine his diuina meditari. Adeo namque harum in eo excreuerat gratia ut frequenter nec edenti, nisi frenate, deessent; multoties enim per has sibi et sociis conuiuium, maxime aliquot ante finem annos, uel impediebatur, uel fuscabatur.

14. Habebat quippe lectorem, a quo sanctos codices, quorum non paucos scribi fecerat, et alibi et precipue sibi ad mensam legi faciebat, ut duplicatis  deliciis sese suosque saginaret. Cumque lectori de diuinis uel seueritatibus uel miserationibus aliquid occurrisset insigne, idipsum bis aut ter dicere compellebat; nec mora, spiritali per Scripturam uoluptate gustata, concussis ab imo uisceribus, tantis lacrymarum infundebatur irriguis ut uoluptatem uentris et gutturis, et sibi funditus tolleret, et in sociis temperaret. Edocti itaque per experientiam comites, cum tales motus cernerent imminere, innuebant lectori cedere et aliquantisper a legendo cessare, ut taliter molestiam hanc possent ad tempus declinare. Hanc autem diuini muneris gratiam peccatores, ob confessionem ad eum uenientes, uel maxime sentiebant, clementer enim hos humiliterque suscipiens, patientissime audiebat; aliquando flens  ipse cum flentibus, aliquando uero ad lacrymas suis eos excitans fletibus: quod uno liquebit sufficienter exemplo. uir Deo charus Gauterius  , cognomento Calnesius, qui apud nos in monachatu diu laudabiliter uixit et obiit, solebat referre, quod cum in seculo positus, suas ei confiteretur offensas , incubuerit ipse super caput eius, et tantam uertici lacrymarum infuderit copiam ut madefactis capillis, deorsum etiam riuuli per confitentis ora defluerent. Porro mulierum confessiones non minus caute quam benigne suscipiebat: non enim in angulis,  aut obscuris aut secretis locis eas audire solitus erat; sed potius ubi a pluribus conspici posset, et aurem quidem satis familiariter applicabat, oculorum autem in alteram partem uertebat aspectum, auditum solum, propter insidias diaboli, huiusmodi negotiis asserens applicandum.



CAPUT Iu. Oculorum et aliorum sensuum ac lingue sancta custodia.

15. Predictam suorum oculorum custodiam incredibili semper et ubique circumspectione seruabat, ita ut cum potentes ac nobiles mulieres iuxta illud Apostoli: »cui honorem, honorem ,« ad colloquium honorifice hilariterque frequenter susciperet, multa coram se diuque tractantium facies  penitus non uideret. Dicebat enim cogitationes illicitas difficillime posse uitari, nisi quis corporis sensus uigilantia multa compresserit; intrare autem, secundum Prophetam, mortem per has quasi fenestras, et ingredi domos nostras . De qua etiam cohibentia sensuum dum uice quadam cum religiosis quibusdam colloqueretur , respondit idem uir Domini Airaldus passim se mulieres aspicere, nec earum sibi nocere contuitum; est enim castissimus. Ad quod ille, non a mulierum tantum, sed a uirorum quoque uultibus religiose mentis auertendum respondit intuitum; asserens , per communionem humane mutabilitatis atque compassionem, fieri ut affectiones conspecti frequenter ad conspicientem inestimabili uelocitate pertranseant, et, uerbi gratia, de irato iratus, et de tristi tristis, et de lasciuiente fiat lasciuiens; quas passiones satis esse habere quemquam proprias, non in se transcribere taliter alienas: nullius se totius episcopatus sui mulieris, preter unius, ita faciem aspexisse, ut ex consideratione uultus, si occurreret, quenam esset, posset agnoscere. Quid hac responsione castius? quid circumspectius? quid philosophia uera refertius? Talem utique se mulieribus exhibuisse, castissimum; talia in humanis affectionibus aduertisse, sapientissimum. Hinc fuit illud quod cum de matre mea  ab eo quesissem utrum eam ualde senecta fregisset, paululum secum premeditans, »Nescio, inquit, utrum sit uetus an non.« Hinc et illud, quod muliere quadam, potentia nobilitateque preclara, cuius nomen edicere nolumus, in eius conspectu, quam morose placuit, multa loquente; cum et ipse, quod libuit, respondisset, illaque discessisset, dicerentque socii eius, quos prudentes et religiosos semper habere curabat, cur non eam corripuisset, quod se suamque faciem tam facete tamque lasciue poliret, respondit ille, non sine horrore quodam et exsecratione, faciem eius se penitus non uidisse.  Et quidem mirum, quod faciem illius unius non uiderat, qui nullam nouerat? Ubi nunc sacerdotum, ubi plurimorum in sacro habitu constitutorum curiosa lasciuia, lasciuaque curiositas? Attendant hec et imitentur, si possunt; mirentur et reuereantur, si non possunt. Sed et qui sanctitatem sine miraculis nichili ducunt; que nos ideo non magni facimus, quoniam ab electis hec et reprobis haberi communiter scimus, et in maioribus patriarchis multisque aliis qui Deo ualde placuere sanctis uel nulla uel pauca reperimus: qui tamen, ut dicere ceperamus, miracula querunt, etiam atque etiam considerent utrum mirabilius ab homine, mortali carne circumdato, quidquam debeat exigi; et utrum cuiquam possit non impossibile uideri, per quinquaginta  et amplius annos grandem episcopatum a quolibet homine regi, et preter unius, nullius omnino femine faciem sciri. Et certe erat hec ipsa parum quidem formosa, sed consilii eius satis indiga. Et tamen ad ipsius presentiam, non solum ex suo, sed etiam ex aliis episcopatibus, seu pro confessione, seu aliis causis innumeris, tanto deuotius frequentiusque ueniebant, quanto sanctiorem cognouerant.

16. Non autem hunc solum, id est, oculorum sensum, sed et ceteros omnes simili diligentia cohibebat. Aures namque et linguam cum a ceteris illicitis, tamen quam maxime ab obtrectationibus frenans, aiebat sufficere unicuique propria peccata, nec esse necesse ut alienis, suam uel audiendo conscientiam, uel loquendo, contaminet linguam. Rumores nec interrogabat,  nec facile referebat. ueracem autem eum fuisse in suis sermonibus, quo certius quam inimici testimonio probare poterimus? Guigo  comes, ad ea que mundi sunt homo satis idoneus, circa eumdem etiam Dei famulum tranquillitatis tempore ualde deuotus, inuictissime pro iustitia resistenti, molestias non paruas nec paucas intulit, bis namque, ut multa taceamus, ab eo pro suis est excommunicatus excessibus, bis eum episcopalibus expulit domibus. Itaque cum grande placitum inter eos haberetur, in presentia Guidonis  uiennensis archiepiscopi, qui postea papa Calixtus effectus est, et uir Dei, iuxta illud quod scriptum est: »Iustus quasi leo confidens absque terrore erit ,«  iustitiam aduersus comitem aperta contradictione defenderet, indignatus ille atque iracundie facibus inflammatus, paratusque, sicut apparuit, quidquid potuisset obiicere, quasi pro graui crimine intulit, dicens: »Audiui aliquando a uobis ego, quod uerum non erat dici.« Ad hec sanctus episcopus, coram cunctis qui aderant  interrogauit utrum se scientem audisset mentitum. Tunc ille, quanquam iratus, quanquam furore repletus, ueritatis tamen pondere pressus,  eum se respondit scienter nullatenus audisse mentitum. De ueriloquio igitur ipsius hoc unum hostis et irati sufficiat testimonium.

17. Et quanquam digressionis forsitan arguamur, quia tamen per comitem beati uiri patuit ueritas, per eumdem monstretur consequenter etiam caritas. Infestissimus, ut dictum est, erat ei, adeo ut non in suis domibus, sed aut nobiscum, aut Lugduni demoraretur; eius quippe ciuitatis Ecclesia magnam illi reuerentiam, magnumque in suis tribulationibus presidium semper exhibuit, eiusque consiliis in grauioribus uti negotiis pergratum habuit. Cum ergo die quadam de comite pariter loqueremur, ait ipse bonam se de salute illius spem gerere, nec assecuturum Dei misericordiam desperare, quia nunquam  delectabilius aut feruentius quam pro eo solitus fuisset orare. Miranda caritas, sed et stupenda non minus humilitas! Quid enim caritate plenius, quidue apud homines singularius quam orare non segnius pro persequente quam obsequente? Quid autem humilius quam hanc ipsam deuotionem non ad sua, sed ad ipsius referre merita, non que iam esse sciret, sed que futura speraret? Quia igitur certum est ab eo mandatum esse impletum, quo dicitur: »Diligite inimicos uestros, benefacite his qui oderunt uos, et orate pro persequentibus et calumniantibus uos , dubitari non licet assecutum etiam mercedem que sequitur: »Ut sitis filii Patris uestri, qui in celis est, qui solem suum oriri facit super bonos et malos, et pluit super iustos et iniustos .«  Qua profecto mercede nichil beatius, ut et precepto nullum sublimius. Accedant itaque, qui cordis non carent oculis, ut uideant cuius sit meriti qui talis exsecutor precepti, tanti compos est premii.

18. De tactu uero uel odoratu superflue facimus mentionem; quorum alterum, id est odoratum, ad hoc solum curabat, ut putores propter passiones cerebri non admitteret; alteri uero, id est tactui, et antequam ordinaretur, in totum ualefecerat. Nec ideo se suosque sensus ab intuitu feminarum tam disciplinate frenabat, quod circa libidinis uitium se sentiret infirmum , sed ut sui habitus et officii, qualem decebat, maturitatem seueritatemque seruaret; et contra inueterati hostis insidias, circumspectionis infirmioribus, que sequerentur, exempla monstraret; docens non debere quemquam de quantalibet puritate uel firmitate presumere, cum et homo, testante Iob, in eodem statu non perseueret ; et aduersarius rugiendo sicut leo circumiens,  querat sine cessatione quem deuoret ; Dauid et Salomonem pro oculis ponendo, quorum, quia se circa mulieres exhibuere licentius, alter ex summa innocentia in adulterium decidit et homicidium; alter de sapientia, qua mortales cunctos excesserat, in seruitutem usque desipuit idolorum. Desideria porro uentris et gutturis uir beatus instantia quanta represserit, res ipsa, tacentibus nobis, certioribus probat indiciis. Capitis namque dolores et stomachi, his maxime creati studiis, satis et super satis eum ab huiuscemodi monstrant abstinuisse deliciis.



CAPUT u. Eleemosyne facte, munera spreta, dissidia sublata, conciones, auctoritas summorum pontificum defensa.

 19. Eleemosyne sane fuit et per se diligens exsecutor, et in aliis etiam feruidus exhortator; exceptis enim domus sue duntaxat necessitatibus, cuncta pene, que consequi poterat, non in thesauros congerebat, posterorum uel dissipanda litibus, uel consumenda luxibus, sed sciens illud Apostoli: »Hilarem datorem diligit Deus ,« distribuit letus egentibus. Denique annulos aureos et gemmatos, calicem etiam similiter aureum uendidit, tempore magne famis, horreis defectum minantibus, et alendis impendit pauperibus. Adiuuantes etiam non minime hanc in eo gratiam potentes et nobiles, qui sancte conuersationis eius, longe lateque salubriter suauiterque fragrantis, odore percepto, de remotis etiam regionibus, quamuis eum non uidissent, ob  diuinam tamen reuerentiam beneficia multa mittebant. Procul non a mensa tantum eius, sed a totis etiam atriis, histriones tanquam uasa perditionis et organa falsitatis, procul militares clientes, tanquam rapinarum et cedium et totius instrumenta crudelitatis, procul etiam equites, nisi rari, et ipsi raro, respectuque quam maximi specialis  utilitatis. Non enim equum putabat ecclesiarum bona, que patrimonia sunt estimanda pauperum, in aliorum expendi, presertim malorum, usibus hominum; imo magis semetipsum, tanquam ex pauperibus unum, grauiter accusabat, quod sibi ac sociis, de rebus sibi commissis competentem sumeret copiam, ac non potius sustineret cum pauperibus et ipse pauper inopiam. Eleemosynam igitur, ut diximus, libenter  faciebat, sedule suadebat, pro satisfactione etiam penitentibus iniungebat. Hec namque tria precipue culpas suas emendare cupientibus sectanda precipiebat, orationem, ieiunium, et eleemosynam, non humanam in hoc temeritatem, sed euangelicam sequens auctoritatem. Dicit enim Dominus pessimum demoniorum genus eiici non posse, nisi in oratione et ieiunio . Alibi quoque Phariseis loquens: »Date, inquit, eleemosynam, et ecce omnia munda sunt uobis .«

20. uerum si scribere uelimus quanta moderatione  hec ipsa pro personis, uiribus, affectibus et facultatibus dispensare solitus erat, quamque sapienter et sobrie res suas in suorum et suos spiritales et corporales usus, nec non et pauperum solatia distribuerit, erit quidem non solum sanctitatis eius, sed et solertie documentum euidentissimum: sed lectoris debemus uitare fastidium. Illud sane quo pacto preterire possumus quin uel breuiter attingamus, quod cum frequentissime suorum et alienorum causas mundanas et ecclesiasticas audiret, uentilaret, terminaret; cumque in subditis sibi clericis per tam prolixum uite spatium toties consecrationes, degradationes, reconciliationes, pro personarum et ecclesiarum competentibus causis et necessitatibus, celebraret, manus suas tamen ab omni, secundum propheticum  preconium, excussit munere . Eo iudice, nulli unquam, persone dignitas, nulli pecunie profuit quantitas, nullum paupertas, nullum quantacunque officiorum siue natalium rerum fecit extremitas; non mitiorem amicus, non duriorem expertus est inimicus; non deargentatam conuictis uel confitentibus imposuit penitentiam, non lucrosam in placitis defendit ediditue sententiam; non considerabat personam pauperis, non honorabat uultum potentis: quod beati uiri eo preclarius illustrat meritum, quo rarius uel in presentibus, uel in preteritis habet exemplum. Quanta nobis hoc loco, si laudare comparatione malorum bona uelimus, offertur materia in presentium temporum feces inuehendi; in quibus, cum dedecore atque euersione honestatis  et equitatis, pecunia templa penetrat, altaria maculat, sacerdotia uenundat, innocentiam exterminat, omnia diuina profanaque contaminat! Excecant nunc munera oculos sapientum, et subuertunt uerba iustorum; omnes diligunt munera, sequuntur retributiones; a minimo usque ad maximum omnes auaritie student, a propheta usque ad sacerdotem cuncti faciunt dolum, non deficit de plateis nostris usura et dolus, postremo in capite omnium auaritia, et pecunie obediunt omnia. Sed hec hactenus; non enim ista suscepimus.

21. Ad Dei igitur hominem uerba uertamus, qui temporalium negotiorum litigiosas causas eternorum amore non amare, sed tolerare, magistra pietate, didicerat. Dicebat enim omni febre molestiora sibi placita,  modisque omnibus his abrenuntiaturum, si non in hoc Deum se sciret offensurum. Intererat autem illis tantummodo pacis obtentu, maxime pauperum atque ecclesiarum; his etenim nouerat grauius motus nocere guerrarum. Ubi uero inexorabilia in aliquibus odia et inexpiabiles repererat iras, tunc demum fortissime, de Dei fisus auxilio, totusque in caritatis atque humilitatis solutus affectum, instantissime ac deuotissime, offensis, pro his qui offenderant, supplicabat. O quoties salutis humane quasi cecatus desiderio, in cenosa se pro talibus causis loca proiecit!  quoties ad pedes contemptibilium etiam personarum diu prostratus iacuit! Nec facile, imo pene nunquam frustrabatur optatis; nam et si qui negassent, non solum gratis, sed et cum satisfactione penitentes, offerebant postea non roganti quod negauerant supplicanti. Tantam quippe omne genus hominum ei reuerentiam deferebat, ut Deum grauiter offendisse se crederet quisquis ei postulata negasset.

22. Fuit etiam predicator egregius; erat quippe non mediocriter litteratus. Sed et ingenio et memoria bene preditus erat, inquantum molestia capitis non obtundebat; nam et litteras suas ipse dictabat, eas presertim quarum ei cura propensior erat. Ideo autem predicans facilius suadebat, quia quod uerbis  dicebat, operibus ostendebat. Ut enim commissam efficacius instrueret plebem, faciendo preueniebat sermonem, sicut et de Domino scriptum est: »quia cepit iehsu facere et docere .« Instruebat igitur ad confessionem, excitabat ad penitentiam, promptam ad ignoscendum diuinam monstrando clementiam; nec querebat in quo a litteratis quasi sapiens laudaretur, sed quod ab auditoribus et melius intelligeretur et utilius retineretur. Denique in tantum auditores eius interdum predicatione eius mouebantur, ut capitalia etiam aliqui crimina, Deum magis uerentes quam homines, publice faterentur; quod sequens declarabit exemplum: Apud uinnaicum castrum  , populo multo, ad dedicationem  ecclesie congregato, uerbum fecit quo in multas lacrymas audientium corda resoluit. Ibi mulieres due, que  eius uerba profundius aure cordis imbiberant, audientibus pluribus scelera confesse sunt que commiserant; et posterior quidem quid dixerit, non satis habemus compertum; prior autem suum se prodidit occidisse maritum. Cumque uir Dei necis exquireret modum, retulit in escam illi se dedisse uenenum; post que iussit presentes abscedere, ut ei ceteri, quod uolebant, liberius possent ostendere. Tanta uero ad confitendum fuit relique plebis instantia, ut ne dimidiam quidem partem eius, in tali opere ualde licet deuota, auscultare quiuerit tolerantia. Hoc a uiro etate et sanctitate reuerendo Wilhelmo, S. Theofredi nunc abbate, tunc  monacho, nos audiuimus, qui beati uiri per annos plusquam uiginti comes exstitit indiuiduus.

23. Sed quando nos omnia bona eius, uel breuiter tangendo, memorie mandare poterimus? Congesserat namque in illum unum diuina gratia uirtutum ornamenta plurima, que dispertita per singulos, plurimos illustres sufficienter facere possent atque conspicuos. Si enim laudatur castitas, quis illo mundior? si sermonis ueritas, quis in loquendo cautior? si Dei caritas, quis feruentior? si proximi, quis benignior?  si humilitas, quis deiectior? si eleemosyna, quis largior? si oratio, quis deuotior? si lacrymarum gratia, in quo effusior? si contemplatio, in quo sublimior? si tolerantia, quis in tribulatione fortior? si iustitia, quis districtior? si prudentia, quis circumspectior? si temperantia, quis moderatior? uerum, cum talis esset ac tantus, ipse tamen, iuxta illud Euangelii: »Cum feceritis omnia, dicite: Serui inutiles sumus ;« se infructuosum, se semper accusare non cessabat inutilem, qui episcopi locum occuparet, episcopi honorificentiam susciperet, episcopalia bona consumeret, episcopi uero nec merita, nec fructus haberet. Et certe presto erant que possent menti eius non modo solamen afferre, sed et in superbiam, nisi tam solida esset, extollere. Ut enim  taceamus que clero pariter et plebi per eum bona prouenerant, eremus Carthusie, Calesiensis abbatia, excubiarum eremus, regularium canonicorum apud Miserenum et apud S. Georgium domus, ipso adnitente ceperant, ipso spiritaliter et corporaliter fouente profecerant. Sed ipse imperfectionem suam, qua nec Apostolus carebat, dicens: »Non quod iam acceperim aut perfectus sim .« tantummodo cogitans; et cum Psalmista dicente: »Ut sciam, quid desit mihi ;« non quid sibi uirtutis adesset, sed quid deesset subtili admodum discussione considerans, episcopalem sarcinam modis omnibus exuere desiderabat; qua sententia uel desiderio, sicut in principio diximus, ab initio sue promotionis ad mortem usque non caruit.

 24. Hac igitur uoluntate in dies augmenta sumente, Romam legatos et litteras in hoc ipsum ad uenerande memorie papam misit Honorium  . Sed cum legati postulata non impetrassent, imo magis litteras ad eum consolatorias et ad perseuerandum exhortatorias accepissent, ipsemet, quamuis morbis ac senectute grauatus, spe tamen in posterum quiescendi roboratus, eumdem Romanum pontificem adire curauit, rogans suppliciter et obtestans dari senectuti sue licentiam quiescendi, et Ecclesie Gratianopolitane meliorem in suum locum pastorem substituendi. Sed nec ipse  impetrare ualuit, ut sibi tantum et Deo uacare permitteretur.  Creditum est enim quod sola auctoritate et sancte conuersationis exemplo plus posset plebi prodesse subiecte debilis et egrotus, quam quiuis alius, robustus licet et sanus. Concessis itaque ceteris que petebat, honoratusque a summo pontifice et consolatus ut potuit, ad propria remeauit; dimittendi tamen episcopatum olim conceptum non deposuit desiderium.

25. Defuncto autem Honorio  , cum per tyrannicam et schismaticam rabiem, non suis meritis, sed  cognatorum et fratrum fultus presidiis, Petrus Leonis  aduersus uestram innocentiam, que beate memorie Honorio successerat, emersisset, atque hoc uir Dei certissime comperisset, morbis licet, ut diximus, et etate consumptus, zelo tamen domus Dei, cuius diligebat decorem, perrexit Anicium  , ut eumdem cum aliis episcopis excommunicaret schismaticum. Que profecto excommunicatio, propter auctoritatem tanti uiri, contulit multum et profectum Catholicis et detrimentum schismaticis. Et certe tam idem Petrus, quam pater eius, sancto uiro multas olim uenerationes et obsequia prestiterant; sed beatus homo in tali negotio, id est, ubi periclitabatur iustitia, nec amicitia flectebatur, nec potentia terrebatur. Nam et ante aliquot annos, cum Henricus  imperator papam Paschalem, cum clericis et parte ciuium, in ecclesia B. Petri nefanda proditione cepisset, et eorum qui secum erant capti, pietate uictum, ad illicita pacta cegisset, ipse pre cunctis, ut apud uiennam  excommunicaretur, effecit; qua excommunicatione, Ecclesie sue Domino roborante sententiam, tyranni illius in contrarium est mutata prosperitas, et imperiali dignitate priuata posteritas. Declinante igitur persecutiones prefati schismatici serenitate uestra, et Gallias ingressa, occurrit ei ualentiam B. Hugo, cum lacrymis rogans et obsecrans , ut scilicet cunctis sarcinis et honoribus ecclesiasticis absolueretur, et utilior in Ecclesia Gratianopolitana pastor eligeretur; sed nunc tunc quidem  impetrare potuit, quod tam efficaciter humiliterque petiuit.



CAPUT uI. Morbus, uisitantibus monita data, mors, sepultura.

26. Ab hoc tempore cepit in dies magis magisque deficere, et morti crebrescentibus molestiis propinquare. E duobus namque Satane angelis, quos ei ad colaphizandum, ne extolleretur, datos supra retulimus, tentatione uidelicet atque infirmitate, alter, id est tentatio, ita exstinctus est ut nec uestigium eius nullum relinqueretur; alter uero, hoc est infirmitas, excrescere quotidianis non cessauit augmentis, donec illo obeunte, ipse quoque pariter finiretur. Sed cum et antea semper uerbis et operibus, in eius beata  anima Deum habitare claruerit, tum precipue in hac infirmitatis afflictione postrema, quis uel quanti foret meriti, et quam sincero Dominum ueneraretur affectu, et quam uera dilectione in tam diuturna uita sua iustitiam ueritatemque defensasset, latere non potuit; nam per eiusdem infirmitatis nimiam uiolentiam, deleta uel perturbata est pene tota memoria, in ea duntaxat parte que bonis malisque communis est, et bonis ad bonos, malis ad malos indifferenter usus deseruit, localium et temporalium rerum continens  formas. Ea ergo memorie parte obliterata siue confusa, pars illa que ueritatis et iustitie totiusque diuini cultus impressa lineis in hominibus sanctis et angelis tantum congruit pietatis actibus, non solum eque ut prius, uerum etiam constantior interdum feruentiorque innotuit, adeo ut litaniis et psalmis pectorisque contusionibus, diebus ac noctibus diuine clementie aures interpellando, religiosis, qui sibi seruiebant, onerosus plerumque fieret fratribus.

27. Aderant namque ad seruiendum ei, tam ex sociis propriis quam ex nostra et Calesiensi, nec non et Excubiensi domibus, octo uel nouem, et interdum etiam decem, partim litterati, partim sine litteris, omnes religiosi fratres; nec ulla prorsus persona secularis ad ipsius admittebatur obsequium. Hi uero  die noctuque corporalibus ac spiritualibus necessitatibus eius deuotissime seruiebant. Erga quos, seruitores uidelicet suos, quantum in humilitate  profecerat, quamque profunde puri cordis sacris eam impresserat recessibus, manifestis ostendit indiciis. Nam si quid opus habebat, non a quoquam eorum iubendo tanquam dominus, sed rogando; nec humanam, sed diuinam potius remunerationem imprecando, suppliciter exposcebat, uerbi gratia: »Exhibe uel fac mihi hoc aut illud propter Deum, ut Deus hoc tibi retribuat in futuro.« Mirabantur autem et uehementer stupebant quod qui subiectos omnes, et propriam presertim familiam tanta auctoritate tantaque seueritate regere consueuit, in  egritudine, quando solent alii, morbi stimulante molestia, ad irarum et indignationum motus esse procliuiores, tantam mansuetudinem, tantam induerat humilitatem. Nam, etiamsi quis uel modice reprehendisset eum, uel aliquam molestiam in eius famulatu se pertulisse dixisset, protinus pugnis grauiter pectus uerberans, se reum clamabat, et uirgarum disciplinam imponi sibi deuotissime flagitabat. Quod quia cuncti propter multam circa eum reuerentiam recusabant, flebat ubertim, confessionemque illam, qua mysteria celebraturus uti fuerat solitus, innumerabiliter repetebat. Psalmos quoque et diuinarum Scripturarum sententias, litanias etiam et orationes ecclesiasticas die noctuque incredibili instantia  frequentabat, ita ut nocte una  Dominicas orationes trecentas expleuerit. Cumque a seruientibus sibi corriperetur, quod hec agendo non solum suo fatigationem corpori, sed etiam augmenta preberet infirmitati, respondebat ille, non solum non hinc suis incrementa miseriis, sed insuper magna prouenire remedia.

28. Ita quippe his assueuerat studiis, et ita dulcedinem diuine laudis et obsecrationis medullitus imbiberat,  ut cum cetera pene omnia per passionem, ut prediximus, capitis de memoria diffugissent, hec prorsus de sanctissima eius mente nulla uel phrenesis uel alterius morbi ui potuerint aboleri. Imo tanto hec instantius et delectabilius reuoluebat, quanto cetera, obliuione quoque iuuante, rarius incursabant. Et cum plerumque, hac ipsa obliuione cogente, ubi esset, uel cum quibus esset, nesciret, interrogatus tamen de his que ad iustitiam religionemque pertinebant, sine cunctatione ueracissime sapientissimeque respondebat. Nam cum falsus rumor exisset quod comiti Amedeo  , qui comitis Umberti, patris uidelicet sui, secutus exemplum, non exiguam beato seni reuerentiam exhibebat, filius natus fuisset, quererentque qui assistebant ei an  eum uellet ipse baptizare, illico non sine aspernatione respondens: »Non, inquit, a quo quis baptizetur curandum est  , cum baptismus, a quocunque datus, sit semper idem.« Item disceptantibus inter se qui aderant quis successorem eius, eo ipso petente iam electum, in sacerdotem consecraret, similiter indignatus respondit non eligendum intra Ecclesiam catholicam ordinatorem, cum, licet diuersis et a diuersis datum sacerdotium, non possit esse diuersum. Indignabatur autem in talibus facilius et uehementius, quia uel dubitare in his blasphemiam deputabat.

29. Accurrentibus etiam ad uisitandum eum clericis et laicis, satis multum uenerabiliter ac deuote, pro personis et officiis, monitus saluberrimos infundebat.  Inter quos Guigonem Desiderii, unum de maioribus post comitem, erga se pre multis deuotum, cum flexis genibus  ante lectum eius benedictionem flagitaret, seuera increpatione corripuit, dicens eum, iniustas in subditos exactiones faciendo, anime sue perpetua tormenta lucrari. Ad que ille stupefactus ait non hec sibi ab illo qui iam pene inter mortuos deputari poterat, sed a Deo potius, qui ei reuelauerat, dici, asserens grauissimam reuera recenter terre sue multam imposuisse, necdumque accepisse, nec post hec eius monita accepturum deinceps esse.

30. Carnotinus etiam episcopus, dominus Gaufridus  , seruo Dei ex quo notus singulariter etiam  charus, post uisitationem  ualentiam, ubi tunc eratis, ad uestri presentiam reuersurus, cum, quid ex sua uobis parte dici preciperet, quereret, ait ille ut pro se uestra benignitas Dei clementiam exoraret. Sed et hic cum quereret quid pro se uellet orari: »Ut Deus, inquit, in me mundanum exstinguat, et suum accendat amorem.« Idipsum religiosos fratres, qui sedulum sibi exhibebant obsequium, sepissime precabatur, reum se et indignum  diuinis beneficiis non sine pectoris contusione contestans. Quadam autem uice quidam ex sociis, tantis eius fletibus atque suspiriis motus, quasi consolaturus: »Quid, inquit, Pater, tantum plangis, cum nec homicidium, nec periurium, nec aliud quid criminale commiseris?« Protinus ille: »Quid hoc, inquit, refert, cum sola cupiditas et uanitas, si diuina non adsit clementia, perditioni possint humane sufficere?« Quid prudentius aut compendiosius ab incolumi et integre memorie potuit responderi? Omnia que uel boni piis studiis auersantur, uel mali perniciosis nisibus consectantur, duobus uerbis, cupiditatis et uanitatis, inclusit.

31. Diensis etiam episcopus dominus Odolricus  , unus ex eius alumnis, et in Ecclesia Gratianopolitana  per omnes honores usque ad decanatum  ab ipso prouectus, uite regularis habitum per reuerendas manus sanctissimi senis desiderans sumere, deuotus aduenit, ipso iam multa, morbis ingrauescentibus, debilitate grauato. Cuius aduentus causa, ministris indicantibus, uir beatus audita, tanto exsultauit gaudio, tantaque protinus et repletus letitia, ut oblitus infirmitatis, uenienti occurrere gestiens, pene se de lectulo precipitauerit. Accedente autem illo, osculatus est eum, et pre gaudio lacrymas fundens: »Exuat, inquit, te Deus ueterem hominem cum actibus suis, et induat te nouum, qui secundum Deum creatus est in iustitia et sanctitate ueritatis,« memoria, ut iam dictum est, ad communia ultra  fidem deficiente, ad diuina solito nonnunquam amplius exuberante. Nam et post multa sanctissima et saluberrima monita cum abiret, necdum atria cuncta transisset, id etiam mandare curauit ut de caligis pedules abscinderet, quatenus preter pedes totus iaceret uestitus; dolebat enim nonnullos in religioso habitu, ad sanctitatis iniuriam, tibiis dormire nudatis. Post hec, iuuantibus ministris, in planum descendit solum, prostratusque in faciem, magnas Deo, pro eo quod factum fuerat, cum lacrymis gratias obtulit; his indiciis, quantum salutem desideraret humanam, pene iam defunctus ostendens.

32. Ridere autem, uel otiosis uacare uerbis, aut rumores inutiles recitare, seruitores suos, nequaquam  patienter habebat; statim enim hoc ipsum seuera increpatione frenabat, asserens tempora fletibus debita et penitentie, occupanda lamentis, nec cachinnis, nec nugacibus relationibus, nec otiosis terenda sermonibus. Unde, quesumus, etiam etiamque considerent, qui mirari nisi insolita non norunt, utrum uel in Scripturis, uel in humanis relationibus tale quidquam nosse potuerint, et utrum non omnino impossibile et contra naturam, et ideo incredibile etiam uideatur, potuisse hominem corporalia et a  puero consueta de memoria perdere, et diuina non potuisse, cum id potius nature uel consuetudinis exigat ratio, ut spiritualia et diuina, tanquam subtiliora in minus assueta, captuque difficiliora, prius abscedant; illa uero, utpote familiariora et humane infirmitati ad cogitandum faciliora, diutius maneant. Quod si ea, que circa sanctos contingere solent, quo rariora eo sunt etiam mirabiliora, quid eo mirabilius, cuius pro sui raritate, nec in scripturis ullum, nec in humanis rebus exstat exemplum? Et sentiat quisque quod uult, nobis autem uidetur  non minus singulare, minusue, imo forte amplius fuisse mirabile, inter tot tamque diuturnas et acerbas cerebri  passiones, diuinam cognitionem atque inuocationem et religiosam non perdidisse deuotionem, quam inter eculeos ardentesque laminas et succensas craticulas insuperabili constantia Christianam non negasse fidem. Ibi enim, quod infestat, exterius totum ingeritur; hic ipsa rationis instrumenta ipsaque diuinorum et humanorum sensuum, quasi cellarium memoria, intrinsecus impugnantur; et qui eis presidet animus, non aliunde nec alibi quam ex eis et in eis quibus iuuari debuerat, dignioribus scilicet et sublimioribus, sibique pro sui subtilitate coniunctionibus sui corporis partibus, attentatur. Horum alterum in reuerendis martyribus, alterum miramur in B. Hugone. uerumtamen hoc illi nec nouum nec recens fuerat, in sue namque mentis excessibus,  quos utique crebros et sublimes habebat, relictis non solum ceteris, sed et semet sub se, supernam dulcedinem delectabiliter gustare solitus fuerat; unde etiam ad id recurrebat afflictus, quod incolumi fuerat dulcius. Apparet igitur B. Hugonem, sicut et sanctum Iob, ideo tantis tribulationum procellis exagitatum, tantisque dolorum fornacibus instar auri decoctum, ut et ad societatem sanctorum purior et clarior hinc exiret, et quod non superficie tenus, sed ex totis medullis Deum dilexerat, mundus agnosceret, dum ab eius inuocatione nec doloris nec phrenesis uis eum ulla compesceret. Quid plura? In his usque ad ultimum perseuerauit spiritum. Erga suam Carthusiam, eiusque priorem indignum  specialem dilectionem, eorum  in tantis afflictionibus memoria non carendo, demonstrans.

33. Anno itaque ab Incarnatione Domini millesimo centesimo trigesimo secundo, etatis porro sue ad minus octogesimo, mense quarto, consecrationis autem itidem ad minus quinquagesimo secundo, Kalendis Aprilis, sexta ante Palmarum Dominicam  feria, circa gallicinium, B. Hugo, inter sui temporis episcopos operibus et fama singularis, pacata domo et cunctis referta bonis, commissa etiam Ecclesia ac plebe tranquilla pace fruente, migrauit ad Dominum, successorem substitutum iam sibi Carthusiensem  relinquens. Seruatum est autem corpus eius insepultum, usque ad tertiam sequentis hebdomade feriam, serenis diebus et calidis, ita ut nemo desideraret estatem, mirantibus plurimis, quod nec clementia eris, nec circumstantis constipate multitudinis estu, nec cereorum calore tabesceret. Ad cuius uenerandas exsequias tres accurrerunt episcopi, Diensis, Gratianopolitanus, Carnotinus; qui precedenti die, post secundam, quam ei in hac sua ultima debilitate uisitationem  exhibuerat, uix tandem recesserat; rogans, ut si breui deficeret, post eum  protinus mitteretur.

34. Statim uero ut eius obitus fama percrebuit, accurrerunt, non ex suo tantum episcopatu, sed ex remotis quoque regionibus innumerabiles populi, cereos ac diuersi generis oblationes afferentes. Omnis etas, sexus atque conditio deuotissime osculabantur pedes eius, intantum ut sandalia ipsa, tanquam tincta pellis, saliua pariter et lacrymis obscurarentur; nam et lactentes offerebantur paruuli, quo tam sancti corporis tactu aduersus omnia munirentur aduersa. Nonnulli etiam sandalia ipsa, ardentiori fide osculando, mordebant; aliquid inde ob sanctificationem secum ferre uolentes. Annuli ac  nummi et res alie sancto applicabantur corpori, ut eo sepulto pro reliquiis haberentur. Aderant ex nostris et Calesiensibus atque Excubiensibus plures conuersi, sanctissime glebe custodes assidui, monachorum quoque et clericorum cum ecclesiasticis apparatibus greges quam plurimi; tantus autem concursus undique fuerat populi, et tam grata cunctis etiam defuncti presentia, ut uix tandem eum permiserint sepeliri. Denique quinta defunctionis die, tertia, ut diximus, post Palmas feria, deceperunt turbas, promittentes quod ipsum extra ecclesiam efferrent, ut eum liberius et intuerentur et tangerent. Hac itaque spe exeuntibus, et ita ecclesia Beate semper uirginis Marie, ubi sepeliendus erat, ex parte uacuata; obseratis protinus firmissime ianuis,  sacri corporis uenerande reliquie, in preparato sarcophago, cum multa reuerentia et ingenti lamentantium pariter et psallentium clamore, ponuntur. Frequentia porro turbarum circa sepulcrum eius, modo rarior modo densior, ob spem diuine in se miserationis, propter ingentia beati uiri merita, nunc usque perseuerat.




ANNO DOMINI MCLXXXuIII.
GUIGO CARTHUSIAE PRIOR GENERALIS HUIUS NOMINIS SECUNDUS BERNARDUS, IOANNES, STEPHANUS DE CHALMETO CARTHUSIANI





NOTITIA IN GUIGONEM


Guigo II, Carthusie prior generalis, qui abdicato an. 1176 generalatu, diem obiit an. 1188, auctor habetur libri in capita 36 diuisi, De quadripertito exercitio celle, rerum secularium declinatione, meditatione, oratione et opere manuum. Hunc cum aliis antiquis monumentis non dissimilis argumenti edidit Petrus Franciscus Chiffletius S. I. Diuione 1657, 8o, in libro cui titulus: Manuale Solitariorum, ex ueterum Patrum Carthusianorum cellis depromptum. Recusum cum iisdem in Bibl. Patrum Lugd. tom. XXIu, pag. 1468-1501. Fortasse huic Guigoni tribuenda etiam Scala paradisi siue Scala claustralium, seu tractatus de modo orandi, et de uita contemplatiua ad fratrem Geruasium; editus inter S. Augustini Opera in appendice, tom. uI, pag. 643, edit. Amst., et inter S. Bernardi, tom. II, edit. noue, pag. 325-330





SCALA PARADISI SEU TRACTATUS DE MODO ORANDI ET DE uITA CONTEMPLATIuA Guigoni II fortasse ascribendus.





GUIGONIS CARTHUSIAE PRIORIS EIUS NOMINIS SECUNDI LIBER DE QUADRIPERTITO EXERCITIO CELLAE. ACCEDUNT BERNARDI Carthusie Portarum primi prioris; IOANNIS, Stephani DE CHALMETO, eiusdem Carthusie monachorum, EPISTOLAE NECNON Alexandri III pape ad Arthaudum priorem Carthusie Aluerie Epistola.






DE SEQUENTIBUS OPUSCULIS PRAEFATIO.

 Quia hec opuscula crucis nostris lucem nunc primum aspiciunt, et ignota fuisse uidentur etiam Theodoro Petreo, qui nusquam eorum meminit in Bibliotheca Carthusiana, nostra sane interesse credimus, ut quibus ex bibliothecis, et quam uetustis ex codicibus prodierint, quibus ab auctoribus conscripta fuerint, et qualia denique sint, per nos ipso in operis uestibulo intelligatur.



I. Liber De quadripertito exercitio celle, auctore  Guigone, priore Carthusie, eius nominis secundo.

Hunc librum ex codice Carthusie Portarum descripsimus, deinde ex codice Carthusie Parci, in Cenomanis, acceptas uariantes aliquot lectiones, ubi opus fuit uel textui ut saniores alligauimus, uel ad  nostrum exemplar inter uncos adnotauimus, premissis litteris Par: quibus Parcensis codex significaretur. Qui autem has diuersas lectiones ad me transmisit uir humanissimus, atque admodum uenerandus, domnus Ioannes Chauuet, generalis scriba ordinis Carthusiensis, simul admonuit eum codicem Parcensem de illorum esse numero quos sanctus Gaufridus de Lauduno, Cenomanensis episcopus , Carthusie Parci fundator secundus, ei domui contulit circa annum Christi 1244. Quod si ita habet, affirmare necesse erit descriptum esse Parcense illud exemplar ante annos circiter quadringentos. Portarum uero codex, etiam uetustior ex eo deprehenditur, quod habet  uoces quasdam remotioris eui, et a puro Latio magis abhorrentes, que in Parcensi emendate  reperiuntur. His quasi uestigiis deducti, illum B. cui tractatus iste inscribitur, priorem Carthusie Wittheamensis, haud alium esse censuimus a Bouone, magne religionis et spiritus prophetici uiro, quem S. Hugonis Lincolniensis episcopi uita prolixior, quinque in libros digesta ab auctore eius domestico, Hugoni ex priore Wittheamensi ad episcopatum assumpto; anno Christi fere 1186, in eiusdem Wittheamensis Carthusie administratione successisse confirmat, cum ante quinque admodum annos magnopere auctor fuisset, ut Anglorum regi Hugo idem Wittheamensi domui prefuturus concederetur: sic enim habet uita illa S. Hugonis, lib. II, c. 3; in consultatione Patrum Carthusiensium super eo negotio: Unus Bouo, quem postea priorem Witthamie hoc sepius  referentem audiuimus, a Deo exisse uerbum regis asserebat; de Hugone hec subiiciens: Credite mee paruitati. Inter precipua Ecclesie sancte luminaria ipsum in breui audietis, super candelabrum ecclesiastici regiminis subleuari. Dudum mihi uirtutibus Hugo, episcopus potius uisus est quam monachus exstitisse. Notatu autem digna res est, quod in dedicatoria scribitur: B. Prior pauperum Christi, qui in Wittheam commanentes: ordinem sunt Carthusiensem professi. Qua forma et Guigo prior u maioris Carthusie sic orditur prologum uite S. Hugonis episcopi Gratianopolitani. Domino et Patri carissimo, ac reuerendissimo sedis apostolice pontifici Innocentio, Carthusiensium pauperum seruus inutilis Guigo, perpetuam salutem, etc., et Carthusienses Maioreui, inter epistolas  Petri Cluniacensis, lib. uI, epist. 23: Petro uenerabili et honorando Dei gratia Cluniacensium abbati,  frater humilis pauperum Maioreui prior uocatus, cum eisdem pauperibus, eternam a Domino salutem. Ut minime dubium sit quin Carthusiani prisco euo pauperes uulgo cognominati fuerint; quod scilicet eorum uictus ac uestitus uel tenuitas uel asperitas pre ceteris emineret: quam in rem, uidendus preter alios Petrus uenerabilis, lib. II De miraculis, c. 28 et 29, qui et quanti fecerit Carthusiense institutum sepe alias declarat; presertim uero libri sexti epistola duodecima ad Eugenium papam, uicesima quarta ad fratres Maioreui, et quadragesima ad Basilium priorem Carthusie. Nunc porro procedamus ad inquirendum huius auctorem operis: quem etsi neuter codex de nomine appellauit, quibusdam tamen inspersis rerum adiunctis, ad Guigonem ex priore  Carthusie, eius nominis secundo, nos quasi manu deduxit qui nimirum abdicato generalatu, ad annos duodecim superstes, priuatam in Carthusia uitam egit; obiit autem u Kalendas Octobris, anno Christi 1188, cum iam ante biennium Bouo Wittheami priorem agere cepisset. Nam in primis auctor, capite 15, et passim aliis locis Carthusianum se prodit. Deinde cum citet pluries iuxta antiquam formam statuta Guigonis, que postea anno Christi 1259, aliter digesta sunt; medio tempore inter Guigonem primum  et annum 1259 scripsisse illum necesse est. Ad hec eodem illo capite 15, et locis aliis, loquitur tanquam potestatem habens, ac priores ipsos totius ordinis Carthusiensis uelut in generali capitulo presentes  alloquitur, et ea sententiarum grauitate compellat, que aut generalis prepositi auctoritatem, aut saltem eius magistratus olim gesti reliquias redolet. Fuit igitur auctor et Carthusie incola, et precipue in ea dignitatis. Atque hec omnia uix inuenias in quem apte conueniant, cum ab uno hoc Guigone discesseris: de quo hec tradit quidam eius ordinis scriptor: Magnus sane uir, admirabili docilîtate, et prudentia sine dubio humana maiore, contemplationi ac quieti impense deditus, a capitulo generali absolutionem petiit et accepit, onus illud sibi longe grauissimum excutiens, quod se minus idoneum putaret, propter inexperientiam rerum humanarum, quas multa diuinarum contemplatione neglexerat. Pius tandem Guigo  spiritum ad lucem emittit perpetuam, u Kalandas Octobris 1188, anno 12 post absolutionem: non tam uiuendi ratione commendabilis, quam quibusdam supra humanum nature cursum dictis factisque admïrabilis. Appellabatur ideo a plerisque omine non inani Angelus; qui ob uite innocentiam, angelorum ferias postera a morte luce apud superos agere meruit. Ita, si nostre coniecture locus est, ediderit, Guigo opus istud ad Bouonem Witthamie priorem circa annum Christi 1187, spiritalis eius uteri filium se appellans, fortasse quod illo prefecto spiritus, aut conscientie sue arcanorum conscio arbitroque usus fuisset in Carthusia. Sane Bouonis pre Guigone excellentie nonnullius argumentum est, quod in tabulis rei geste inter abbatem Boneuallis et Iocelinum Carthusie  priorem, datis ad annum 1185, testes inscribuntur, priore loco Bouo Carthusie monachus, tum Guigo ex priore domus eiusdem. Et hec quidem impresentiarum ex coniectura. In posterum si quid diuersam in sententiam noue lucis affulserit, nos in eam ultro ac lubentes concedemus.

Ceterum in hoc opere mirari quis possit quod ait auctor, cap. 28, reprobos angelos caritatem nunquam habuisse, adeoque caritatis quidem capaces fuisse, non tamen caritatem capientes; Ezechielem pro se allegans, cap. XXuIII, uersu 13, iuncta interpretatione sancti Gregorii pape. Ruperti sane institisse uidetur uestigiis, hoc ipsum asserentis lib. I, De operibus Trinitatis, cap. 16, et eodem ex loco Ezechielis, imo et Gregorii pape, quem hic sublegit  ac pene transcripsit. At istos seu Patres seu doctores sunt qui explicant de caritate actuali, quam angelos reprobos nunquam habuisse haud improbabile est, presertim posita quorumdam sententia, asserentium eos uno tantum instanti a primo suo conditu ad lapsum usque perstitisse. Quia tamen probabilius est tam breuem non fuisse angelorum uiam, et quia frustra infusi uiderentur habitus supernaturales, si nullum unquam in actum prorupissent; malim dicere cum Ioanne Martinon, disp. 43, de Angelis, sect. 5, n. 41, Ezechielem cum Gregorio potius intelligendos de caritate, non simpliciter, sed aucta per merita; ut indicat uerbum repleri; uel etiam consummata per beatitudinem et gloriam, ubi caritas in actu secundo tanto maior et intensior est, quanto  uisio Dei prestat actui fidei. Minus autem probabile est quod aiunt Hugo de Sancto uictore in Summa Sentent. tract. 2, c. 2; Petrus Lombardus in 2, dist. 3, part II; Bonauentura ibidem, dist. 4, art. 1, quest. 2, et alii nonnulli, angelos malos in statu pure nature creatos fuisse, nec ulla gratia seu caritate habituali preditos; quod angelico Doctori aduersatur, quest. 62, art. 3, imo et sanctis Patribus Grecis eque ac Latinis, si bene illorum mens percipiatur. uide interpretes Ezechielis, ad locum propositum, et theologos scholasticos in citata loca Magistri et S. Thome, necnon Petauium, tom. III Theologicorum dogmatum, lib. I, cap. 16.



II. Bernardi Carthusie Portarum primi prioris epistole tres.


Huius Bernardi, Portarum primi prioris, et eius discipulorum Ioannis ac Stephani, quas hic dedimus epistolas, uni debemus membraneo et bone note ms. codici inclyti monasterii Iuriensis, quod olim a primo suo exortu Condatescense, exinde Sancti Augendi siue Eugendi, nouissime Sancti Claudii nuncupatum est.

A fundata Portarum Carthusia, hoc est, ab anno Christi 1115 usque ad annum circiter 1260, quinque omnino Bernardos priores ei domui prefuisse compertum nobis est, uel admonitu domini Hugonis Buat, in Carthusia Maioreui coadiutoris, uiri humanissimi, et sui maxime ordinis historiarum scientissimi; uel inspectione ipsa autographarum  ueterum tabularum. In quarto et quinto discernendis nichil admodum negotii fuit. Quartum enim, cognomento de Turre, ex priore Portarum prefuisse constat toti ordini Carthusiensi ab anno 1253 ad 1258. Quinto cognomen fuit de Samia, qui et ab anno circiter 1256 ad 1260, Portarum priorem egit. At alios Bernardos tres superioris eui Portarum priores  distinguere sane quam operosum est. Paucis rem exsequar, quoad tamen argumenti ratio feret.

Primus Bernardus Portarum prior, idem et fundator fuit, ex monacho Benedictino Ambroniacensi, anno Christi 1115, unde et Portarum Carthusia, primum a maiore Carthusiacis Alpes iure antiquitatis locum obtinet, et est ordinis totius post secundam  Calabricam tertia. Huius obitum hac forma adnotatum legi in Necrologio Maioreui . Pridie Idus Februarii obiit Bernardus, primus prior Portarum, MCLII. Sed iam multo ante abdicauerat. Etenim ex tabulis Maioreui, anno Christi 1147, die festo S. Thome apostoli, meminit Bellicensis sui episcopatus abdicati Bernardus de Portis, idemque Portarum tunc prior. At erat iam episcopus Bellicensis Willelmus Kalendis Septembris 1141. Testatur enim Falco Lugdunensis archiepiscopus, eo anno Christi 1141, indictione Iu, pontificatus Innocentii pape II anno XII, sui porro episcopatus anno secundo, Kalendis Septembris, luna  27, uenisse ad se Bernardum Portarum priorem, cum Poncio, Bosone, et Stephano eiusdem domus monachis, qui ab anno Christi 1115, per uiginti quinque amplius annos in eremo Portarum Christo Domino deseruierant, ut de sue ditionis limitibus orta inter uicinos controuersia, ipsius Falconis archiepiscopi, necnon Guillelmi Bellicensis episcopi, atque Ismionis Ambroniacensis abbatis arbitrio dirimeretur. Fuit autem exinde Guillelmus Bellicensis episcopus saltem usque ad annum 1157. Cum igitur Bernardus de Porta  tantum monachus Portarum legatur in diplomate Portensi, dato ad annum 1135, III Nonas Maii , illum medio tempore inter III Nonas  Maias 1135, et Kalendas Septembres anni 1141, episcopum Bellicensem fuisse necesse est; imo medio tempore inter annos 1135 et 1138. Nam Bernardus de Portis fuisse quoque asseritur Mauriennensis episcopus post Airaldum, cuius obitum anno Christi 1138 ascribunt Mauriennenses. Meminit certe Airaldi et Bernardi episcoporum Mauriennensium ex monachis, Gaufridus abbas Altecumbe in uita sancti Petri Tarentasiensis episcopi  lib. I, cap. 16, et utrumque e Portarum Carthusia assumptum affirmant Mauriennenses. uidetur ergo Bernardus de Portis fuisse Mauriennensis episcopus ex Bellicensi, ab anno 1138 usque ad annum saltem 1146, cum appellatum legerimus in mss. tabulis Ecclesie uiennensis  Bernardum Moriennensem episcopum, in priuilegio eidem Ecclesie concesso, a Conrado Romanorum rege, anno regni eius octauo, die Apparitionis Domini , anno uero ab Incarnatione Domini 1146. Abdicarit autem anno eodem, uel proxime sequenti 1147, quo illum uidimus Portarum duntaxat priorem, die mensis Decembris 21. Hic est Bernardus de Porta, seu de Portis, ad quem adhuc priuatum sunt epistole S. Bernardi Clareuallensis abbatis 153 et 154, in quibus testatur se eius hortatu et crebris epistolis incitatum, sermones aliquot conscripsisse in Cantica Salomonis. Eumdemque Bernardum de Portis ab Innocentio papa II uocatum fuisse ad aliquem episcopatum in Longobardia, Mediolanensem dicunt nonnulli, nescio  quo certo et fide digno auctore testatur idem S. Bernardus, sequenti epistola 155, qua rogat impense Innocentium, ut Bernardus de Portis congruentiori loco atque alteri populo reseruetur. Nec frustra; nam ille pro Longobardio episcopatu sortitus est Bellicensem per id tempus quod designauimus. Dictus est autem de Portis, a quopiam huius nominis predio? Eodem ipso fortassis, in quo Portarum Carthusia fundata est, cui sese addixit. Saltum enim illum iam olim Portas appellabant, quod in eo natiue ipse rupes, certis locis uelut artificis manu excitas portas ementirentur. Dicet quispiam, ueteri se ut Bernardus Mauriennensis a Bellicensi fuerit plane diuersus; argumento necrologii Maioreui, in  quo ad XuII Kalendas Ianuarii hoc tantum ascribitur: Obiit Bernardus de Portis, monachus et episcopus Bellicii, MCLII. Adnotandus enim uidebatur etiam episcopatus Mauriennensis si eidem quoque obtigisset. uerum cum moriens Bernardus de Portis, nec esset Mauriennensis episcopus, nec Bellicensis, sed tantum Portarum prior, a Bellicensi potius episcopatu appellandus fuit, ad cuius titulum primo consecratus fuerat. Nunc reliqua prosequamur. Prior erat Portarum Bernardus de Portis anno 1147, ex episcopo Bellicensi et Mauriennensi. Igitur Bernardus Portarum primus prior ac fundator, qui uixit usque ad annum 1152, Bernardum de Portis iam ab anno saltem 1147 sibi suffecerat. Obiit autem uterque hic Bernardus anno 1152, fundator pridie  Idus Februarii, alter XuII Kalendas Ianuarii; sed tamen hic prius illo; quia more Gallorum ueterum, annus hic 1152 ducendus est a Paschate, uel ab Incarnatione, hoc est, a 25 Martii, non autem, ut nunc, a Kalendis Ianuariis. Ab obitu Bernardi de Portis, usque ad obitum Bernardi domus Portarum fundatoris, sunt dies omnino 58. Per hoc tempus superstes Bernardus fundator Antelmum seu Nantelmum, suum olim nouitium, tunc autem ex priore Carthusie, Bernardo de Portis in Portarum prioratu substituit. Unusque et idem est Bernardus prior Portarum, de quo auctor equalis uite S. Antelmi, cap. 2, dicit quod Antelmum in Carthusia Portarum receperit; et cap. 10, quod iam senio grauis, domus Portarum prefecturam in Antelmum deriuarit. Prefuit  Antelmus fere biennio, usque ad annum 1154, indeque ad suam cellulam in Carthusiam primariam rediit. Post nouennium, nempe anno 1163, consecratus est in episcopum Bellicensem ab ipso Alexandro papa III, die Natiuitatis beate Marie uirginis, que tum in Dominicam incurrebat: cum nempe esset littera Dominicalis F. obiit autem anno 1178, episcopatus sui Xu, sexto Kalendas Iulii, post Completorium: et eius depositio, seu dies sepulture sic est adnotata in Necrologio Maioreui: u Kalendas Iulii obiit Nantelmus Bellicensis episcopus. At in Ecclesia Bellicensi colitur ipso die obitus, sexto Kalendas Iulii, sub nomine Antelmi, cum tamen et eum Carthusiani, et ipse se Nantelmum appellaret. uide appendicem, num. 2.

 Nantelmo excedenti e Portarum prioratu, anno 1154, successit Bernardus, tertius eius nominis Portarum prior, et exinde Diensis episcopus, de quo nomenclatura priorum Carthusie, antiquis statutis et impressis manuscriptis adnexa, sub Guigone priore Carthusie, huius nominis secundo, circa annum Christi 1176: Eo tempore floruit dominus Bernardus, olim prior Portarum, postea episcopus Diensis, qui mortuos suscitauit, leprosos mundauit, et innumeris aliis claruit miraculis. Et in codice ms. Portarum legisse se asserit, iam supra a nobis laudatus domnus Hugo Buat, hec ipsa uerba ad paginam 42: Sub beato pontifice Alexandro tertio, nobis ereptus est domnus Bernardus prior quondam noster, uere uir Dei  et sanctus, ut episcopus Diensis preficeretur. Tum pagina sequenti: Itaque sanctus uir Bernardus episcopatum Diensem mira patientia, maiori pietate, et feruentissima caritate gubernauit, ouesque propria mirabili dexteritate de fauce tartari eripuit et liberauit. Bernardo huic tertio, cum ad episcopatum Diensem uocatus est, successisse uidetur Stephanus prior Portarum, cuius mentio ad annum Christi 1171, in bulla Alexandri pape III. Ac fortasse hic ipse est Stephanus de Chalmeto, de quo infra. Stephano successit Rosthannus, quem appellat bulla Lucii pape III, data ad III Nonas Februarias 1182, indictione I. Bernardum uero tertium quia plerique omnes scriptores, etiam Carthusiani recentiores, ut Petrus Sutor, Petrus Dorlandus, Theodorus Petreus  et Laurentius Surius in uita S. Stephani Diensis episcopi, cum Canisio nostro, et Saussayo in suis Martyrologiis, et aliis plerisque, nunc cum Bernardo primo, modo cum secundo confuderunt, sic nobis illi ex dictis discernendi sunt.

Primus Bernardus, fundator domus Portarum anno 1115, ex monacho Ambroniacensi, prioratum iam abdicauerat die sancti Thome apostoli 1147, Bernardum de Portis ex Bellicensi episcopo sibi substituens. At Bernardo de Portis mortuo 1152, XuII Kalendas Ianuarii, ei superstes Bernardus primus Nantelmum ex priore Carthusie, Portarum priorem constituit. Nec multo post, nempe diebus 58 post obitum Bernardi de Portis, excessit e uiuis Bernardus primus, pridie Idus Februarii, anno  a natiuitate Christi uel a Kalendis Ianuariis 1153, qui tamen adhuc erat tantum 1152, Gallis a 25 Martii sequente suum annum 1153 auspicaturis.

Post Bernardum secundum, cognomento de Portis, fuit Nantelmus prior Portarum tertius, fere per biennium, hoc est ab anno 1152 ad 1154. Cui abdicanti, ut in suam Carthusie solitudinem se reciperet, successit Bernardus tertius: qui deinde creatus ab Alexandro papa III Diensis episcopus, uirtutibus et miraculis claruit.

De Bernardo primo hec in codice ms. Portarum se legisse mihi testatus est domnus Hugo Buat: Nonnullas epistolas ad uirtutem et ad uitam religiosam commonentes scripsit, quarum precipue habentur,  ad Falconem decanum Lugdunensem, et ad eumdem iam episcopum factum, ad Aymondum de Rohieres, ad Rainaldum inclusum, ad moniales de Lugduno, ad Berlionem episcopum Bellicensem, ad moniales de Blesio, ad Eugenium papam, ad diuum Bernardum Clareuallis abbatem, et ad Ismionem abbatem Ambroniacensem, que omnium est pulcherrima, in qua declarantur cause cur monasterium dereliquerit, et ad eremum Portarum transfugerit; incipiens in hec uerba: [In montem saluum te fac, ne et tu simul pereas.] Ex his epistolis tres tantum ad nos peruenerunt.

Prima ad Aymonem de uarennes, et Aymonem de Rohoria, De fuga seculi. De quibus uiris meminit his uerbis tabularium Aruerie, inter eius domus  benefactores. Aymo et Hugo de uarennes edificauerunt Ecclesiam, nempe Aruerie. Aymo de Riuoria fecit dormitorium fratrum.

Secunda est ad sanctimoniales Lugdunenses, hortatoria ad capessendam magno animo, quam recens susceperant, regularem disciplinam. Duo puellarum asceteria Lugdunensia memorat Leidradus Lugdunensis archiepiscopus, in epistola ad Carolum Magnum: In eadem, inquit, ciuitate alias restauraui ecclesias. Unam quidem in honorem Sancte Eulalie  in honorem S. Georgii: quam de nouo operui, et ex parte macerias eius de fundamentis erexi. Tum paucis interiectis: Monasterium quoque puellarum, in honorem sancti  Petri dedicatum, ubi corpus sancti Annemundi martyris humatum est  ego a fundamentis tam Ecclesias quam domum restauraui: ubi nunc sanctimoniales numero 32 secundum institutionem regularem uiuentes habitare uidentur. Cum autem nunc scateat Lugdunum monialium cenobiis, de S. Petri monasterio Benedictinarum, etiamnum opibus ac religione inclyto, Bernardi Portensis epistolam accipio ea ratione quod eius euo unicum Lugduni fuisse existimem. Nam uetus illud S. Eulalie  suo tempore iam desitum indicat Leidradus. Alia porro omnia puta Clarissarum, Carmelitanarum Annuntiatarum, et cetera, post Bernardum fundata esse non dubium est.

 Tertia ad Rainaldum inclusum, qualiter coram Domino sit uiuendum. Ecquis esset Rainaldus iste inclusus, docuit me uetus membrana e tabulario Maioreui, que incipit, Guido de Aranda, descriptaque est a nobis in Appendice huius Manualis. Ea charta sine nota temporis, cum inter testes Hugonem Maioreui procuratorem subscriptum habeat, quem alie tabule circa annum Christi 1134 id muneris gessisse significant; uel ex hoc indicio, Rainaldi ad S. Ragnebertum inclusi etatem agnoscat licet, quod et ex ipso tabularum charactere deprehendere est. Fuit igitur hic Rainaldus eremita inclusus, seorsim a fratribus cellam habens, haud procul a monasterio S. Ragneberti Benedictinorum, quod duabus admodum leucis horariis abest a Portarum  Carthusia: et a Ragneberto Radeberti ducis filio nomen habet, quem olim Ebroini nequitia martyrem fecit. Prius autem id monasterium Bebronnense nuncupabatur, a Bebronna quo alluitur torrente: ac fundatum fuerat a S. Domitiano abbate, ad Kalendas Iulias Martyrologiis inscripto. In cuius uita, quam ex ueteri eiusdem monasterii codice olim descripsimus, emendandum est illud, quod S. Domitianus Iuliani Apostate persecutionem fugisse dicitur. Non enim id conuenire potest cum iis que adduntur de Domitiani congressibus cum uincentio Lirinensi, Hilario Arelatensi, et Eucherio Lugdunensi, quos annis fere centum post Iulianum floruisse omnes norunt.



III. Ioannis Portarum monachi epistole quinque.

 Carthusie Portarum se monachum profitetur Ioannes hic, initio epistole quinte ad Bernardum nepotem; quem cum his alloquitur uerbis: Nouimus enim, de domo in qua es, et de Carthusiensi, et de nostra, et de aliis huius propositi, particulares exisse; quorum nonnulli post paucos dies, aliqui uero post paucos menses obierunt, Carthusianum quidem eum fuisse significat, non tamen de primaria Carthusia, aut etiam de domo Portarum. Fratrem autem se dicit carne et spiritu, Stephani illius quem epistola sua prima uehementer cohortatur ad uanitatem seculi abdicandam. Quo mihi arridet coniectura, hunc ipsum esse Ioannem de Monte medio, Carthusie Portarum monachum, cuius mentio ad initium prime  epistole Bernardi Portarum prioris; qui fratri suo Stephano de Chalmeto auctor fuerit atque hortator ad uite secularis sarcinam abiiciendam. Diuersis enim cognominibus distingui fratres, in nobilibus presertim familiis, uti nunc passim uidemus, ita et prioribus seculis in usu fuit. De hoc ipso Ioanne accipiendum puto antiquum auctorem uite S. Antelmi Bellicensis episcopi, cap. 13, apud Surium, 26 Iunii. Antelmus, inquit, ex priore primarie Carthusie factus prior Portarum, post Bernardum qui senio grauis prefecturam suam in eum deriuarat, Domno Bernardo prestabat reuerentiam, illum sibi anteponens. Idem erat erga religiosum Christi seruum Ioannem, cui aduentanti solebat reuerenter assurgere. Nec id unquam pretermisit, etiam cum  episcopi, abbates, aut cuiuscunque aignitatis persone adessent. Nam S. Antelmus prioratu maioris Carthusie abierat anno Christi 1151. Inde uero ex priuato prior Portarum fuit per biennium, ab anno scilicet 1152 ad 1154, que tempora cum Ioanne de Montemedio apte comparantur. uix autem adducor ut harum epistolarum auctorem agnoscam Ioannem quemdam, ex abbate Abundantie, monachum Aruerie; hoc est, ex Augustiniano Carthusianum qui nonnullis in schedis legitur anno Christi 1202 e uiuis abiisse: quia iis que dixi argumentis Ioannes hic noster et Portarum Carthusianus, et illo Ioanne antiquior deprehenditur.



Iu. Stephani de Chalmeto, monachi Portarum, epistola ad nouitios Sancti Sulpicii, De perseuerantia ordinis.


Richardus de Benuntia  aliquot fundos dedit Carthusie Portarum, in manu domni Bernardi prioris: sub testimonio monachorum eiusdem loci, Bernardi de Porta, Bosonis procuratoris, Stephani de Chalmeto adhuc nouitii. Nec raro alias in eodem archiuio Portensi hunc Stephanum ascriptum reperias, nunc nouitium, nunc monachum Portarum. Hec porro habet codex eiusdem Carthusie. Stephanus de Chalmeto, nobilis genere, nobilior pietate, fit Portarum monachus anno 1135. Nonnulla pia opuscula conscripsit, et epistolas ad diuersos, eius sanctitatem redolentes, transmisit. Diuersus est hic Stephanus a primo et quarto eiusdem  nominis prioribus Maioreui et utroque iunior. Nam Stephanum Maioreui primum priorem obiisse certum est 4 Ianuarii 1118. Quartus autem preesse ceperat anno 1130 uel 1131. Dubitari uerisimilius possit, num Stephanus de Chalmeto, idem ipse sit Stephanus prior Portarum, cuius mentio in Bulla Alexandri pape III, Portensibus data anno 1171, qui erat ab eius conuersione ad uitam monasticam annus 36 uel 37. Ceterum, S. Sulpicii domus, cuius nouitios spectat hec epistola, diecesis Bellicensis fuit, ordinis porro Cisterciensis; fundata ab Amedeo, Sabaudie comite, anno Christi 1130, ex Pontiniacensi monasterio monachis eo deductis; ut docent fundationis tabule antique, apud Samuelem Guichenon, uirum eruditum, in Historia Bressie et Bugeyi. Certe  hos nouitios, ad quos scribit Stephanus de Chalmeto, non fuisse Carthusienses uel ex illis eius uerbis intelligitur; Quia uero quidam, cum ad nostrum uel uestrum propositum uenerint, solent uel de nostro ad uestrum, uel de uestro ad nostrum suspirare; ne uero et nobis huiusmodi suggestionibus tentator illudat, audiamus Apostolum dicentem: Unusquisque in qua uocatione uocatus est, in ea permaneat .

Fuisse tamen per hec ipsa tempora eiusdem tituli domum aliquam ordinis Carthusiensis, ex eo probari uidetur quod circa annum Christi 1130, Guigo primarie Carthusie quintus prior, statuta sui ordinis a se recens conscripta nuncupauit Bernardo Portarum, S. Sulpicii et Miloni Maioreui prioribus.  Quomodo enim discipline sue domestice arcanas leges homini externo recognoscendas uir prudentissimus transmitteret? aut quomodo cum duobus Carthusianis prioribus tertium Cisterciensem illarum arbitrium esse pateretur? Huius S. Sulpicii Carthusie uestigia etiamnum superesse nonnulli affirmant, haud procul abbatia S. Sulpicii Cisterciensium, in diecesi Bellicensi, loco eiusdem montis abditissimo ac pene inaccesso, quem hodieque ab indigenis Carthosam uocitari dicunt. At Guichenonus, in Historia citata, exstare ait in episcopatu Gratianopolitano monasterium quoddam S. Sulpicii nomine, quod olim Carthusiensium fuisse asserit. Hec si uera sunt, harum Carthusiarum alterutri ille  prefuerit Humbertus prior, cuius in statutorum  prefatione meminit Guigo.



u. Alexandri Pape III epistola ad Arthaudum priorem Aruerie, de schismate sui temporis.

Huius epistole pontificie autographum uetus perlegimus ipsi in Carthusia Aruerie. Celebrato Turonis concilio ad annum c. 1163, Alexander papa ad ciuitatem Senonensem moraturus accessit, quoniam ipsa metropolis ualde formosa erat et fertilis. In quo loco a Kalendis Octobris usque ad Pascha secundi anni moram diuturnam faciens, uniuersalis Ecclesie negotia inibi pro sui debito officii pertractauit. Sic Acta huius pontificis, ex codice uaticano, apud Baronium anno Christi 1163, num. 18. Cum igitur ex his constet Alexandrum pontificem in ciuitate Senonensi  habitasse, a Kalendis Octobris anni 1163 usque ad Pascha anni 1165, et data sit hec ad Arthaudum epistola, Senonis quarto Kalendas Martii, quam diem ibidem egit annis duobus consequentibus; dubium heret an ad annum 1164, uel 1165, referenda sit.

De Arthaudo, siue Artholdo priore Aruerie  hec in sacris fastis adnotata sunt: uir Dei Arthaudus, ex Carthusiano grege ad Bellicensem presulatum arctatus, senio confectus ad claustri sui quietem rediens, in Aruerie eremo in pace Deo spiritum reddidit. Episcopus Bellicensis post Rainaldum fuisse scribitur, ad anno Christi 1184 ad 1190. Exinde priuatus uixit ad ultimam usque etatem, et annum Christi  1206. Sane cum illum in eremo Aruerie latentem inuisit S. Hugo episcopus Lincolniensis , processerat in diebus suis, ut uite S. Hugonis auctor, eius equalis, qui et addit: Nec dissimiles erant animi pontifici nostro, licet in etate dissimili. Nimirum sexagenarius tum erat S. Hugo, quatuor fere ante obitum suum mensibus, cum erat affecte iam etatis B. Arthaudus, ac fortasse nonagenario maior. Interim uel ex huius epistole argumento intelligis, quam uere affirmet antiquus scriptor uite S. Anselmi, cap. 15, adiutum maxime a Carthusianis atque a Cisterciensibus Alexandrum papam, in negotio schismatis perquam difficili: quod et ex Gaufrido Altecumbe abbate colligere possis, in uita S. Petri archiepiscopi Tarentasiensis.



uI. Appendix, probationes continens eorum que de primis tribus Bernardis Portarum prioribus, et his illigato Nantelmo, ad huius prefationis numerum secundum disputata sunt.


Hic moram facere possit, ad huius Appendicis n. 4, diploma Rainaldi Lugdunensis archiepiscopi, de nomine et origine Maioreui, et que in eo describuntur superius euum spectantia. uidimus certe his oculis in archiuo Maioreui, tabulas Rainaldi autographas, datas Aprili mense anni 1213, et eius sigillo munitas. Ut minime dubium sit, quin si in probando excutiendoque ualentiniani priuilegio peccatum est, id erroris Rainaldo ipsi archiepiscopo, aut eius cancellario tribuendum sit. Nec tamen a Rainaldo describuntur ualentiniani ipsius tabule, sed quedam tantum  beneficii ab eo in Maioreuum collati declaratio, que pluribus post ualentinianum seculis a tabellione quopiam, apud Isernoros, siue Isarnodorum conscribi potuit; ac meminisse priuilegii Maioreuo iam olim concessi. Quod refert adnotasse, ne quis hic ascriptionem consulatus, aut ceteram rescriptorum imperialium formam desideret; uel causetur absentiam ualentiniani ab Isarnodoro  anno 385, cum Gallias obtinente Maximo tyranno, ualentinianus sese in Italia contineret. Nam datum esse potuit a ualentiniano priuilegium Rome, aut Mediolani, alioue Italie loco, quod longo post tempore datis Isarnodori tabulis declararetur. Huius uero declarationis  si Rainaldus archiepiscop. aurei sigilii a se uisi emblemata descripsisset, de fide illius atque antiquitate liberet ratiocinari. In ceteris, quod scriptum falsi redarguat, nichil agnosco. Cesus est dolo Arbogastis ualentinianus iunior, anno imperii sui 17, Arcadio II et Ruffino consulibus; et quidem  Idibus Maii, die Sabbati, pridie Pentecostes que tum in XuII Kalendas Iunias incurrebat, que omnia annum designant ere Christiane 392. Sed iampridem inter Arbogastem et ualentinianum inualuerant odia et suspiciones, ut colligere est uel ex Zosimo, libro quarto. Inierat ualentinianus idem post mortem patris cognominis, a die X Kalendas Decembris, anno Christi 375, P. C. Gratiani III et  Equitii decimo post anno, Christi 385. Maioreui ualentiniano a cubiculis, tentari iam potuit fides ab Arbogaste, ac probate regia merces decerni. De Iouino Popa templi Montis egrorum, cuius ad cercenda latrocinia Maioreuum castrum exstructum dicitur, illum ego non alium fuisse censeo a Iouino, qui dudum promotus a Iuliano per Gallias magister armorum  in eodem munere magistri utriusque militie, sequentibus aliquot imperatoribus fidam operam nauauit. Qui et consul cum Lupicino ad annum ere Christiane 367, quo etiam anno Remis data sunt ad eum duo rescripta ualentiniani et ualentis Impp. leg. 9 e 10 Cod. Th., De re militari. A quo et originem duxit uxor Consentii, de qua sic Sidonius in Narbone :

 Huic summi ingenii uiro, simulque
Summe nobilitatis atque forme
Iuncta est femina, que domum ad mariti,
Prisci insignia transferens Iouini,
Impleuit trabeis larem sophiste,
Qui et Christianissimus in testamento S. Remigii, et apud Flodoardum lib. I Hist. Remensis, cap. 6, illiusque Remensis basilice fundator, que olim a Beato Agricola, nunc a Sancto Nicasio nuncupatur. Cuius etiam ibidem anniuersaria memoria recolitur ad uII Idus Septembris. Unde et minime dubitandum reor quin huic ipsi Iouino excisum fuerit monumentum marmoreum, quod nunc post primarium templi eius ostium, ad dextram, aliquot columnis impositum uisitur: cuius monumentis emblema ex eneo  typo expressum edidit, et eleganti commentario illustrauit Tristanus Sanctamantius in Hadriano. Sed huic additum uelim, non ueram aliquam ferarum infectationem olim a Iouino peractam signis illis representari, sed symbolicam duntaxat, et emblematicam uix enim quis credat confectum leonem ab homine Gallo, cuius nec ab Ammiano, libris XXI, XXII, XXuI et XXuII , nec ab aliis scriptoribus, extra Gallias, Italiam, Germaniam et Britanniam  res geste ulle memorantur. Aprum autem, aut damam, aut ceruum uenabulo confixisse, et uiri Christianissimi, et militum magistri frigida sane laus erat, neque digna que tam operoso mausoleo ad sempiternam memoriam omnibus posteris commendaretur.  Cum igitur legam apud Ammianum locis citatis, in iis quas diximus regionibus non semel a Iouino perdomitos Romanorum hostes; et apud Prosperum lib. III, De promissionibus et predictionibus, cap. 38, Theodosii religiosi principis imperio, per Iouinum et Gaudentium comites omnia templa exspoliata; intelligo demum cur ille in eterno marmore, et apri, et cerui, et dame, et leonis domitor exhibeatur;  quibus feris uel barbaros populos ab eo proffigatos, uel exauctoratos suisque exturbatos sedibus cacodemones apte designari negauerit nemo. Simul deprehendo cur fuerit Iouinus a Maioreuo contumeliose appellatus. Erat scilicet Maioreuus, ut plerique qui tum uel palatinam uel castrensem militiam profitebantur, more maiorum suorum, idolorum cultui addictus. Grauiter ferebat a Iouino disturbari idola, ac eorum delubra opibus suis atque ornamentis spoliari. Illum idcirco nefarium et ferocem appellauit Popam templi Montis egrotum: adeo tamen prepotentem eum agnoscens, ut ab eius inuasionibus, etiam castro exstructo cauendum sibi putaret. Ethnici nimirum et militaris hominis est conuitium istud: Excubare in Aesculapii templo solitos egrotos  innuunt Solimus cap. 7, Polyhistoris, et Plautus in Curculione. Aesculapio autem consecratum fuisse templum in monte Lybie, testatur Trismegistus in Asclepio: et fere id obseruatum ab antiquis, ut Aesculapio templa, et in montibus ad aure salubritatem, et haud procul ab aquis ad egrotorum commoda constituerent. Plurima hodie castra Aigremont Gallorum uulgus nuncupat, quod est Mons egrorum, ex eo quem dixi ritu. Fuerat fortasse Iouinus noster aut alicui Aesculapii templo quondam prefectus, priusquam Christo se addiceret, aut iam Christianus nosocomium aliquod excelso loco, cum ede sacra, ritibus Christianis fundauerat. Hinc Popa templi Montis egrorum Maioreuo dictus, per ludibrium, ac per contumeliam; quia templa idolorum, Christianissimi  principis iussu pessumdabat. Hec satis, ex coniectura, ne Rainaldi Lugdunensis archipresulis prudentiam temere redarguas, qui fidem habere uisus est huic diplomati de castro Maioreuo; in quo Carthusiensibus domus posita est, iam ab anno Christi 1116, inter domus totius ordinis secundum fundationis antiquitatem sexta.«





LIBER DE QUADRIPERTITO EXERCITIO CELLAE AUCTORE, UT uIDETUR, GUIGONE, PRIORE CARTHUSIAE, EIUS NOMINIS SECUNDO. Ex mss. codicibus Carthusie Portarum, et Carthusie Parci.



PROLOGUS.


Reuerendissimo domino, et Patri in Christi uisceribus dilectissimo, B. priori pauperum Christi, qui in Wittheam commanentes, ordinem sunt Carthusiensem professi, Dei seruorumque Dei seruus indignus, spiritualis uteri uestri filius, in presenti sanctitatem in merito, et in futuro felicitatem in premio.

Si uocare liceret in ius uel patrem suum filio, uel dominum seruo, nonnichil   mea fortassis paruitas haberet, super quo nec iniuste, ut sibi uidetur, in uestram sub iudice magnitudinem agere posset. Nam ecce dum attendit potens auctoritas uestra, quid in me sibi liceret, attendere quoque supersedit moderamen discretionis uestre quid infirmitas mea ualeret. Hinc predicator egregius, cum omnia sibi asserat licere, negat nimirum omnia expedire. Ut enim quod pro tempore et loco, pro causa et negotio pertinet ad rem, imponat iubendo pater filio, et prelatus subiecto, sententie  quidem est: sed uidendum prius si ad ferendum quod imponitur, tam unus quam alter quantum ad scire et posse sufficiens est. Sane uelle nunquam debet deesse, ne tunc quidem cum scire et posse contigerit non adesse. Hec idcirco prelibaui, quia iniunxit ueneranda paternitas uestra mihi, ut scripto conarer ostendere quibus potissimum exercitiis in cella debeat intendere, qui sanctum ordinem Carthusiensem professus, in ea debet solitarius manere: nec aliquo de ea tempore, nisi causis rationabilibus exigentibus  occasione aliqua exire. Utile  opus; sed ad id solus sufficit expertus. Ego autem non ignoro ad hec me idoneum non esse, qui scio quidem mel esse dulce, sed magis  auditu quam gustu. Scio etiam, ut ait philosophus ille, quod nescio, uidelicet hec dicere ex sententia. Nec scio ore meo loqui, quasi legens quod Prophetam fecisse eius notarius asseruit. Certe de Sapientia perditio et mors dixerunt: Auribus nostris audiuimus famam eius . Nunquid oculis uiderunt decorem eius? nequaquam. Nunquid faucibus suis perceperunt suauitatem eius? ne hoc quidem. Solus in eis ad famam uiguit auditus, sed nec ad speciem uisus, nec ad dulcedinem gustus. Et ego quid loqui digne possem de dulcedine celle, quem constat  aliquid de ea uel tenuiter audisse: que uero, qualis quantaue sit, uel nichil omnino, uel modicum certe aliquando expertum fuisse? uerum ariolandi incurrere peccatum  et scelus idololatrie metuens; et magis deprehendi ea uacuus que inflat, quam que edificat, eligens; uim mihi ipsi inferens, ut iam essem uolens, qui ante fueram nolens; institi ut potui: docens quod non didici, et tradens quod non accepi. Consequens proinde est quod nisi ad excusandam hanc magnam in me temeritatem et presumptionem, obedientia cum caritate, caritas cum obedientia procedat; illis iure debeam adnumerari, quos asserit Apostolus esse conuersos in uaniloquium: uolentes esse legis doctores: non intelligentes neque que loquuntur neque de quibus affirmant. Sed esto. Ecce factus sum insipiens, sed sapienter; quia uos me cegistis. Inde est quod si accusat presumptio, sed excusat coactio.  Nam etsi a me silentium exigit imperitia mea, sed os meum aperuit iussio uestra. Inde mecum actum est quod silere timui, qui loqui erubui: magis uolens per imperitiam locum in me dare confusioni, quam pro eo, si resisterem potestati, ac perinde et Dei ordinationi, subiici damnationi. Igitur uestrum pro posse aggrediens exsequi preceptum, applicare curaui et studio animum, et calamo manum, et quod mihi de hac materia ad presens occurrit, pro eo quod ut de ea tractarem, uestra me paternitas compulit; sicut in studio deprehendi sic scripto digessi. Quia uero in rigore capituli generalis, quod singulis apud Carthusiam annis conuenientibus in eodem loco de longe et de prope eiusdem ordinis prioribus, tenetur uigor totius ordinis et robur consistere non dubitatur:  ab eo huius mee locutionis curaui exordium sumere. Sicque in quibus ipsa ordinis summa consistat; et maxime que illa sint sancte religionis exercitia, quibus inhabitator celle intendere debeat: assumptis hinc inde  sacre Scripture testimoniis, conatus sum pro posse demonstrare. Sunt autem quatuor exercitia illa, studium sacre lectionis, maturitas defecate meditationis, deuotio pure orationis, strenuitas utilis actionis. Quatuor hec: maior horum oratio est. Hinc est quod huic libro hunc titulum, uidelicet De quadripertito officio celle dignum duxi preponendum, nisi forte paternitati uestre aliud fuerit uisum. Capitula quoque ante libri exordium uniuersa posita sunt, eo quoque ordine quo sibi inuicem succedunt: ut cum  aliquid queritur, absque omni statim difficultate reperiatur. Non solum autem, sed et in ipso libro, eadem capitula in locis sibi singula conuenientibus apponuntur; ut cum prefixum capitulum attenditur, unde tractet quod sequitur euidenter agnoscatur. Accipiat iam dilecta mihi in Domino paternitas uestra munus quidem paruum, non parua tamen ei deuotione oblatum: et si forte non multum in eo uiderit quod ipse iure debeat approbare, deuotam saltim offerentis uoluntatem dignetur acceptam habere. Obsecro etiam uos ut pro eo quod, omissis aliis quibusdam quibus intendere mihi dulcius esse  uestram sum, etsi non ut debui, certe ut potui, iussionem exsecutus, hanc mihi pro labore meo mercedem reddatis, ut in orationibus  uestris mei reminisci uelitis: sitque remuneratio prompte obedientie mee, instantia pro me ad Deum orationis uestre deuote. uenerandam paternitatem uestram Deus omnipotens Pater, per dilectum Filium suum, in sancto utriusque Spiritu ab omni malo custodiat, diesque uestros in sua pace disponat, atque ab eterna damnatione uos eripi, et in electorum suorum iubeat grege numerari. Amen.



CAPITULORUM SERIES.

    I. De modo et causa aduentus priorum ordinis Carthusiensis ad annuum capitulum, et de triplici fructu aduentus eorum.
    II. De suauitate sublimi, et sublimitate suaui, que  in ordine Carthusiensi in tribus specialiter consistit.
    III. De spirituali conuersatione fratrum Carthusiensium in qua eunt post Christum, per Christum, ad Christum.
    Iu. Quid spiritualiter debeat accipi per uilitatem et asperitatem habitus Carthusiensium, et de paupertate uictus eorum.
    u. De puritate contemplationis interne, que ad celle potissimum solitudinem spectat.
    uI. Qualiter suauis celle quies, et quieta eius suauitas in quibusdam sacre Scripture locis expressa sit.
    uII. De eadem quiete celle: qualiter per uiros sanctos a Moyse usque ad Isaiam eius secretum sit expressum.
     uIII. De quibusdam uiris sanctis qui fuerunt ab Isaia usque ad Christum: et de quibusdam qui fuerunt post aduentum Christi, qualiter per eos figurata sit celle quies.
    IX. De quiete celle; et quod non expedit ei qui in ea habitat, ut curiositate temeraria nimis diu extra eam moretur.
    X. De eo quod cella, ab eo qui eam inhabitat, iugiter tenenda est; et quod ei periculum eueniat si temerarie ab ea fuerit egressus.
    XI. De magnis multisque periculis que ille incurrit qui habitator est celle, et de illa male exit; et de eo quod magnam anime sancte confert quietem plena et perfecta abiectio secularium rerum.
    XII. De secularium   negotiorum et sollicitudinum ac possessionum abiectione.
    XIII. De loco sancte uoluptatis, et de spirituali fuga sancti Iob.
    XIu. Quomodo spiritualiter egrediebatur fluuius de loco uoluptatis ad irrigandum paradisum: et quis ille fluuius sit.
    Xu. Quod qui ad annuum conueniunt capitulum priores, ordinis debent diligenter intendere renouationi: et de quatuor exercitiis sanctis, quibus sollicite studere debet omnis qui in cella uult fructuose commorari.
    XuI. De commendatione celle, et de quatuor capitibus illis in que fluuius diuiditur qui ad irrigandum paradisum de loco uoluptatis egreditur
     XuII. Quod qui habitator est celle, omnem debeat illicitam deuitare locutionem: et que illa sint bona ad que nos sacra lectio prouehit.
    XuIII. De generibus sanctarum meditationum, quibus intendere debet qui in cella solitarius sedet: et de studiosa sacre Scripture recordatione.
    XIX. De illo meditationis modo qui in animo meditantis, timoris gignit causam et doloris, qui in octo modos diuiditur.
    XX. De generali resurrectione mortuorum, et penis damnatorum, et qualiter repeti debeant illi octo modi, in quibus timoris existit causa et doloris.
    XXI. Qualiter in animo meditantis, timor expellit elationem; et de tertio meditationis modo, qui occasionem  administrat amoris et consolationis.
    XXII. De quarto meditationis modo, qui causam gignit in animo meditantis, pietatis et compassionis: et quod quedam que uidemus ab aliis mala fieri, magis debeamus intra nos plerumque excusare quam temere iudicare.
    XXIII. Qualiter quintum meditationis modum opponere debeamus in mente nostra, contra illam qua iugiter pulsamur tentationem carnis, et diaboli, et mundi.
    XXIu. De tedio quod aliquis patitur qui celle habitator est: et quomodo illud a se repellere, seque renouare et reparare possit.
    XXu. De his que in carne operatus est Christus; et de laboribus sanctorum suorum.
     XXuI. De septimo meditationis modo, qui stuporis in mente meditantis causam gignit et admirationis: et de eo quod per ea que facta sunt conspicitur ipsqui fecit.
    XXuII. De uocibus et locutionibus quas anima spiritualiter audit: et qualiter anima ad imaginem Dei facta sit, et quem motum suscipiat, et cuius motus susceptibilis non sit.
    XXuIII. De illis beatis spiritibus, que uidelicet illa sint que ad eos pertinent; et quid de illis in pura meditatione sua, celle debeat intra se habitator reuoluere.
    XXIX. De illo meditationis genere quod intra nos in ipsis intimis cordis nostri debemus habere, cum de Deo studemus cogitare: et qualiter de illo nos deceat  et liceat sentire.
    XXX. De Trinitate personarum, de unitate substantie que Deus est, et quod preiudicium aliquod nec Trinitas unitati, nec unitas facit Trinitati.
    XXXI. De diligenti sollicitudine, et sollicita diligentia quam orationi nostre quando ei incumbimus debemus impendere: et de magna instabilitate qua in corde, orationis tempore, per otiosa et nociua, dispersis cogitationibus nostris misere ac miserabiliter fluctuamus, et per innumera euagamur.
    XXXII. De mentis euagatione, quam nobis orationis tempore inesse sentimus: et qualiter et quare per tertium qui de loco uoluptatis egreditur fluuium, qui et Tigris uocatur, orationis accipienda deuotio sit.
    XXXIII. Quales nos exhibere debeamus priusquam  ad orationem accedamus, ut cum ad eam uenerimus, sic eam Deo offeramus, ut ipse eam sibi acceptam, et nobis misericorditer efficiat fructuosam.
    XXXIu. De eo quod cum ad orationem accedimus, et illis qui in nos deliquerunt, ex puro corde dimittere, et si sunt qui habent aliquid aduersum nos, plene eis ac perfecte reconciliari debemus.
    XXXu. De quatuor cogitationum generibus, que nobis necessarium est in mente habere, si pure, et deuote, atque fructuose Dominum uolumus orare.
    XXXuI. De opere manuum, cui debet celle inhabitator intendere, et quibus horis spiritualibus exercitiis, et quibus insistere debeat manuum operibus, et de pluribus aliis que ad eumdem celle incolam pertinent.





[LIBER DE QUADRIPERTITO EXERCITIO CELLAE.]



CAPITULUM PRIMUM. De modo et causa aduentus priorum ordinis Carthusiensis ad annuum capitulum, et de triplici fructu aduentus eorum.


De aduentu uenerabilium Patrum nostrorum, ordinis Carthusiensis priorum ad annuum capitulum, magnus ordinis eiusdem uniuersitati prouenit fructus. Sane conueniunt in eremo Carthusiensi sicut omnes ex locis diuersis, sic et multi eorum ex longinquis. Et ut non diffiteamur quod uerum est, conueniunt non sine magno [Cod. Parci, multo] labore, cum ingenti deuotione, sed hilaritate, sed alacritate, sed humilitate, sed simplicitate, sed benignitate,  sed pietate [Cod. Parci, puritate], sed caritate. Et hec quidem aduentus illorum est causa. Primum quidem ut ostendant debere se promptam et humilem  antique ordinis institutioni obedientiam exhibere. Ipsa nimirum est qua tenentur annis singulis, tempore illo quo generale teneri debet capitulum, in predicto loco conuenire. Excipiuntur quoque illi qui ne forte plerumque possint adesse, iustam habuerint occasionem et causam, eisque ut remaneant, ab ipso fuerit discrete capitulo ac miserabiliter indultum. Secundo uero, ut sese in omni iucunditate spiritali, etiam corporaliter uideant, mutuamque in inuicem dulcissime in Domino fraternitatis caritatem magis ac magis adaugeant.  Tertio quoque ut ordinem quem sunt professi, pro nosse ac posse suo, cum zelo secundum scientiam, discretione preuia ex communi consilio et assensu reparent, et in statu bono solident ac confirment. Et tam in destruendo noxia, quam in construendo utilia, intentos se in omni secundum Deum et sollicitudine feruida, et feruore sollicito exhibeant: sicque illum in hoc gemino salutis opere studiose imitentur, quem ad hoc constituit Dominus super gentes et regna, ut euelleret, et destrueret, et disperderet, et dissiparet, et edificaret, et plantaret. Et est funiculus triplex, quo ligati in Christo Patres et Domini nostri conueniunt; fortitudo humilitatis profunde, dulcedo caritatis fraterne, sollicitudo cure sibi commisse. Qui nimirum difficile rumpitur,  imo penitus impossibile ut in sanctis duntaxat uiris rumpatur, roborante cum Domino, ac in sua magis ac magis integritate conseruante. Cum enim ipse dicat humilitatis amator et auctor: Discite a me, quia mitis sum et humilis corde , nimirum quos constat perseueranter usque in finem ueritatis esse discipulos, patet et eos consequenter suaui humilitatis esse uinculo ligatos. Item cum iuxta Apostolum: Qui proximum diligit, legem impleuit ; et ut idem in continenti concludit, plenitudo ergo legis est dilectio ; liquet aperte huius apud illum funiculi integritatem in nullo posse dissolui, apud quem imo intra quem fraterne constat caritatis perfectionem non minui.  Et de eo quid possumus, siue quid debemus dicere, qui preest in sollicitudine? Nonne pastoribus uigilantibus, et custodientibus uigilias noctis supra gregem suum, angelus stat iuxta illos, et claritas Dei circumfulget illos? Patet quia non timent sibi ab aliqua lesione, qui iuxta se habent angelum stantem; non ab aliqua obscuritate, qui claritatem nichilominus Dei habent se circumfulgentem. Et unde eis hec duo eximia bona? Inde utique quod uigilabant, et uigilias noctis supra gregem suum custodiebant. Porro sic uigilare sicque custodire, quid est aliud quam mala destruere, bona uero construere?



CAPITULUM II. De suauitate sublimi, et sublimitate suaui que in ordine Carthusiensi in tribus specialiter consistit.

 Diximus aliqua de modo et causa aduentus dominorum ac Patrum nostrorum, priorum uidelicet, ad generale capitulum, et quis de hoc eorum aduentu proueniat fructus. Nunquid eis tali modo talique ex causa conuenientibus dicendum esse putamus, quod quibusdam Corinthiorum dicit Apostolus, uidelicet quod iam non est Dominicam cenam manducare?  Absit. Imo sic conuenientibus eis in unum iam est Dominicam cenam manducare! Cenam diximus Dominicam, non Holophernis, que plena est uoluptate: sed nec Herodis, que polluta est sanguine; sed cenam Domini, in qua munditie linteo precincti, pedes suorum lauent discipulorum, qui sunt affectiones et intentiones eorum. Et consurgentes diluculo, atque offerentes holocausta per  singulos, obstent omnibus quibus potuerint modis, ne forte peccent, et benedicant Deo in cordibus suis. Sicque digni erunt ut ad illam cenam, quam homo quidam fecit magnam, perueniant. Ipsa est ad quam ne uelint uenire, adhuc hodie multos impediunt, et uilla uanitatis, et iugum quinarie curiositatis, et uxor uoluptatis. Igitur faciant hi uiri sancti quam sollicite, prout possunt, propter quod conueniunt. Ordinis institutioni obediunt in eo quod conueniunt: conuenienter uero se inuicem corporaliter uisitant, sicque mutuum in se fraterne caritatis amorem multiplicant. Superest iam ut tertiam pro qua conueniunt causam adimpleant. Quod nimirum faciunt, cum de ordine colloquentes, tam exstirpare que eis apparuerint mala, quam apponere que bona,  et in deuotione sollicita, et sollicitudine deuota, simul uniuersi student. Igitur egrediatur fluuius de loco uoluptatis, ad irrigandum paradisum. Quid putamus nos posse conuenienter per hunc accipere paradisum iuxta tropologicum, secundum quem incedere proponimus, sensum? Accipiamus per eum, ordinis quem professi sumus suauitatem in Domino sublimem, et sublimitatem nichilominus suauem, nisi forte alicui aliud uisum fuerit quod melius, uerius et congruentius sit. Certe si quid aliter quis alius sapit, et hoc ei Deus reuelauit. Et nobis uidetur quidem sic posse non interim sentire absque preiudicio duntaxat sententie melioris. Intuemur enim que, et qualis, ac quanta utriusque boni huius  in ea prerogatiua sit: unde est quod sic audemus sentire. Non solum autem, sed et illud nonnunquam, etsi perraro, uel tenuiter nobis experiri datum. Sane consistit huius gemini boni prerogatiua in his tribus: in externa exercitatione, in iugi solitudine celle, in plena huius seculi abiectione. Itaque commendant precipue quoque ordinis, quem paradiso assimilauimus, sublimitatem suauem, et suauitatem nichilominus sublimem, inter cetera multa et magna, que ei insunt bona, probabilis externa exercitatio, iugis celle solitudo, perfecta seculi abiectio. Tria hec. Maior autem horum est celle solitudo: et ideo maior, quia ipsa est que nec utilis esse ualet exercitatio externa, nec seculi abiectio perfecta. Si quidem ut illa tam Deo quam hominibus placere,  et eam exercenti prodesse queat, occasionem et causam prestat, et istam absque consumptione consummat. Nos autem, ut primum hoc magnum bonum uel breuiter attingamus, ad externam exercitationem referimus uilitatem, asperitatem, parcitatem; uilitatem in habitu, asperitatem in cilicii usu, parcitatem in uictu.



CAPITULUM III. De spirituali conuersatione fratrum Carthusiensium, in qua eunt post Christum, per Christum, ad Christum.

Et nunc obsecramus uos, Patres in Domino uenerandi, et fratres dilecti, ut equanimiter sinatis nos in medium proferre, et in altum efferre religiosam et sanctam conuersationem uestram. Et hoc ad  uestram quidem quantulamcunque consolationem, sed est ad illius potissimum gloriam et laudem, qui ei est causa pariter ut sit, et forma nichilominus ut talis sit. Ipse est quem Pater sanctificauit, et misit in mundum , ut uiuamus per eum. Quod tunc fit cum sapientis oculi, ut ait Ecclesiastes, in capite eius ; ut  qui se in eo manere dixit, ambulet sicut ille ambulauit ; unde et hec uox eius: Nemo uenit ad Patrem nisi per me, sed et ista est que tunc temporis dicta est: Non uultis uenire ad me, ut uitam habeatis?  Duobus quoque fratribus, quos hominum fecit piscatores, uenite, ait, post me , o, post me, o, per me, o, ad me,  His tribus uiis ambulatis et uos, uenientes post eum, uenientes per eum, uenientes denique ad eum. Ait itaque, post me, per me, ad me. Quare nobis, o dulcis et bone Iesu, eundum est post te? Utique quia uia es. Et quare per te? nimirum quia ueritas es. Quare etiam ad te? certe quia uita es. Ego, inquit, sum uia, ueritas et uita . uerum est hoc, quia tu uia, tu ueritas, et tu uita; uia plane in exemplo, ueritas in promisso, uita in premio. uia nobis es, o mediator Dei et hominum, Deus et homo, Christe Iesu, in humanitate tua, quam de nobis sumpsisti pro nobis, quia sancte nobis in ea monstrasti conuersationis exemplum. uita nobis es in diuinitate tua, in qua Patris es cequalis, ceternus, et consubstantialis. Quia sicut habet ipse Pater uitam  in semetipso , sic dedit tibi Filio uitam habere in teipso. Dedit, quia genuit. Nequaquam dedit Filio quod ante non habuit: sed illud dare, ab eterno gignere fuit, imo est. Et dedit uitam, non quidem aliam quam illam que ipse est, ut sit uita data a uita, Filius genitus a Patre, Deus de Deo, lumen de lumine; et una eademque uita ille qui dedit, et ille cui dedit, sicut non alius et alius, sed unus idemque Deus, et gignens et genitus. Inde est quod sicut habet Pater in semetipso, sic dedit et Filio habere in semetipso, ut credamus quia non est genitus gignente posterior, sicut nec gignens genito prior, licet a nullo Pater sit, quia est Pater; Filius uero a Patre sit, quia est Filius. In eo quod audiuimus, quia sicut habet Pater uitam in semetipso, sic  dedit et Filio habere in semetipso , intelligimus quia unum sunt et cequales, et ceterni, et substantiales Pater et Filius. In sola uero huius uite uisione et participatione, et gaudii nostri plenitudo, et tota nostra consistit beatitudo. Porro ueritas es, o bone et benigne Iesu, in utraque natura tua, et assumente et assumpta, quia quod nobis promittis homo, reddis Deus. uos itaque, o domini et fratres nostri, uos, inquam, itis post ipsum; itis et per ipsum, ut perueniatis ad ipsum. Sic ire desiderabat ipse, cuius erat oratio hunc habens modum: Deduc me in uia tua, et ingrediar in ueritate tua. Letetur cor meum . In hac uia sinceritas est in rectitudine; in hac ueritate claritas est in cognitione; in hac letitia, uera felicitas est in beata et  beatificante Dei uisione. Idem etiam eumdem in alio psalmo alloquens: Tenuisti, ait, manum dexteram meam, et in ueritate tua deduxisti me, et cum gloria suscepisti me . Tenuisti, deduxisti, suscepisti. Tenet uestram dexteram manum qui uia est, ut eatis post ipsum; in bona uoluntate sua deducit uos, qui ueritas est, ut eatis et per ipsum, cum gloria quoque suscipit uos qui uita est, ut in fine perueniatis ad ipsum, et sine fine sitis cum ipso. Et quidem uera esse uerba hec clamare non cessat excellens religio uestra. uolitat de ea longe lateque fama bona. uos autem modis omnibus studete ut non sit inferior illa, sancta conuersatio uestra. Alioquin si falsa fuerit, quod absit, que de uobis dispergitur fama, quid ni infamia erit? Non  solum autem, sed et ruboris maximi erit occasio et causa. Ut enim Betius dicit: »Qui falso predicantur, suis ipsi necesse est laudibus erubescant .« Idcirco prouidete ut qui de uobis audiunt que probabilia sunt, hoc de uobis dicere possint; quod de se dudum confessa est regina Saba illi magnifico regi Salomoni: Probaui, inquit, quod media pars mihi nuntiata non fuerit .



CAPITULUM Iu. Quid spiritualiter debeat accipi per uilitatem et asperitatem habitus Carthusiensium; et de paupertate uictus eorum.

Superexcellens quoque hec conuersatio uestra  penitus est a mundo et his que sunt mundi segregata: unde et iure ualet, et debet paradisus uideri, sed eam duntaxat amanti, et cum ingenti eam feruore, totis conatibus exercenti. Est itaque uilitas, est et asperitas in habitu uestro. Quid in his uester uobis habitus innuit, nisi duo illa eximia bona, solius autem Dei dona; humilitatem uidelicet cordis, et mortificationem carnis? Nos enim ad humilitatem referimus uilitatem, asperitatem uero ad mortificationem. Et illa quidem tumorem in mente premit elationis, hec autem fetorem in corpore perimit corruptionis. Hec profecto sunt duo prauitatis sue uincula, quibus in reprobis antiquus ille hostis genus ligat humanum. Ipse nimirum est serpens, uerus et tortuosus; pectore   repens, et uentre. Nam mundi ille rector tenebrarum harum, hinc quosdam erigit inaniter supra se, hinc quoque alios eneruiter prosternit subtus se. Hic sic et hos sua fortitudine uincit, quam habet in lumbis suis, propter sexum superiorem; et in umbilico, propter inferiorem. Hec autem in electis suis uenit disrumpere uincula, qui de puella humili et incorrupta natus est, humilis ille Dei hominumque mediator, et sanctus, docens eos super iumenta terre, et super uolucres celi erudiens eos. Quod etiam in ipsa cruce sua et morte excellenter expressit. Morte, inquiunt, turpissima condemnemus eum . uox est Iudeorum in mortem Saluatoris conspirantium. In eo sane quod auditis eos uelle condemnare illum morte, notate asperitatem:  quid enim magis asperum quam mors? In eo autem quod proponunt et deliberant, ut eadem mors non modo turpis, sed et turpissima sit, ipsam uos sciatis debere intelligere crucem eius. Quod enim magis uile genus mortis quam crux? Nam crux probrosum supplicium est. Et opprobrium referte ad uilitatem, supplicium ad asperitatem. Itaque factus Dei Filius obediens Patri usque ad mortem: et ne hoc quis modicum putaret, dignum duxit Apostolus addere, mortem autem crucis . Talem pro nobis mortem patiendo prefigurauit quidem in semetipso, quod notare potestis non inconuenienter in habitu uestro. Et quid hoc ad utilitatem uestram? Multum per omnem mundum. Ut humiliantes nimirum uos  sub potenti manu Dei, exaltari ab eo mereamini in tempore uisitationis. Simili modo spiritu facta carnis mortificantes, ad uitam perueniatis. Et humilitatem  habitus uestri uilitas, et mortificationem asperitas notat. Sane parcitas uictus principi resistit coquorum, ne destruat muros Ierusalem, et ipsa profecto ualde necessaria nobis; quia si uerum est quod Salomon ait: Qui delicate a pueritia nutrit seruum suum, postea eum sentiet contumacem . Nonne tantum, taleque possidere bonum, quemdam est possidere paradisum? Nam eleuati estis supra mundum, de cuius amatore Dominus dicit, quia Induebatur purpura et bysso, et epulabatur quotidie splendide . In purpura color, in colore species, in specie nitor, in  nitore uanitas, in uanitate superbia est. In bysso autem mollities, in mollitie suauitas, in suauitate carnis pruritus, in pruritu titillatio, in titillatione uoluptas, in uoluptate luxuria est. Itaque elatum eum fuisse purpura, et lubricum byssus ostentat. Quod autem non interpolatis diebus, sed quotidie epulabatur splendide, notamus eum gastrimargie fuisse subditum. uos autem non sic. Magis autem mendico illi uos assimilamus, quia et mendicare alicuius est uilitatis. Qui erat ulceribus plenus, non mendaciter eum asseruimus, quantum ad hoc in asperitate fuisse. Nam in eo quod cadentes micas non accepit, ab eo qui epulabatur quotidie splendide longe disiunctus fuit.



CAPITULUM u. De puritate contemplationis interne, que ad celle potissimum solitudinem spectat.


Contuendum post hec, quia iugis celle solitudo secundum bonum est, quod ad spiritualem retulimus paradisum. Certe a uero illum deuiare non puto, qui iugem solitudinem celle dicit paradisum. Sed nunc putabit aliquis, qui que, qualia, ac quanta ei insunt bona per experientiam nouit. Cur enim uerear cellam uocare paradisum, quam constat esse ipsum celum? Ut enim ex re nomen habeat, et id uocetur quod sonat; quid cella, nisi celi aula? uere Dominus in cella, quia non est ipsa aliud nisi domus Dei et porta celi . In ea namque angelorum fit ascensus et descensus supra Filium hominis in  scala caritatis. Quod prefigurauit in se uenustus uultus Rachelis decore; quod leta, et letificans quies sedentis et audientis Marie, hoc totum habet in se iugis celle solitudo: et in re quidem magis quam in significatione: non in solo olfactu, uerum etiam in gustu. Ignorat laboriosam turbationem Marthe; gaudet autem uehementer super placida, sed tranquilla, sed quieta, sed suaui, sed dulci, sed iucunda, sed bona, sed serena, sed amena, sed speciosa, sed luminosa, sed deliciosa sessione Marie, Et quando sufficienter que in hac celi aula sunt bona poterimus admirari, enarrare, collaudare? In tantum certe et omnem eorum et magnitudo mensuram, et multitudo excedit numerum, ut ad eorum  immensitatem explicandam sic aliqua lingua sit loquens, sicut est stilla paruula tenuiter cadens, ad flumen latissimum et profundissimum perenniter fluens. Num hyperbolice aut adulatorie loquimur? Absit. Imitamur namque in hoc pro posse, illum qui, ut de se dicit Nerie filius, ex ore suo loquebatur quasi legens : Nimirum quia lectio diuina tam falli quam fallere nescia, est experientia copiosa. Ista est que nos ex nonnula parte super his eruditos reddit, et certos, propter quod et loquimur. Discurramus iam ex more, si placet, per amena et fecunda prata Scripturarum, et uideamus quibus et qualibus, quam pulchris uidelicet et odoriferis, quam suauibus et salubribus respersum habeat flosculis, hec celi aula, illum qui in ea est lectulum;  ut possit unusquisque uestrum dicere ex sententia: Lectulus noster floridus . In amore quidem exercitii huius tam salubris et religiosi studii, ostenditis uos plene scire, in quantum sancta in se solet Scriptura hanc et figurare placidam Sanctorum quietem, et approbare. Ecce, cum in protoplastum sopor immittitur formatam ex se feminam statim intuetur: et aliquid in se esse quod regat uirile, et aliquid quod regatur muliebre. Quandiu sanctus Abel intus fuit, nimirum non in morte, sed in uita fuit. Ex quo certe ad suggestionem Cain foris exiit, ipsam quoque mortem incurrit. uox itaque Cain ista est: Egrediamur foras . Est autem suggestio eorum, qui terrena illicite possident; qui et agricole ac per hoc terreni, non celicole  sunt; quia illos decipere nituntur, qui presens exsilium lugent, ut omissis internis, in externis se totos per appetitum et per actum effundant. Nam Cam possessio, Abel uero luctus interpretatur. Sed quid inde sequatur, audite, et quod auditis, uitare omnibus modis studete. Quid enim uerax historia dicit? Cumque essent in agro, consurrexit Cain aduersus fratrem suum, et interfecit eum. Nec mirum quod interfectus fuit, qui foras in agrum exiit: ut enim per semetipsam ueritas ait: Ager est hic mundus ; qui cum totus  in maligno positus  sit, quomodo mortem poterit euadere, quicunque in eum per uoluntatem, per uoluptatem, per actionem nefariam moraturus introierit?



CAPITULUM uI. Qualiter suauis celle quies, et quieta eius suauitas in quibusdam sacre Scripture locis expressa sit.


Delectat adhuc intendere iis que in manibus habemus, ut que et quanta sit celle quies demonstremus. Ecce sanctus Enoch pro eo quod cum Deo ambulat, non apparet, quia tollit eum Deus . Quod, iuxta tropologiam, quid aliud est, nisi quod illi qui soli Deo se dedicant, dum illi militant, negotiis se secularibus non implicant. Ut autem ei medullitus placeant cui se probauerunt, exteriora a se uniuersa pro posse excludunt. Sic, sic, dum solis internis intendunt, in occupationis immoderate publico apparere refugiunt. Iustus coram Deo Ne, ut iuxta interpretationem nominis sui requiem habeat,  quo uehementius inundare super terram aquas diluuii considerat, eo libentius ipsius se arce latibulis occultat: sed et columba ubi requiescat pes eius, foras non inueniens, intus sibi requiem querit ; quia sancta anima, simplex et innocens, eo delectabilius in interioribus pausat, quo se studiosius omnium prorsus exteriorum delectatione euacuat. Super Abraham irruit sopor, in quo magnus eum inuadit horror ; et dum dici sibi uerbum absconditum audit, quasi furtiue auris sua uenas susurri eius suscipit. Hoc est, sanctarum cogitationum pater animus sanctus, per contemplationem quidem excelsus, eo magis plerumque in interna meditatione pauere compellitur, quo plenius ut ei libere possit  intendere, omnis in eo exteriorum negotiorum cura sopitur. Sicque dum per infusionem inspirationis intime, in sublimitatem silenter intra se loquentis contemplationis eleuatur, causas quoque eius, et origines, occasiones, et modos in intimo sancte puritatis secreto delectabiliter rimatur. Sara moritur, et mortua in spelunca duplici sepelitur . Quod utique tunc spiritualiter fit, cum in anima sancta et pura, omnium uisibilium affectum, et appetitum, plenus eorum contemptus, et abiectio exstinguit perfecta. Sicque de cetero gemino huic sancto exercitio, contemplationis uidelicet defecate, et actionis egregie diligenter intendat: et hoc modo uitaliter mortua, in Deo uitam cum Christo absconditam habeat. Iuxta puteum habitat, Isaac cuius  nomen est uiuentis et uidentis , ut sit in anima deuota, que ad eterne exsultationis risum festinat, et uisio uiuens, ne ceca caliget a uero; et uita nichilominus uidens, ne pigra torpeat a bono. Dormit profugus ire fratris Iacob, ad caput habens lapidem , mentem in Christo: sanctosque nuntios puris intuetur oculis, in scala caritatis ascendentes et descendentes super Filium hominis; ut hinc mente excedant Deo, hinc uero sobrii sint nobis. Moritur, sed uitaliter sanctus Ioseph centum et decem annorum , in sanctitatis perfectione decalogum custodiens; quia et numerus centenarius perfectionem, et denarius innuit legem. Et odoriferis spiritualium uirtutum aromatibus conditus, deponitur intra seipsum, in interni secreti  loculo, dum corpore est, in huius seculi Aegypto, et ita sit in mundo, ut non sit de mundo.



CAPITULUM uII. Item de eadem quiete celle, qualiter per uiros sanctos a Moyse usque ad Isaiam eius secretum sit expressum.

Pascit oues Moyses, minans eas ad interiora deserti ut magnam uidens uisionem, in rubo absque combustione , ignis deprehendat ardorem. Nutrit uerbo Dei cogitationes intra se simplices et innocuas animus sanctus, easque perducens ad intima secreti, puro conspicatur uere fidei intuitu: et diuinam in una eademque Christi persona naturam, et humanam: et tanto talique federe utramque sibi inuicem unitam, ut nec glorificatio consumat  inferiorem, nec assumptio minuat superiorem. Non solum autem, sed in una singularis meriti puella, pre cunctis que sui sexus sunt, nitere uirginitatem, sed fecundam; fecunditatem, sed uirgineam; sicque in se utramque habeat, ut neutrum alteri preiudicium faciat. Et adhuc aliud quod eidem Moysi in hac uisione prefiguratum est; ut uidelicet sciret quod illius populi ducatum habiturus erat, qui sic legis ignem susciperet, ut peccati spinam non uitaret. Cernunt promissionis terram de longe Caleph et Iosue, quam et asserunt lactis et mellis riuis fluere ; idque agnosci posse per botrum qui portatur in uecte, Christum uidelicet qui adoratur in cruce. Dormit in tabernaculo, ubi arca Dei est, puer Samuel ; qui a Domino meretur uocari, et quid respondere uocanti debeat, doctus a sene puer, sic dicit: Loquere, Domine, quia seruus tuus audit. Rapitur et ardet ingenti et sancto desiderio sanctus Dauid qui dicit: Quis dabit mihi pennas sicut columbe, et uolabo, et requiescam?  Ut autem nobis ostendat ubi in his pennis columbe et sancto uolatu isto requiem inuenire queat, adiungit, Ecce elongaui fugiens, et mansi in solitudine . Igitur in elongatione aut fuga, et maxime in mansione solitudinis requies eius. Merito dicitur de eo quod habeat etatis plurimos dies, uirtutum scilicet spiritualium multas claritates, nec aliquam in fallacibus mundi huius bonis delectationem habeat; quia cum operiretur uestibus, non calefiebat . Nam terrena  omnia quasi quedam corporis sunt indumenta. Idcirco dormit in suauibus Abisag amplexibus, que patris mei rugitus interpretatur, per quam uera sapientia designatur. Hec est adolescentula speciosa, quesita in omnibus finibus Isrel; et inuenta adducta est ad regem, que stat coram eo ad rectitudinem, fouet eum ad suauitatem, dormit cum eo ad quietem, calefacit eum ad uerum et castum amorem. Que ita calida est ut in eo accendat ardorem diuine caritatis; et tam casta est, ut eum non stimulet neque excitet ad libidinem mundane, seu carnalis, uel diabolice uanitatis, uoluptatis, curiositatis. Nam, ut Scriptura dicit: Rex Dauid non cognouit eam . Nam cognosceret si de data sibi desuper sapientia inaniter superbiret. Sanctus Elias minas  meretricis et uenefice metuens , et dimittens puerum suum , pergit ad latibula deserti, et proiiciens se, dormit in umbra iuniperi. Desiderium uero habens dissolui et cum Christo esse, petit ut tollatur anima sua, et uniuersa que sua sunt, in dilectione Dei, et proximi constituens, bis soporatus, bis excitatus, bis denique refectus, abiit in fortitudine cibi illius. Donec post obseruationem Euangelii et legis, quasi post quadraginta dies ueniat ad montem Dei; ubi in carnis manens spelunca, post spiritum grandem et fortem, qui et altitudines deiicit, et duritias conterit; post commotionem timoris, post ignem amoris, sibilum audit aure tenuis, in subtilitate pure contemplationis; et hoc audito sibilo, quasi qui claustra  cupit carnis exire, egressus stat in ostio; et ne scrutator maiestatis opprimatur a gloria etiam uultum suum operit pallio. Eliseus moritur, et mortuus sepelitur . Cur hoc erat dicendum, cum non sit nouum, sed antiquum? non alicui singulare, sed omnibus absque ulla exceptione commune? Ideo quidem, ut ualde uenerabile sepulcrum illius ostendatur, quia, cum in illo [Cod. Parci, illud] nescio quis mortuus proiicitur, tactis eius sanctis ossibus etiam uite pristine redonatur. Religiosus rex Ezechias, in promissione a propheta accipit, quia quod de Iuda saluatur, et quod reliquum est, mittet radicem deorsum , quantum ad occultum munde cogitationis; et fructum  faciet sursum, quantum ad publicum egregie actionis. Qui etiam ad peccatorum suorum qui inter ipsum et Deum diuidit parietem, conuertens faciem , dicit prius iniquitates suas ut iustificetur: imitatus in hoc illum qui ait: Iniquitatem meam ego cognosco, et peccatum meum contra me est semper . Et ideo plorans orat, et orans plorat, et diluere studens peccata magna magno fletu, sicut pullus hirundinis sic clamat, meditatur ut columba.



CAPITULUM uIII. De quibusdam uiris sanctis qui ab Isaia fuerunt usque ad Christum, et de quibusdam qui fuerunt post aduentum Christi, qualiter per eos figurata sit quies celle.

uidit Isaias Dominum sedentem super solium excelsum  et eleuatum , ipsum in puritate contemplationis interne intuens; uniuersitatis Conditorem intellectui presidere creature angelice, in sua permanentis sublimitate, et humane per unum mediatorem a lapsu erecte. Sed hoc non nisi in anno quo mortuus est rex Ozias, presumptuosus scilicet ille et leprosus. Et ut quid hec? Nimirum ut sciamus illi non posse adesse puritatem contemplationis, in quo per affectum adhuc et effectum dominatur et uiuit, et tumor elationis, et fetor corruptionis. Denique post hec dicit: Secretum meum mihi. Secretum meum mihi . Cor suum percutit Iosias cum lectionem audit libri quem in domo Dei Helchias reperit : eumque consolatur Olda quanquam femina, que habitat in  secunda. Ieremias uirgam uidet uigilantem , quatenus sciat quia uigilat Dominus super uerbum suum ut faciat illud; quem de lutoso profundo, et profundoso luto leuant funes, quibus intersunt imo subtersunt [Par. subsunt] panni ueteres. Et ideo quidem hoc, ut ascendens a conualle plorationis, et cantans cantica graduum, uulnerato a caritate Christi corde eius, gestet uerba eius in uisceceribus quasi sagittas acutas. Et hoc quidem propter funes. Sane propter pannos ueteres, gestat etiam exempla seruorum Dei, quos de mortuis uiuos, et de nigris lucidos facit, tanquam carbones uastatores. Ezechielem in cincinno capitis sui, missa ad eum similitudo manus apprehendit ; et eleuatum inter terram et celum, in Ierusalem de  Chaldea in spiritu ducit, ut abominationes que ibi sunt aspiciens, de funiculis facto flagello, et ementes et uendentes eiiciat de templo, dicendo: Quoniam zelus domus tue comedit me . Daniel cum tribus sociis suis abstinet ab eo quod suaue est uentri, ut ad id pertingere possit quod non falla citer dulce est menti; dignus effectus extunc, percipere intelligentiam omnium uisionum et somniorum. Non solum autem, sed et super flumina Babylonis sedens, et in recordatione superne Sion flens, fenestris cordis sui ad Deum apertis, tribus uicibus orat in die contra Ierusalem; suspirans in uera spiritus sui claritate, et ad securitatem superne pacis, et ad beatam et beatificantem uisionem sempiterne Trinitatis.  Preparat cor suum Esdras scriba doctissimus et uelox, ut inuestiget legem Domini , faciens et docens preceptum in Isrel et iudicium; sciens animal esse mundum quod pariter ruminat et ungulam findit. Et bene primum faciat, deinde doceat, ut et a mandatis Domini intelligat, et in ornatu pontificis prius superhumerale, deinde rationale ponendum agnoscat. Consolator Nehemias, iuxta interpretationem nominis sui muros reparat Ierusalem , edificans in eis portas sex, que sunt fortassis uisus, auditus, gustus, odoratus, affatus et tactus. Ecce porta Gregis, porta Piscium, porta uetus, porta uallis, porta Sterquilinii, porta Fontis. Et ut ad tempora gratie ueniam, uidens iehsu turbas, ascendit in montem ; et alia  uice ascendit in montem solus orare . Domini futurus precursor beatus Ioannes adhuc puer, crescit et confortatur spiritu manens in desertis, usque ad ostensionis sue diem ad Isrel . In superiora Petrus ascendit ut oret, nec absque esurie; preclara Cornelii fide  postmodum, ac post modicum satiandus. Monet Timotheum predicator egregius Paulus , ut dum uenit attendat lectioni, exhortationi, doctrine ; asserens quod hec faciens, et semetipsum saluabit, et eos qui illum audiunt . Qui et dicit, corporalem exercitationem ad modicum utilem esse, utilem uero ad omnia esse pietatem: quam et asserit promissionem habere uite que nunc est, et future. Cum fores sunt clause, ubi  propter metum discipuli congregati sunt uenit iehsu, et stat in medio, et dicit eis: Pax uobis . Succedent tria hec uidelicet, uenire, stare et dicere; si hec tria precesserint, scilicet sero, die illo, una Sabbatorum. De manu angeli stantis super mare et super terram, Ioannes apostolus in Apocalypsi  accipit librum, et ab eo deuoratus facit amaricari uentrem suum. Sed est in ore suo tanquam mel, dulcis. Sacram quippe Scripturam adimpleuit opere, ille magni consilii angelus, potens in opere et sermone Dominus iehsu; circumcisionem, que ad terram refertur iustificans ex fide; et preputium quod ad mare, per fidem, ut cum aquilo dat auster non prohibeat. Quem librum, cum accipit Ioannes, amaritudo quidem in uentre, sed dulcedo  fit in ore; una in adimpletione et experientia, altera uero in recordatione et intelligentia. Hec omnia  et singula si diligenter intenditis, que, et qualis, et quanta sit celle quies euidenter deprehendetis. Cui nimirum, ut nouit qui expertus est, quo instantius intenditis, eo dulciorem, sed suauiorem, sed iucundiorem, sed sereniorem, sed delectabiliorem, sed faciliorem, sed clariorem sentietis.



CAPITULUM IX. De quiete celle, et quod non expediat ei qui in ea habitat, ut curiositate temeraria nimis diu extra eam moretur.

Hoc autem unicuique qui moratur in cella sciendum,  et diligenter est ei in tenaci memoria recondendum, quod non uult hec de qua loquimur cella, ut qui in ea conuersatur, nimis diu extra eam temere demoretur. Et quis diu extra eam temere morari amat, nisi qui quanta ei insunt bona penitus ignorat? Et quidem quantum in ea morari fructuosum, tantum extra eam longe uel diu uagari periculosum. Non enim diutius habitator celle uiuere potest spiritualiter extra cellam, quam corporaliter piscis extra aquam. Considerate quia pisciculo illi, qui halec dicitur, unum idemque momentum est, et extra aquam esse, et exspirare. Et cella quidem formatur ex hac dilectione halec cum conuertitur. Et putant aliqui non recte considerantes, illis qui aliquo  in cella tedio afficiuntur,  in hoc consulere, si faciunt eos exire. Sed hi nimirum sola quedam minus prouide discretionis imagine falluntur. Id enim penitus non expedit. Sentitur certe utcunque momentanea quedam sine quiete quies, et sine dulcedine dulcedo, et sine consolatione consolatio; sed succedit absque mora perturbata amaritudo, et amara perturbatio, et intolerabilis omnino desolatio. Mox enim ut ad cellam redierit, apprehendet ac penetrabit, ac circumdabit eum intrinsecus, durissima agonia et durissima angustia spiritus, grauissimum tedium cordis, atrocissima euisceratio mentis. Quia quoties minus diu extra eam in euagatione curiosa et uana moraturus quis temere cellam egreditur, toties quasi nouus inhabitator reuertitur, aliumque se sensit et inuenit  regressus, quam erat antequam fuit egressus. Accedit ad hoc quod de se quedam ait, quia egressa est plena, et uacuam reduxit eam Dominus: unde, nec amplius Nemi sed Marath se uoluit extunc uocari ; quia que pulchra erat priusquam egrederetur, regressam uero iam se esse sibi et in se amaram experitur. Et de quo loco egressa est? nonne de Bethleem? Et que sue egressionis causa? nonne fames? Et quo egressa est? utique in regionem Moabitidem. In qua certe, ut uerax historia dicit, morabatur sic quod in ea peregrinabatur. Et ideo quandiu ibi fuit peregrina fuit. Et quare peregrina, nisi quia ibi non fuit in proprio, sed in alieno? Nam propria habitatio non alias ei quam in Bethleem. Quid in his uobis uidetur de iis? Cur ueremur cellam,  quandam uocare itaque audemus, sed spiritualem non temporalem [Par., corporalem], non historialem sed moralem. In historica illa Bethleem, Beata mater semel peperit Iesum Christum; in hac autem tropologica, ut nouit omnis qui aliquoties est expertus, quotidie, imo indesinenter confert nobis mater gratiam sanctitatis suauem pariter et salubrem fructum. Suauem propter unctionem, quod sonat nomen istud quod est Christus; salubrem uero, propter saluationem, quod in se habet hoc nomen quod est iehsu. Nam unctum, ut scitis, sonat hoc nomen quod est Christus; Saluatorem uero, beatum hoc nomen quod est iehsu. Igitur si uultis recipere, illi qui cellam inhabitat eo modo quo inhabitare debet,  spiritualem uere sanctitatis confert gratia fructum, et propter exsultationem qua intrinsecus gaudet, iucundum et suauem. Quod est, Beatam Mariam, quantum ad hunc attinet secundum  tropologicum sensum, in Bethleem parere Christum, et propter religionem quam exterius exercet, utilem et salubrem? quod ex iuxta eumdem sensum, ipsam beatam Mariam in Bethleem pauere Iesum. uerum cum hec dicimus, nemo putet quod aliquam faciamus differentiam seu diuisionem inter Iesum et Christum, quantum ad illam duntaxat personam spectat, que sic dicitur; quia, qui Christus, ipse quoque iehsu esse non dubitatur. Sed propter diuersam horum nominum interpretationem, diuersam quoque in eis accipimus significationem.  Nam persona quidem una, significatio quoque nominum eiusdem persone diuersa. Itaque aliud notat hoc nomen quod est iehsu, aliud istud quod est Christus: non tamen alia persona notatur per Iesum, alia per Christum, quia non alius et alius, sed unus idemque est iehsu Christus, Filius Dei, Dominus noster; mundi Redemptor, et Deus et homo, Dei hominumque mediator. In eo quod homo, Patri pro nobis supplicans; in eo quod Deus, cum Patre  nobis propitians. Itaque ei qui in cella fructuose est, a matre gratia spiritualem conferri fructum, suauem, et salubrem; hoc est  in Bethleem nasci Christum Iesum. Sed licet iuxta nominis sui interpretationem, in Bethleem sit  panis , est tamen nonnunquam in ea presentia famis. Nam adest ei nimirum presentia famis, cum adest ei absentia panis. Liceat audenter dicere ad uos, quia cum tedium cordis  pro eo quod multis repletus miseriis homo nunquam in eodem statu, permanet et torpor spiritus in eum qui habitor est celle irruit; tunc nimirum in Bethleem fames fit. uerumtamen non egrediatur propter hanc famem  de Bethleem Nemi; sed sciat quia post tempus inopie, ueniat tempus abundantie. Quod si egressa fuerit, sciat se regressuram omnino amaram; et  reuertetur uacua, que egressa fuit plena.  Et eo accedet hoc, ut ipsamet se iudicet, non de cetero Nemi uocandam, sed potius Marah. Ecce quia ubi aliquando pulchritudo, iam ibi amaritudo. Similiter uero ubi dudum plenitudo, ibi iam uacuitas est. Et tam magni, tamque horribilis mali causa est, sola illa que iuxta hunc sensum egressio facta est.



CAPITULUM X. De eo quod cella ab eo qui illam inhabitat iugiter tenenda est: et quod ei periculum eueniat si temerarie ab ea fuerit egressus.

Quedam de cella diximus, et quod ei qui eam inhabitat, omnino non expedit ut nimis pueriliter de ea egrediatur; et egressus  nimis  temeraria uagatione extra eam demoretur. Nam ut ostendamus nunc plenius, sicut iam ex parte ostendimus, quam periculosa talis egressio sit; ecce quia uerax historia dicit, quod Dina egressa est, et egressa est ut uideret, non quidem uiros, sed mulieres , et ipsa quidem mulier. Nec mirum; nam uulgo dicitur: Similis similem querit; testimonium hoc uerum est. Et quid accipimus per mulierem nisi mollitiem? Non enim nunc in sexum agimus, sed que illa sit, que per naturalem eius accipi potest infirmitatem, utriusque sexus debilitas reprehensibilis notatur. Omnis igitur qui reprehensibiliter mollis est, iuxta quemdam quoque modum mulier est: etsi non naturaliter quantum ad sexum, tamen reprehensibiliter quantum ad actum. Dicit sane uir sapiens:  Qui mollis et dissolutus est in opere suo, frater est sua opera dissipantis . Nonne uobis uidetur iste quodammodo mulier esse, quem constat molli et dissoluto ac dissipanti similem esse? Talis est egrediens Dina, per quem notatur ille qui reprehensibiliter exit de cella. Et que talis est, ad hoc egreditur ut uideat tales, mulier, uidelicet mulieres. Et quid eius est uidere, nisi amare? Quo enim se amor extendit, illic et oculus tendit, et ubi aspectus, ibi et affectus. Nam dilige iniquitatem tu, et diliget te iniquitas. Unde et que egressa est ut uideret, et ipsa uisa est; nam Scriptura dicit: Quam cum uidisset Sichem, et addidit, adamauit . Nimirum illud uidere, adamare fuit, quia profecto ubi uisio temeraria precessit, ibi consequenter et  illicitus amor successit. Neque lauantem se mulierem Dauid illicite concupisset, nisi eam primitus incaute uidisset. Et dormiuit cum ea; haud dubium, quin Sichem cum Dina. Quod non est aliud, nisi mollem hunc et dissolutum, atque dissipanti similem, qui temerariam de cella non uitauit egressionem; carni, mundo ac diabolo damnabiliter consentiendo, illicitam ad se et in se admittere suauitatem; per cuius experientiam, ad eternam pertingat perditionem [Par. damnationem]. Ut opprimens uirginem. Ecce, quia ante egressum uirgo fuit, post uero corrupta. Quid enim est eam opprimi, nisi corrumpi? uerum que est oppressa ui, patet nimirum quia non ideo quidem ut opprimeretur egressa est; attamen quia  temerariam admisit egressionem, quia ad illicitam aspirauit uisionem, ex hac gemina culpa que precessit, digna fuit et meruit, ut et illam que non tam successit quam accessit, licet uiolentam, incurreret oppressionem. Sed iam de ista sic egressa, sic uisa, sic adamata, sic corrupta, sic et oppressa quid in fine dicit historia? Ecce aduertite: Tristemque blanditiis deliniuit. Et ecce quia Dina quidem tristatur, sed blanditiis eam corruptor eius et oppressor delinire conatur. Et hec est seductoria uox, qua tristem delinire studet. Quare tristis est anima tua o Dina, et quare teipsam conturbas? Num doles quia egressa es? quid deliquisti in hoc? quod sacramentum est ut sedeas sola in domo inclusa? Que ista religio, si tamen religio, ut nocte ac die sola maneas in domo?  que auctoritas talis religionis? Num eam beatus instituit Benedictus? Num magnus ille Augustinus? Ergone religiosi et sancti non sunt Cluniacenses, Cistercienses, et alii quamplures ordines qui talem uitam non ducunt? Et si hoc fortassis in quibusdam aliis tolerabile est, sed in te nequaquam que talis ac tanta es. Abundat namque in te pre multis aliis scientia profunda, eloquentia nitida, acumen sentiendi in corde, uerbum eruditionis in ore. Que tamen utilitas in omnibus his? Nam uniuersa hec abscondita sunt. Manifesta ergo te mundo, et esto in mundo, in quo, si uis, ita esse potes, ut non sis de mundo. Noli itaque diutius includi in domo; sciens multo tibi esse utilius et fructuosius, ut tecum salues multos, quam te solam. His quidem blandimentis delinita  stulta hec, seductorios libenter audit cantus sirene; nec saluat iam aliquem, insuper et seipsam perdit. Ecce que et qualia, quot et quanta mala iam incurrit que temere egressa fuit. Nam omnia hec que dicta sunt de Dina, ad eum referimus qui curiositate nimis temeraria, et temeritate nichilominus curiosa, tam mente quam corpore egreditur de cella.



CAPITULUM XI. De magnis multisque periculis, que ille incurrit, qui habitator est celle, et de illa male exit, et de eo quod magnam anime sancte confert quietem plena ac perfecta abiectio secularium rerum.

Itaque, ut Scriptura dicit, egressa est Dina, et ad hoc egressa est ut uideret. Egressa uero ad uiuendum,  et ipsa ad magnum malum suum uisa est. Porro uisa, etiam est adamata. Sic etiam adamata corruptionem suam sustinuit; ad quam quidem coactione quadam uiolenta, fortassis tamen uoluntaria attracta fuit. Carnalis etenim delectatio in causa fuit, quod sic trahi potuit; et ideo potuit quia non nimis forte restitit, nec uoluntate plena contradixit. Siquidem diu est ex quo primum dictum est: Trahit sua quemque uoluptas. Et ne post hec omnia, misera hec et stulta preuaricatrix rediret ad cor, et contristaretur secundum Deum ad penitentiam, etiam tristis blanditiis delinitur. O quam magna et quam multa mala! Et eorum omnium que fuit occasio et origo, uel que causa? Utique temeraria egressio eius; nullum  enim horum malorum incurrisset, si se intus tenuisset. Sed quia curiose exiit, ad hec mala damnabiliter peruenit. Nam, quia curiositas in causa fuit ut exiret, per hoc nimirum patet, quia, teste Scriptura, ad hoc egressa est ut uideret. Erat autem et huic curiositati uoluptas adiuncta, quia egressa est ut uideret mulieres. O curiositas supra modum periculosa! Nam pretiosum foras depositum perdidit quod nunquam postea recuperare potuit denique uirgo exiit, et corrupta rediit: sicque illum sublimis puritatis statum foras se amisisse doluit, ad quem ulterius conscendere nequiuit. Sic et pilosus ille ac in modum pellis hispidus , nimiam foris moram faciens, a benedictione paterna se fecit alienum, nec ad eam deinceps potuit peruenire. Cupiens  enim , hereditare benedictionem, reprobatus est. Non enim  inuenit penitentie locum, quanquam cum lacrymis requisisset eam . Non itaque ut longe superius dictum est, egressio de cella, illi qui aliquo forte in ea nonnunquam tedio afficitur, confert consolationem, sed infert duplicem desolationem. Et fit quidem hoc ad instar hydropici, qui quo auidius bibit, eo et uehementius in se sitim accendit, ut hoc sit eum amplius sitire; multum bibere. Quid ergo est? Utique cum quis tedio se sentit affici, quasi pro obside det corpus suum parieti celle, et de egressu funditus non cogitans recurrat ad orationem, lectionem, meditationem, atque ad utilem aliquam actionem. Aderit certe ex more sine mora, Pater ille misericordiarum,  et Deus totius consolationis, qui post hanc tempestatem tranquillum faciat, et nubilum in serenum uertat, confortabit pusillanimem, letificans mestum, inualidum roborans, et uacillantem confirmans, nutantem ad stabilitatem ducens, et fugatis undique uentis, sedatis et fluctibus, mare turbidum in placidum et securum littus commutans. Euntes proinde discite quid sit: Ipse Deus meus, Saluator meus, adiutor meus, non emigrabo . Tunc uos arctius in cella contineatis, cum aliquod in ea forte, ut euenire plerumque solet; tedium uos sustinere sentitis. Reuocate ad memoriam quia illa puella, genitrix Dei salua uirginitate mox futura, intus in ipsis penetralibus est inuenta, quando a Gabriele est uisitata. Sic enim legitis: Ingressus angelus  ad eam . Patet quia non foras, sed intus erat, ad quam angelus nisi ingrederetur, quasi uenire non poterat. Sed ex abundanti est, super hoc commonere uos; in pleno namque ac perfecto exercitio istorum preuenistis et nos, et sermones nostros. Hec tamen idcirco diximus, ut quis sit in silentio et solitudine celle fructus spiritualis, ex parte aliqua uobis ostenderemus. Que uobis quidem magis antiqua quam noua sunt; utpote que iam ex longo tempore, fauente Domino, per iugem experientiam didicistis. Inde est quod super his per locutionis nostre ministerium erudiri non indigetis. Porro quantus in plena seculi abiectione et quam quietus sit anime fructus, et quies fructuosa, euidenter ex  multimodis, quas perferunt angustiis, ii qui curis illius et sollicitudinibus implicantur, perpendere ualemus. Et quia nimis longum, imo impossibile est nobis easdem angustias singillatim exprimere in presenti, unum libet nunc exemplum satis congruum ponere, per quod possunt qui indigent, quantum inter eorum occupationem, et sanctorum qui Deo in otio sine otio seruiunt, distet quietem, addiscere. Ecce ipsi tepidi, et de sua multoties uita penitus incerti, sed et omni plerumque spe frustrati, contra procellas tempestatum, contra seuitias fluctuum, contra uiolentias uentorum anxia laborant. Isti uero ab iis omnibus, et ceteris que in hunc modum sunt periculis prorsus alieni, securi et leti, in serena et amena tranquillitate, in tranquilla et amena serenitate,  in serena et tranquilla amenitate cuiusdam placidissimi littoris stant. O quantum dispendium apud illos, quantum compendium apud istos qui sunt tanquam nichil habentes et omnia possidentes. Desperant namque, nec ultra iam uiuunt, gaudentque uehementer ex inuentione sepulcri eligente suspendium anima eorum, et mortem ossibus eorum; et ideo dormientes silent, et somno suo requiescunt, malorum timore sublato. Sciunt enim in tempore uacuitatis scribendam esse sapientiam, et quod qui minoratur actu ipse inueniet eam: eisque esse uacandum, ut uideant Deum, quia Dominus ipse est Deus. Et quia abyssus dicit de Sapientia: Non est in me, et mare loquitur: Non est mecum .



CAPITULUM XII. De secularium  negotiorum, et sollicitudinum, et possessionum abiectione.


Hanc quidem a seculo segregationem uos abundanter habetis, qui de redditibus ecclesiarum, parochiarum, et decimarum uos non intromittitis; contenti paupertate uestra, plena diuitiis. Nihil enim extra terminos uestros uultis possidere, sicut nec debetis, ut abundantius quieti et paci uestre consulatis. Ut autem hac uia ad regnum Dei compendiosa, secura et munda incedatis, uestri uos et exemplo et uerbo docuere predecessores, et Patres qui magis uolebant pauperes esse quam diuites: quia  qui uolunt diuites fieri, incidunt in tentationem,  et desideria multa inutilia et nociua, que mergunt homines in interitum et perditionem ; et adiungit: Radix enim omnium malorum est cupiditas quam quidam appetentes errauerunt a fide, et inseruerunt se doloribus multis . Et ecce statim admonitio salubris: Sectare uero iustitiam, pietatem, fidem, caritatem, patientiam, mansuetudinem . Et in precedentibus: Habentes, inquit, alimenta et quibus tegamur, his contenti simus . De hac abiectione secularium negotiorum et terrenarum possessionum, ut immutata et inuiolata in ordine perpetuis temporibus habeatur, teneatur, custodiatur, ita pie memorie  uir uite uenerabilis, domnus Guigo , homo magne religionis scribit: Cupiditatis occasiones nobis et posteris nostris, quantum, Deo iuuante, possumus precidentes, presentis scripti sanctione statuimus; quatenus loci huius habitatores, extra sue terminos eremi nichil omnino possideant, id est, non agros, non uineas, non hortos, non ecclesias, non cemeteria, non oblationes, non decimas, et quecunque huiusmodi. His etiam hoc modo uir Dei adiungit. Simili etiam tenore sancitum est, ut neminem prorsus siue intra, siue extra eremum istam defunctum suo sepeliant in cemeterio, nisi forte aliquem huius propositi hic obire contigerit. Sed et ceterarum religionum, si quis hic defunctus fuerit, quem sua congregatio hinc asportare aut nequiuerit, aut neglexerit, hunc sepelient. Nomen  uero cuiusquam in suo non scribent Martyrologio, nec cuiusquam anniuersarium ex more facient. Quod profecto ne forte alicui nimis durum et crudele uideri debeat, quam rationabili causa, et intentione discreta, et ad que precauenda mala hoc institutum fuerit: predictus Iesu Christi famulus, homo magne suo tempore  tam religionis quam scientie euidenter manifestat, hoc mode subdens; audiuimus enim,  plerosque toties splendide conuiuari: missasque facere paratos, quoties eis aliquis pro suis uoluerint exhibere defunctis. Que consuetudo et abstinentiam tollit, et uenales facit orationes; dum quotus pastuum numerus, totus est et missarum. Nec ullum ibi uel ieiunandi, uel obsecrandi constat  propositum, ubi non de deuotione facientis, sed de pascentis potius pendet arbitrio. Nulla quippe die conuiuium uel missa deerit, si qui pascat, nunquam defuerit. Et de his usque huc. Dicit autem et superius idem uir  hoc modo: Ornamenta aurea, uel argentea, preter calicem et calamum quo sanguis Domini sumitur in ecclesia non habemus; pallia tapetiaque relinquimus: feneratorum et excommunicatorum munera non accipimus. Et ita predictus homo Dei scribit de his. uos autem, o Carthusienses, hec quidem diligenter et cum omni sollicitudine custoditis, et bene facitis; et ideo bene facitis, quia quo minus de seculo accipitis, eo et minus ei debetis. Sed hoc addendum, quia quo minus seculo, et his que seculi sunt, non  solum per affectum, sed et per actum intenditis, eo liberius et purius, eo sincerius et suauius, eo peramplius et perfectius soli Deo intendere potestis, ut ad perfectionis tendentes desertum, ne ungulam quidem in Aegypto remanere permittatis ex omnibus, que ad sacrificium diuinum necessaria sunt. Sed plene ac perfecte intellexistis hec omnia, que ad hec tria diximus pertinere; uidelicet ad externam exercitationem uestram, ad iugem quam tenetis celle solitudinem, ad plenam denique seculi, et eorum que seculi sunt abiectionem. Non uobis  uideri debet absurdum, quod ordinis uestri, quem hec tria commendant, suauitatem sublimem, et sublimitatem quoque suauem, quemdam diximus  esse paradisum. uere paradisus est, hortus utique deliciarum, omni delectatione refertus, et amenitate omnimoda plenus. Sed rigetur iste paradisus, hoc enim probabile et ualde bonum. Porro irrigatio eius, augmentatio eius; irrigatio eius, profectus eius. Nam tunc irrigatur, cum robur ei et incrementum confertur. Et paradisus est, et irrigari ei necessarium est. In conuersatione quippe spirituali non proficere deficere est. Dum enim  cum consummauerit homo, tunc incipit , paradisum quidem patet, paradisum esse, et irrigatione tamen indigere. Amplius: Cum iuxta quod beatus Iob dicit , et nos omnes iugiter experimur, nunquam in eodem statu natus de muliere permaneat homo, uel ascendit ad alta munere  roborantis eum gratie, uel descendit ad ima pondere infirmitatis proprie. Ideo ex his luce clarius patet, quia qui de augendo spirituali profectu suo solliciti non sunt, nimirum in defectum teterrimum corruunt. Qui enim huiusmodi sunt ibi  deficiendi incidunt periculum; ubi proficiendi deposuere appetitum. Idcirco ipse paradisus irrigetur, quia qui lotus est, indiget quoque ut pedes lauet. Et cum omnibus apostolis plus laboraueri Paulus, indignum se tamen asserit ut uocetur apostolus.



CAPITULUM XIII. De loco sancte uoluptatis et de spirituali fuga sancti Iacob.

Quomodo, ait aliquis, iste paradisus irrigabitur?  In Genesi quid scriptum est? quomodo legitis? Nonne Scriptura dicit, quia fluuius egrediebatur de loco uoluptatis ad irrigandum paradisum?  Et quis fluuius iste? imo quis hic uoluptatis locus? Nam hoc prius querendum, quia nimirum sicut de fluuio hoc procedit irrigatio, sic et de loco uoluptatis sit fluuii egressio. Itaque ut patet ex his, difficile, imo impossibile, ut paradisus iste irrigetur, nisi prius de loco uoluptatis quicunque ille sit fluuius, egrediatur. Idcirco ex quo ita est, quis hic uoluptatis locus est? Nobis uidetur  quod dulcis et suauis sincere caritatis unanimitas, quam secundum Deum in inuicem habetis puram ac defecatam, bonam pariter et iucundam, in omni  et ad  omne malum nolle, et ad omne bonum uelle, quidam non incongrue possit et debeat dici locus uoluptatis. uere locus hic, locus uoluptatis est, uoluptatis inquam non carnalis, sed spiritualis; non qua caro uel spiritus inquinatur, sed magis qua et spiritus et caro purificatur, adornatur, decoratur. Hic locus est ad quem uenit qui a facie mortem ei comminantis pilosi fugit, in quo uult requiescere occumbente iam sole. Sic enim in historia ueraci continetur: Cumque uenisset  ad quemdam locum, et uellet in eo requiescere post solis occubitum . Quis fugiens iste, nisi ille de quo precipitur in onere in Arabia per Isaiam iis qui in terra Austri habitant, ut ei cum panibus  occurrant? Ipse est electus quislibet fidelis, qui a superfluitate carnali seu mundiali, magis se ac magis elongat ne mortem incurrat. Cui necessarium ualde ut cum panibus occurratur ab inhabitantibus terram austri, quatenus qui spirituales sunt, instruant in spiritu lenitatis huiusmodi; et eos qui triduo sustinent illum, in domos suas Dominus ieiunos non dimittat, ne deficiant in uia. A facie, inquit, gladiorum fugerunt, a facie gladii imminentis, a facie arcus extenti, a facie grauis prelii . Hec omnia ad mortem spectant, quam minatur pilosus leni, Esau Iacob: quam ne incurrat, per fugam sibi consulere parat. Itaque fugiens uenit ad quemdam locum. Et ipse est uoluptatis locus, quia locus quietis est: nam et hoc sequitur. Et uellet in eo requiescere  post solis occubitum. Quando sol occubuit? quando feruor tentationis deferbuit. Impossibile ut hic fugiens requiescat, antequam iste sol occumbat; quia quandiu mentem exurit ardor tentationis, in sereno non pausat interne quietis; ac per hoc nec adhuc ad locum peruenit spiritualis uoluptatis. Nam quomodo ibi suauitas ulla, ubi tranquillitas nulla? Sed tunc fugiens iste, et ad hunc locum uenit, et in eo requiescit, cum suauem secundum Deum quietem, et quietam nichilominus suauitatem apprehendit, apprehendens tenet, tenens non dimittit. Iam tollat de lapidibus qui iacent, de uiris uidelicet diuitiarum, qui in ciuitate Domini uirtutum, in uere fortitudinis multitudine se humiliant: illum omnium sanctorum Sanctum, eumque mentis sue capiti per imitationem  supponat; sicque ei inherens dormiat in eodem loco; dormiat, inquam, quantum ad quietem; in eodem loco, quantum ad suauitatem, ut sit illius et quies suauis et suauitas quieta. Sicque in suauitate hac, in quiete hac, purificatis uidens oculis mentis caritatis scalam; et in imis per compassionem proximi demissam, et in summis per desiderium Dei defixam: angelorum quoque, qui sunt ueritatis precones, et per contemplationem ascensum, et per actionem intueatur descensum: eumque qui reddet mercedem laborum sanctorum suorum, eidem scale innixum. Iam cum pauore obstupescens et cum stupore expauescens, euigilando ad se reuersus exclamet, et dicat: uere Dominus est in loco isto. Ubi enim Dominus, nisi in quiete cui deest omnis perturbatio?  nisi in suauitate cui inest omnis dulcedo, et nulla prorsus amaritudo? Et ego, inquit, nesciebam. Nec mirum non enim hoc eo potuit sciri, quoad usque id ei datum est experiri. uerum extunc sciuit, ex quo ad locum illum uenit, de lapidibus tulit, tollens capiti suo supposuit; supponens dormiuit, dormiens, scalam et que in ea agebantur uidit. Nec sic dicimus quia sciuit ueniens, tollens, supponens, dormiens; quasi ei hanc scientiam conferre possent, si non scalam, et ad eam pertinentia uidisset. Sed quia hec quatuor ad hoc precesserunt, ut quintum succedere posset, cui sextum, hoc est scientia, non tam successit quam accessit. Igitur tunc sciuit quando uidit; et sicut nisi uideret non sciret, sic  non uideret nisi dormiret, nec dormiret nisi supponeret, non autem supponeret nisi tolleret; sed non tolleret nisi ueniret. Itaque quando uidit tunc sciuit, quia quando expertus est, et quantum expertus est, nimirum tunc et tantum sciuit. In tanta quippe talique re, tantam et non amplius comprehendi scientiam, quantum sentit ipsa experientia. Addidit etiam ad hec: Quam terribilis est locus iste! Nihil uerius. Nam terribilis diabolo, terribilis mundo, terribilis et homini prauo; et sic terribilis, ut castrorum acies ordinata. Illi soli amabilis est, illi soli accessibilis est, qui fugit a facie pilosi, et in morem pellis hispidi, cum sit ipse lenis. Non est hic aliud nisi domus Dei, et porta celi. uerum et hoc, neque aliquid sub celo uerius uel est, uel esse potest in hoc  quippe loco potissimum manet Deus, sed et ad celum per ipsum introitus est.



CAPITULUM XIu. Quomodo spiritualiter egrediatur fluuius de loco uoluptatis ad irrigandum paradisum, et quis ille fluuius sit.

Iste specialiter locus Dei est, ubi et auditur uox commotionis magne, benedicta gloria Domini de loco suo. Nam sudarium, quod fuerat super caput Domini sepulti ipso etiam resuscitato inuentum est separatim inuolutum in unum locum. Quare hic locus dicitur unus, nisi quia locus est uoluptatis? Non enim in scissura mentium sed in unitate Deus est; et ubi illa deest, ibi uera anime suauitas non est. Hic locus est talis unanimitas uestra, qualis a  nobis superius breuiter descripta est. De hoc loco emanant fluuii magni et multi: siquidem locus est fluuiorum, ubi riui latissimi et patentes. Sed ille quam maxime fluuius de loco illo egreditur, ut paradisus uester irrigetur. Nulla fluuio huic participatio, societas, et conuentio cum fluuiis illis, de quibus Dominum alloquens Psalmista: Tu, inquit, siccasti fluuios Ethan ; sed nec cum illis de quibus eidem Domino dicit Habacuc: Fluuios scindes terre : multo minus cum illis qui dicuntur Abana et Pharphar, fluuii Damasci. Magis autem assimilari et ualet et debet fluuio, qui Iordanis appellatur; in quo lauatur, et lotus mundatur Naaman Syrus ; et aquis Sile, in cuius natatoriis lotus illuminatur cecus  natus . ualet etiam ex parte assimilari fluuio illi, de quo sanctus Ioannes in Apocalypsi, uisione septima hoc modo scribit; Ostendit mihi  fluuium aque uiue, splendidum procedentem de sede Dei et Agni . Nam quod sedes Dei et Agni, locus incomprehensibllis cuiusdam uoluptatis sit, nemo qui contradicere uelit uel possit. De hac sede fluuius procedit incomprehensibilis illa superabundans, uiua et eterna felicitas, qua in eternum fruenter electi; in contemplatione indeficienti diuine uisionis. Dicit enim Dominus de hoc electis suis: Mensuram bonam, et confertam, et coagitatam, et superfluentem dabunt in sinum uestrum . Ecce  mensura sine mensura, de qua quod superfluit, dicitur; uerum hoc non in presenti est, sed in futuro erit. Et tamen non solum possunt uerba hec de illa intelligi felicitate, qua fruentur qui digni habebuntur, in premio, quia possunt, et de sanctitate qua nunc ditantur in merito. Ut autem uos diutius non protrahamus, uidetur nobis quod feruens et indeficiens pure mentis uestre deuotio, quidam sit fluuius perenniter fluens; qui tunc quidem egreditur de loco uoluptatis, apud uos extrinsecus apparens, quasi ad publicum procedens, et inde tamen non recedens, non exeundo exit de secreto  uestre unanimitatis. Ipsa itaque qua intrinsecus erga Deum et ea que Dei sunt inflammati estis mentis deuotio, iste est fluuius,  qui tunc egreditur quando certis foras indiciis manifestatur, cum eam cohibere pre nimia eius uehementia ipse quoque animus non sinitur. Et iste est fluuius qui egreditur de loco uoluptatis ad irrigandum paradisum. Ecce quia quis iste sit paradisus quis etiam locus uoluptatis, quis uero iste fluuius, quidue sit hunc paradisum irrigari, diximus uobis iam, et audistis.



CAPITULUM Xu. Quod qui ad annuum conueniunt Capitulum priores, ordinis debent diligenter intendere renouationi: et de quatuor sanctis exercitiis, quibus sollicite studere debet omnis qui in cella uult fructuose commorari.

Itaque si est apud uos, imo intra uos : si, inquam, est apud uos et intra uos fluuius iste, imo quia est, scitote quia iam tempus non tam instat quam exstat, ut egrediatur ad irrigandum paradisum. Et dicitis: Quomodo fiet istud? Quomodo superius ostensum est. Conuenite in unum spiritualem secundum Deum, ex Deo, pro Deo, cum Deo consensum, sicut in unum iam conuenistis corporalem locum, et tam singuli quam simul omnes, cum magna deuotione, et illo qui secundum scientiam est, zelo, id est, discreto de ordinis reparatione, renouatione, corroboratione, tam in sinistris, si que sunt, corrigendis, quam in bonis instituendis, adaugendis, confirmandis, strenue uos intromittite. Itaque leuate oculos uestros; et uidete regiones si albe sunt iam ad messem, an  sicce ad ignem. Mane surgite ad uineas, uidete si floruit uinea, si flores fructus parturiunt, si floruerunt mala punica. Ibi potissimum dabit sponsa ubera sua sponso. Quo autem hec attineant, ideo deuitamus apertius exponere, scrutari profundius, profusius edicere, quia hec nullo modo potestis, quantum ad ipsam duntaxat experientiam spectat, ignorare, si uestrum studetis tam iugiter quam uiriliter pro loco et tempore, pro negotio et causa, pro mensura et modo, ut licet, decet et expedit officium exercere. Hoc autem quam sollicite procuret fluuius iste, ut sic egrediatur de loco uoluptatis ad irrigandum paradisum, quatenus inde diuidatur in quatuor capita. Nam sic uerax refert historia : nos  autem, si in presenti melius non habetis, hec quatuor capita referimus ad totidem sancte religionis exercitia, in quibus ipsa consistit totius ordinis nostri forma [Par., summa]. Sunt autem, lectio, meditatio, oratio, actio: quatuor hec, maior autem horum est oratio. Omni quippe hora cum ab ipsis corporalibus necessitatibus uacamus  in aliquo istorum quatuor inueniri, eique quam sollicite intendere tenemur. Et oportet quidem ut lectio euidenter intelligatur et memoriter retineatur: meditatio, ut nullius phantasmatis caligine obscuretur, sed plena ueritatis luce illustretur; oratio quoque, ut celesti in omni puritate sincera et sinceritate pura desiderio inflammetur, et integra, recta, directa atque erecta piarum  lacrymarum effusione humectetur. Actio uero ab omni prorsus tepore, segnitie, et perturbatione, ac murmure aliena, omne quod potest obesse omittendo, nulla malitie alicuius peste corrumpatur; sed magis cum perfecta sollicitudine, alacritate, hilaritate, strenuitate, quidquid ualet prodesse, pro posse et nosse admittendo, omni probabili exercitio adornetur. Nisi sanctis his quatuor exercitiis sanctitatis intendere diligenter et indesinenter curemus, fructuose in celis nostris morari non ualemus. Quam dulce, quam suaue, quam bonum, quam iucundum, quam delectabile, quam amabile uideri seruo Dei debet, latenti in cella, his quatuor intendere! ut nunc studiose intendat lectioni, nunc pure incumbat orationi, nunc necessarie suam impendat diligentiam  actioni; et ita ut in singulis his nulla hora uel momento mens sua defecate desit meditationi. Ipsa namque cum singulis his absens est, nulla penitus in exercitio suo plene fructuosa est. Etenim absque presentia eius, nec lectio ualet per intelligentiam apprehendi et retineri, nec oratio in summis suspendi et morari, nec actio ad necessaria et utilia extendi et dirigi. Idcirco necessarium ualde ut unamquamque reliquarum trium ista precedat, et comitetur, et subsequatur: precedat dico unamquamque, ut bene incipiatur; comitetur, ut bene incepta, plene consummetur; subsequatur, ut plene consummata, firmiter roboretur. Consolare  consolare, inquam, et letare in Domino, cum Domino, pro Domino, quia  illam quam te speras in futuro habiturum quietem, iam modo in quibusdam suis quodammodo primitiis habes et tenes. Audenter dicimus tibi, quia si eo modo quo esse debes, in cella es, iuxta quemdam modum in ipso celo es. Ecce legis et oras, meditaris et operaris: hec sunt exercitia quibus intendis in cella. Quam sanctum os tuum, quam sancta et auris tua! Cum oras , os tuum in aure Dei est. Et ego uerebor illud os sanctum dicere quod in ipsius aure Dei uideo esse? Cum uero legis, et os Dei in aure tua est. Et aurem hanc ego sanctam non dicam? Siue ergo tu loquaris Deo : siue loquatur tibi Deus , beatum te incunctanter assero. Quid dicam  de meditatione pura? quid de actione egregia? Nam illa sanctificat animum, hec autem exornat manum. Quis neget Deum esse intra te, cum in mente tua nichil non bonum et sanctum, nichil non sincerum et religiosum, nichil non mansuetum et pium, nichil non purum et mundum, quantum duntaxat ad crimen pertinet; sed quod est sanctitatis et bonitatis, quod sinceritatis et religionis, quod mansuetudinis et pietatis, quod puritatis et munditie, in ea uersatur. Quis etiam tunc neget eum esse apud te, cum nichil nisi quod utile est operaris? Sunt itaque quibus in cella iugiter intendis, qui habitator es celle, quatuor exercitia hec lectio studiosa meditatio pura, oratio medullata, actio necessaria.



CAPITULUM XuI. De commendatione celle, et de quatuor capitibus illis in que fluuius diuiditur, qui ad irrigandum paradisum de loco uoluptatis egreditur.


Quid melius, quidue iucundius, tu qui habitator celle es, estimare debes, quam has die ac nocte diligenter alternare uices? Sane tam dulce tibi intendere his, tantamque in unoquoque eorum suauitatem inuenis, ut quando uni intendis, uix ab eo euelli possis ut ad aliud accedas. Eo magis singula hec tibi sapere et dulcescere sentis, quo magis eorum saporem et dulcedinem nec tam sepe quam semper, nec tam frequenter quam indesinenter percipis. Et quidem comedis et bibis cum his studiose intendis;  sed hec in te comestio magis famem adauget quam minuit: et multum bibere nichil est aliud quam amplius sitire. Sicque uerum esse inuenitur quod ipsa de se Sapientia dicit: Qui edunt me, adhuc esurient, et qui bibunt me adhuc sitient . Quando te poterit arripere pusillanimitas spiritus, animi tempestas, agonia cordis, uel contristare aliquod tedium, cum quadripartitum hoc apud te uiguerit exercitium? Quare quidam celle solitudinem et quietem [Par., silentium] abhorrent, et sufferre graue deputant; nisi quia que, qualis quantaque sit eorum suauitas et dulcedo penitus ignorant? Cui comparabo te, uel cui assimilabo te, qui amator et inhabitator es celle; qui eam et amando inhabitas, et inhabitando amas? Quis in hac uita  homo in hac te dulcedinis experientia superior? quia talis ut mihi uidetur nullus inuenitur. Sed quis tibi uel equari poterit? Num aliquis eorum qui summi sunt rerum domini? Nullus omnino. Nempe superiores te esse fortassis uidentur, quantum ad quamdam nomine tenus, et superficie tenus dignitatem periculosam; de qua et pro qua in districto Dei iudicio reddituri sunt rationem. Sed longe sunt te omnes inferiores et minores quantum ad singularem hanc, in qua tu exsultas et tripudias suauitatem; sed iucunditatem, sed dulcedinem, sed hilaritatem, sed alacritatem, sed amenitatem, sed serenitatem, sed sinceritatem, sed delectationem, sed omnis denique  boni plenitudinem et quamdam illius ad quam suspiramus beatitudinis  celestis imaginem, et similitudinem. O quam magna quamque multa in his quatuor exercitiis dulcedo, in lectione, in meditatione, in oratione, in actione! Magna; nec ad eam attingit mensura; multa; nec uideo quod aliquis sit eius numerus. Et quatuor hec, fortassis illa quatuor sunt capita in que fluuius ille diuiditur, qui ad irrigandum paradisum de loco uoluptatis egreditur. uideamus iam quid dicat Scriptura de quatuor capitibus istis: Nomen uni Physon, nomen secundi fluuii Gyon, nomen tertii fluuii Tygris; fluuius uero quartus est Euphrates. Et de Physon dicitur quod circuit omnem terram Euilath, de Gyon quod circuit omnem terram Aethyopie, et Tygris uadit contra Assyrios. Non autem dicitur quod Euphrates aliquam terram circumeat, uel quo uadat;  sed solummodo dicitur, quod fluuius quartus ipse est Euphrates. Num aliquid istorum otiose dictum est? Non utique. Iam ergo intendamus his. Os pupille dicunt sonare Physon. Et si hoc uerum est, sicut ad pupillam uisio, sic ad os locutio referri potest; nam in ore lingua est qua loquimur, in oculo pupilla qua uidemus. Et ubi quod uerum est uidemus, ne in caligine falsitatis aberremus, nisi in studiosa sacre Scripture lectione? Et quando ex ordinis indulgentia diebus festis locuturi conuenimus, unde queso loqui debemus, nisi de iis que lectio in se continet sacre Scripture? Merito per os et pupillam, studium sacre lectionis exprimitur, in qua lux fulget ueritatis, per quam ad claritatem pertingimus luminose cognitionis;  et legimus uerbum sacre eruditionis, de quo conferimus ad inuicem ad documentum tam proprie quam fraterne edificationis. De eo autem quod primo loco posuimus, loquitur in secunda Epistola sua Petrus, Habemus, inquiens, firmiorem propheticum sermonem, cui bene facitis attendentes, sicut lucerne lucenti in caliginoso loco . De eo uero quod secundo, sanctus Dauid ipsum communem Dominum omnium alloquens: Lucerna, inquit, pedibus meis uerbum tuum, et lumen semitis meis .



CAPITULUM XuII. Quod qui habitator est celle omnem debeat illicitam deuitare locutionem, et que illa sint bona ad que nos sacra lectio prouehit.

 Tu ergo, serue Dei, qui in cella solus; et non tamen solus habitas; si omnia que pertinent ad sacram Scripturam per plenam notitiam apprehendis ad clarissimam quamdam in mente uisionem pertingis. Cum uero quoties tibi indultum fuerit ut loquaris, si in his linguam tuam occupare studueris, iam non solum uisum intrinsecus clarificatum, sed et os tuum mundum intrinsecus habebis et ornatum. Sic, sic, non sine causa interpretari os pupille dicere poteris Physon, per quod sacram nos posse per lectionem accipere diximus; dum per eam tantam acquiris et in intuitu interno claritatem, et in ore exterius uerbum ueritatis, ad tuam et eorum qui te audiunt edificationem. Absit semel et iterum, absit sepe et semper, ut in claustro festis diebus cum os  tuum ad loquendum aperies, loquacitatem in eodem ore tuo inordinatam assumas: hoc enim grauitatem et maturitatem tuam omnino non decet. Non multum apparet, quod diebus aliis studiose lectioni, pure meditationi, medullate orationi intentum te exhibueris, si os ad loquendum aperiens, loquacitati aut garrulitati, et maxime disceptationi et contentioni linguam tuam ex praua consuetudine accommodaueris: hec enim omnia, sed et omne uerbum stultum et uacuum, mendax, dolosum, otiosum, impudicum, excusatorium, detractorium, comminatorium, iratum, superbum, ab illis spiritualibus exercitiis, quibus in cella intendere debes, prorsus aliena sunt. Memento quid per semetipsam ueritas  dicat: Omne uerbum otiosum quod locuti fuerint homines, reddent rationem de eo in die iudicii . Si ergo est reddenda ratio de uerbo otioso, quanto magis de noxio? quanquam non possit esse non noxium etiam uerbum otiosum. Sed noxium hoc loco uerbum uocamus, uerbum deceptorium, adulatorium, litigiosum, falsum, et cetera in hunc modum uerba criminalia, si quidem est crimen plerumque in ore, sicut et in corpore. Cetera, inquam, in quibus et Deus multum offenditur, et omnis qui audit non mediocriter leditur, ipse etiam qui loquitur, graui peccato addicitur: ipso Domino teste: Sicut ex uerbis tuis iustificaberis, sic et ex uerbis tuis condemnaberis . uide quanta debeas precauere cura ne illud incurras, quod te condemnet.  Hinc Pater et dux atque aduocatus monachorum beatus Benedictus, in Regula monachorum sic scribit: Scurrilitates, uel uerba otiosa, et risum mouentia, eterna clausura in omnibus locis damnamus, et ad tale eloquium discipulum aperire os non permittimus [Regula S. Benedicti, c. 6]. Scito, dilectissime nobis, qui habitator es celle, quia fabulationes et nuge, que in ore multorum secularium fere indesinenter sunt, in ore uirorum religiosorum, et maxime in ore Carthusiensium, blasphemie sunt. Certe, ut ait Dominus, bonus homo de bono thesauro profert bona . Si in thesauro cordis tui reposita est per amorem ardentem, et exercitium continuum lectio, meditatio, oratio, utilis actio proferet utique lingua, aliqua istarum cum se mouerit ad  loquendum. Si hoc modo egeris, sensus tuus illustrabitur, et exterius os tuum uenustabitur; et utrumque hoc bonum per studiosam tibi lectionem conferetur; ut non sine magno mysterio Physon, os pupille interpretetur. Hec autem, de qua iam quedam diximus, lectio studiosa erudit nos, ut cantemus Domino canticum nouum et sancte semper uite nouitatem parturiamus, quia et Physon circuit omnem terram Euilath. In hac sancte nouitatis parturitione, uere sapientie nascitur aurum, et terre illius aurum horum  optimum est. Quia nimirum est sapientia que desursum est, primum quidem pudica est, deinde pacifica, modesta, suadibilis, bonis consentiens, plena misericordia et fructibus bonis, iudicans sine simulatione  . Sapientia sane nonne sapida scientia est? Et aurum quod non solummodo bonum, sed quod optimum est, in terra Euilath nascitur, quando et ab anima pia, et in qua per studium sacre lectionis uisus interior [Par., intrinsecus] ad illustrationem, et apud quam extrinsecus nichil profertur in ore, nisi quod pertinet ad edificationem? cum sancte nouitatis parturitioni intendit, diligitur bonum, et in ipso interno palato suo, cum abiecta prorsus omni dulcedine illicita, nichil ei dulcescit nisi solus Deus, sapit ei quod omnium est bonorum optimum. Et sic est uni nomen Physon: et sic circuit omnem terram Euilath, ubi nascitur aurum, et aurum terre illius optimum est.



CAPITULUM XuIII. De generibus sanctarum meditationum quibus intendere debet qui in cella solitarius sedet, et de studiosa sacre Scripture recordatione.


Porro nomen secundi fluuii Gyon, qui cum sit preruptio, circuit omnem terram Aethiopie. Ipsa est meditatio, que quidquid est Aethiopice nigredinis, ad peccati pertinentis deformitatem, priusquam per consensum animam deformem reddere possit, uiriliter et ualenter resistendo perrumpit. Cum enim interne meditationis puritati anima sancta ex omni parte se intendit, nulla eam sibi quantumlibet uiolenta tentatio per consensum subiicere ualet. Mox quippe ut ad ipsam mentis ianuam pulsare tentatio incipit, si in defecata meditatione perfecte meus  occupata fuerit. Eius nimirum uires, non tam que iam nocuerunt abrumpit, quam ne de nouo nocere ualeant perrumpit [Parc. prerumpit]. Idcirco, tu, qui habitator es celle, sicut tibi sapit studiosa lectio, que est Physon, cum eius aquas bibis,  sic nichilominus sapiat tibi meditatio pura, que et circuit omnem terram Aethiopie. Nam nimis periculose euomis quidquid scribendo de aquis sumpsisti Physon, nisi statim de aquis bibas Gyon. Sicut enim legere et non intelligere negligere est, sic profecto lecta et intellecta obliuisci, quid aliud est quam omnino perdere quidquid legendo et intelligendo acquisisti? Sunt autem plures meditationum modi, quibus cum studiose intenderis, ad stabilem nimirum  mentem tuam maturitatem, et maturam stabilitatem restringere poteris. Sicque coges eam ut solide subsistat in se, nec se uel inaniter eleuet supra se, uel eneruiter deiiciat subtus se. Nec sordescat, inquam, cum fuerit ab illo summo magistro super tumenta terre edocta; nec inanescat cum super uolucres celi erudita. Sicut autem huius de qua loqui proponimus meditationis diuersi modi sunt, ita et diuersas in animo meditantis causas gignunt. Nos autem illum primo loco modum ponimus, quo in meditantis mente causa procedit eruditionis; secundo, qui causam gignit doloris et timoris; tertio uero loco ponimus illum, qui occasionem administrat amoris et consolationis; quarto quoque, de quo percipit  mens causam pietatis et compassionis; quinto uero, de quo discretionis causa uenit et abiectionis; sexto loco illum ponimus modum, de quo uenit in anima renouationis sue causa et reparationis; septimo quoque, de quo stuporis causa uenit et admirationis; octauo illum ponimus modum, quo in mente meditantis illa reuoluuntur, que sunt inuisibilia et spiritualia; sed et illum nichilominus ponimus, quo mens sobria et sancta ab omni non solummodo affectione impura, sed et ab omni cogitatione otiosa prorsus expers effecta et aliena, per uisionem non iam spiritualem, sed nec rationalem, sed per uisionem potius intellectualem, in ipsis ueris ipsam ueritatem beatis conspicit. Hic pure mentis beatus fit excelsus in Deum, qui iam non simplex meditatio,  sed excellens ualet contemplatio uocari. In ea eamque pia et succensa mens, omne corpus, omnesque corporeas imagines similitudinesque transcendens, in ipsa luce ueritatis, in qua uere et uera sunt omnia, preterita presentia et futura; nec aliter preterita, quam futura uel presentia; nec aliter presentia, quam preterita uel futura; nec aliter futura, quam presentia, uel preterita; sed simul, et semper, et eodem modo omnia, quecunque ei ueritas reuelauit, simplici intuitu contemplatur. Quidquid in hac fuerit uisione ab anima sancta pure comprehensum, uere luminosum esse constat, et certum. Ipsa est que semota uisione imaginaria pariter et phantastica, uisionem sensualem et spiritualem clarificat, ut fiat in ea uidens, uel mysteria loquens, uel occulta patefaciens,  uel uentura prenuntians. Sunt autem et alia fortassis meditationum genera que rationabiles et conuenientes ex se causas producunt; sed ista nobis in presenti occurrerunt. Et nunc audi plenius et perfectius, tu qui habitator celle es, quedam que pertinent ad hec. Itaque, ut primum de primo modo sermonem habeam ad te, sedens in cella tua, mente per omnes diuine pagine libros discurre; comitante silentem hanc ruminationem et recordationem tuam intelligentia, eamque clarificante, reuolue apud te, imo intra te, in mente, que in libris sunt legalibus, et libris prophetarum, et agiographorum; sed et que continentur in libris que ad Nouum pertinent Testamentum, euangelistarum uidelicet et apostolorum, atque doctorum catholicorum narrationes et generationes,  euentus et gesta; siue que historice, siue que allegorice aut tropologice, uel certe anagogice, recte et catholice intelligenda sunt. Duc considerationem tuam ab ipso mundi exordio, per ea que per quatuor successionum uariationem [Par. narrationes] sunt facta et dicta, per etates sex, per tempora tria, per status duos: et a tempore Incarnationis Christi usque ad huius temporis fecem, que ad ipsum Christum, que etiam ad apostolos, et martyres, et confessores, et uirgines spectant. Quam magnum sub silentio in corde tuo multiloquium in singulis! Num quando hec omnia et singula intra te ruminas, esse solus in cella dicendus es? Non utique tunc solus es, quia cum his diligenter intendis, uniuerse de quibus agit uetus et noua Scriptura, et de  quibus in Scripturis Patrum qui post Incarnationem fuerunt mentio fit, tecum quodam modo persone sunt. Nisi quia hoc fortassis peramplius et perfectius est, quia in te quoque sunt: et magnam quidem ac multam hic percipies eruditionem, qui ipsam intra te sacre Scripture comprehendis uniuersitatem.



CAPITULUM XIX. De illo meditationis modo, qui in animo meditantis timoris gignit causam et doloris, qui in octo modos diuiditur.

Meditationi huic succedit alia, et est  que specialiter pertinet ad te. Sedens itaque in cella tua recogita in amaritudine anime tue annos et dies tuos; uoluens intra te et  reuoluens que et quanta et qualia mala, ubi et quando, qua uoluntate et intentione, sed et quandiu siue in mente siue in carne tua commissisti. Cogita et recogita intra te, quam sis et mente et corpore infirmus, quam procliuis ad uitia, quam inualidus ad uirtutes, quam multis sis timoribus contractus, doloribus afflictus, erroribus uagus, curis anxius suspicionibus inquietus: quibus quantisque periculis sis expositus, uinculis ligatus, sordibus inquinatus, piaculis repletus, quam magnorum sis multo rumque malorum molibus oppressus. Qualiter fere incessanter alienis a te, dilanieris in te, dilacereris intra te, dissiperis extra te, deiiciaris infra te (et prosternaris subtus te, sed et inaniter eleueris supra te. Et quia nimis longum est, imo impossibile nobis  est omnes numerare calamitates, quas intus et extra miser patitur homo, cogita quomodo sis ipse similis descendentibus in lacum: et nisi tibi gratuita Conditoris tui adsit gratia, talis es in tentatione, qualis est uel cera a facie ignis, uel puluis leuissimus in flatu uehementissimi uenti. Representet tibi post hec in mente tua ipsa meditatio tua, quam terribilis sit ipse uniuerse creature Conditor in consiliis super filios hominum, reproborum nec mala diluens, nec bona acceptans, insuper et corda eorum iusto sed occulto iudicio suo non emolliens, sed etiam indurans, ne conuertatur et sanet eos. Cogita intra te quod Ecclesiastes dicit, quia sunt iusti et sapientes, et opera eorum in manu Dei sunt; et tamen nescit homo utrum amore an odio dignus sit  ; sed omnia in futurum seruantur. Tunc erunt certa, quando ut se emendet homo, nec locum iam habebit, nec tempus. Dicit item idem ipse: Considera opera Dei, quod nemo possit corrigere, quem ille despexerit . Statue post hec ante oculos considerationis tue, ipsum anime tue a corpore egressum depingens modo intra te, quam terribilis tibi erit hora illa, et ideo non mediocriter etiam nunc metuenda? quanta erit tunc, et in anima tua trepidatio, et in corpore tuo afflictio, quando duos istos  socios, qui simul aliquanto fuerunt  separabit ab inuicem amara et inimica mors. Meditare nunc apud te, imo intra te, que tunc erit tibi in mente, non solum omnium que in hoc  mundo sunt rerum, sed et cunctorum charorum, amicorum et parentum obliuio. Et erit tunc quidem hinc egressio, sed ignoratur penitus quo emigratio; sicut quidem ait de seipso: Egrediar, sed nescio quo, sed nescio quando; nec aliqua spiritus ad corpus ante nouissimum diem speratur reuersio, iuxta illam ueram sancti uiri sententiam, que talis est: Homo cum dormierit non refulget, donec atteratur celum, non euigilabit, nec consurget de sommo suo . Deserit corpus spiritus, ipsoque illud deserente moritur corpus. Itaque corpus quod uiuit ex anima, fit exanime. Ut enim beatus dicit Augustinus  discedente  anima, qui ambulabat iacet, qui loquebatur tacet: clausi oculi lucem non capiunt, aures nulli uoci patescunt, omnia membrorum officia conquiescunt. Non est qui moueat egressus ad ambulandum, manus ad operandum, sensus ad percipiendum. Nonne ista est domus, quam nescio quis inuisibilis habitator ornabat? Recessit qui non uidebatur, remansit quod cum dolore uideatur. Hec beatus Augustinus de his. Conuertat se iam ad aliud meditatio tua, et preuideat prout potest presentationem anime tue a corpore exute, ad tribunal illius iudicis terribilis, iudicis districti. Ut enim Apostolus ait: Omnes nos manifestari oportet ante tribunal Domini nostri Iesu Christi; ut unusquisque referat propria  corporis, prout gessit, siue bonum, siue malum . Unus homo erat, qui pro eo solus ingressus est sine macula, qui et solus liber inter mortuos fuit, solus quoque dicere potuit: uenit ad me Princeps mundi huius, et in me non habet quidquam. Non est aliquis nostrum in quo non habeat aliquid suum. Intuere post hec considerationis tue oculo, in ipsa interna meditatione tua, quid de tuo corpore erit, postquam ab eo anima tua recesserit. Non autem necesse habet multum laborare in preuidendo hoc meditatio tua; quia quid super hoc debeat sentire, ipse quoque te certum reddit corporalis aspectus. Nam uade modo, et cuius uolueris mortui sepulcrum aperi et inspice. Nonne si hoc feceris, in tantum et aspectui erit et olfactui quod apparebit horrori, ut  neutrum aliquo possit modo uel ad momentum sustinere? Certe apparebit cadauer horribiliter fetens, putredine scatens, uermibus scaturiens: et usque ad hoc deueniet istud de quo loquimur corpus, ut sit post exitum anime, fetor, post fetorem, putredo; post putredinem, uermis; post uermem, omni puluere abiectior, uilior, fedior, et fetidior puluis.



CAPITULUM XX. De generali resurrectione mortuorum, et penis damnatorum, et qualiter repeti debeant illi octo modi, in quibus timoris existit causa et doloris.

Iam tibi, qui habitator es celle premonstret, de qua sermonem habeo ad te, tua meditatio, aliqua de futura illa in nouissimo die resurrectio mortuorum generali; quando in fine seculi ueniet ipse Rex regum,  et iudex uiuorum et mortuorum. Et ueniet in potestate magna et maiestate iudicaturus, qui in infirmitate et humilitate dudum uenit iudicandus. Et cum  sic uenerit, uenient et omnes angeli eius cum eo, et congregabuntur ante eum omnes gentes. Tunc dicet iustis, et ideo saluandis: uenite, benedicti; iniustis, et ideo damnandis: Discedite a me, maledicti. Illis dicet: Possidete regnum; istis uero: Ite in ignem eternum. O! possidete regnum. O! ite in ignem eternum. Erit tunc impletum ueraciter quod de reprobis in Apocalypsi sua sanctus Ioannes narrauit quasi preteritum, quod adhuc est futurum. Sustulit, inquit, angelus lapidem quasi molarem magnum, et misit in mare, dicens:  Hoc impetu mittetur Babylon illa ciuitas magna, et ultra non inuenietur . Hic angelus ille est, qui uocatur magni consilii angelus; fortis quidem, quia Dominus ipse fortis et potens . Ipse magnam illam reproborum stipulum siccam eternis incendiis preparatam  mittet in mare eterne damnationis. Qui lapis molaris, illa est Babylon magna, que sic in hoc mare mittetur, quod ultra non inuenietur. Et magnam quidem solet hec in anima meditatio facere moram, depingens apud eam, imo intra eam illum iudicis qui tunc apparebit, maximum terrorem, omnium occultorum aperitionem. Nam iudicium sedebit et libri  preteritarum conuersationum et internarum conscientiarum aperientur; et iudicabuntur singuli, secundum id quod scriptum habebunt libri. Depinge quoque uirtutes celorum motas, celos et terras ardentes, ipsam quoque terribilem et horribilem quam in reprobos exercebit uindictam, ponens eos ut clibanum ignis in tempore uultus sui, quos ipse conturbabit, et deuorabit eos ignis . Ignis utique qui ut legimus, non exstinguitur. Et multa alia terribilia, et horribilia, atque tremenda, que potest anima utcunque preuidere, que huic studuerit meditationi sollicite et diligenter intendere. Iam uero post hec circumeat meditatio tua, et perambulet terram illam tenebrosam, et opertam mortis caligine, terram miserie et tenebrarum, ubi umbra  mortis et nullus ordo, sed sempiternus horror inhabitat . uideat in terra illa penas eternas reproborum, gehennam infernalem, ubi ignis erit inexstinguibilis, uermis immortalis: ubi etiam  nichil aderit boni, nichil deerit mali. Ecce meditationes octo, quas tibi, qui habitator es celle, proposui; sex quidem in capitulo precedenti, duas uero in hoc sequenti. In has uero octo meditationes illud secundum meditationum genus diuiditur, in quo timoris pariter causa consistit et doloris. Has quoque meditationes octo, repetitione uolumus compendiosa enarrare, ut eas et arctius in memoria retinere, et cum uolueris intra te possis reuoluere. Prima est; de multis quantum ad nos absque numero, et de  magnis sine mensura excessibus, quos et in mente et in carne damnabiliter commisimus. Secunda, de miseriis, que et ipse mensuram excedunt, et numerum non admittunt, quas in corde et in corpore sustinemus; tam illis que ad culpam pertinent qua polluimur, quam que ad penam qua cruciamur. Tertia est, de secretissima, seuerissima, et in eternitate immobiliter fixa animaduersione, qua ille terribilis super filios hominum, iustus et oculatus, atque districtus iudex Deus uigilat super creaturam rationabilem reprobam; quam et ab eterno reprobat, et in eternum damnat. In qua meditatione deprehendimus nos non absque grandi timore et terrore ignorare, in qua uia habitet lux, et tenebrarum  quis locus sit, et nescire utrum amore simus an odio digni. Quarta quoque est de illa resolutionis hora terribili, in qua corpus ab anima et animam a corpore continget separari. Quinta est de manifestatione anime ante tribunal iudicis; quando talis ibi presentabitur, qualis hinc egredietur: cui apparebit et hostis, de omnibus eam que commisit illicitis, que per penitentiam et confessionem et satisfactionem deleta non sunt, accusans: et conscientia iis attestans, et ipse iudex secundum sua ei merita reddens. Sexta profecto est de eo quod euacuatum anima corpus sepulture traditur, terra terre commendatur, cinis in cinerem reuertitur, caro uermibus esca datur, in putredinem redigitur post putredinem abiectissimus puluis efficitur. Septima est de  generali resurrectione mortuorum, et de tremendo iudicio illo, ad quod ipsa congregabitur generis humani uniuersitas; de terrore iudicis in quo reprobis apparebit; de prolatione terribilis sententie, que talis erit: Ite, maledicti, in ignem eternum . Octaua est de suppliciis eorumdem reproborum in eternum damnatorum; ad que pertinet ille de quo Isaias dicit, ignis exurens, uermis corrodens , et utriusque eternitas; quia de illo dicitur quod erit inexstinguibilis; de isto uero quia erit immortalis.



CAPITULUM XXI. Qualiter in animo meditantis timor expellit elationem, et de tertio meditationis modo, qui occasionem administrat amoris et consolationis.

 Iste meditationes, quas numero octo tibi qui habitator es celle, proposuimus, ad illum pertinent meditationis modum quem secundo loco proposuimus, de quo etiam diximus quod doloris gignat causam et timoris. Et uerum quidem diximus: quid enim in singulis octo his aliud animus inuenit meditantis, quam quod ualidi ei timoris causam occasionemque gignat, et doloris? Iste sunt meditationes, que mentem cum eis diligenter intenderit; pungunt et percutiunt, uerberant et flagellant, uulnerant et cruciant, ad compunctionem prouocant et ad lacrymas excitant. Dolet quippe supra modum anima his intra se meditationibus diligenter intendens; dolet inquam et timet. Dolet multum, quia se sentit in presenti pati tam grauia; sed magis timet, quia  formidat ne in futuro patiatur ualde grauiora. Hunc in se habuit dolorem et timorem, qui concussus et compunctus, illi terribili iudici hoc dicebat: In me transierunt ire tue, et terrores tui conturbauerunt me . Postquam ire sue in nos transierunt, terrores etiam sui nos conturbant, quia cum supra modum nobis uideantur dura que nunc toleramus, metuimus quoque ne exigentibus culpis nostris, ad toleranda in fine sine fine longe duriora perueniamus. Iste meditationis modus, quem in octo modos diuisimus, tibi qui habitator es celle, quemdam dat ignitum sentire affectum; sicut precedens ille, ad luminosum quemdam et preclarum te perducit intellectum. Et cum uterque modus sit admodum  bonus, magis tibi iste est necessarius, quia ille quidem te instruit, sed iste te afficit; ille quasi multas diuitias ostendit, iste uero ad earum te possessionem perducit. uide quia ille dici diues debet qui diuitias multas possidet, non autem ille qui eas solummodo  oculis uidet. Ibi percipies scientiam, hic autem sapientia; ibi ut agnoscendo scias, et sciendo agnoscas; hic autem ut timendo doleas, et dolendo timeas. Quod ibi est, quasi tenuiter fragrat in olfactu, quod uero hic est, plene sapit in gustu. Illi intendere, nisi similiter intendas et isti, periculosum est tibi; quia ille nonnunquam administrat elationem, hic autem semper humilitatem, nam scientia inflat, et cognitio mentem inaniter exaltat: dolor uero, dum compungendo  flagellat, inflationem detumescere facit; et timor, dum quasi minando excruciat, inanem in mente exaltationem premit. Itaque causa est multoties scientia et cognitio, elationis; sed est dolor et timor semper causa profunde humilitatis. Itaque in primo illo meditationis modo, quasi cernis quamdam maximam lucem; in hoc secundo quemdam maximum sentis calorem: et idcirco statim postquam diligenter intenderis illi, intende non minori diligentia et isti, ut si forte inquinasti in illo pedes tuos, in isto quoque laues eos. uerum, sicut primus ille modus indiget isto secundo, ne nimis inaniter per tumorem elationis erigat; ita nichilominus et iste secundus indiget quodam tertio, ne nimis lethaliter per horrorem desperationis deiiciat. Quia igitur  nichil in hoc secundo meditationis modo tua, o, qui habitator es celle, mens inuenit nisi quod est doloris, quod magne est amaritudinis; ne forte  abundantiori tristitia absorbeatur quando hec cogitat, bene facit si sibi leta quedam et dulcia, ad mitiganda tristitia hec, et ad minuenda ne in id quod nimis est se extendant amara ista, representat. Idcirco representet hic tertius meditationis modus tue intrinsecus menti, quante sit dulcedinis et pietatis, quante clementie et bonitatis ipse Deus, quod suauis est uniuersis, quod miserationes eius super omnia opera eius, quod multus est ad ignoscendum, quod prestabilis super malitia, quod longanimis est in exspectando, quod multum misericors in remittendo, quod Pater est misericordiarum et  Deus totius consolatonis, qui consolatur suos in omni tribulatione eorum, quod quomodo miseretur pater filiorum ita [Par., ipse.] quoque timentibus se miseretur. Id autem quam maxime meditatio, hec menti tue representet, quod proprio Filio suo non pepercit, sed pro nobis omnibus tradidit illum: omnia nobis in illo donans; et in ipso, et per ipsum, mundum sibi reconcilians. Quod idem Filius in tantum nos dilexit quod lauit nos a peccatis nostris in sanguine suo; quod pro nobis indutus est carne, turpatus cruce, multatus morte. Quod carnem suam et sanguinem suum dedit nobis, et animam pro nobis; carnem ad duram, et diram, et ignominiosam passionem; sanguinem uero ad  largissimam de quinque locis sacratissimi corporis sui effusionem, animam ad emissionem. Et si uolumus aliquid interius in his scrutari, nobis et carnem dedit in cibum, et sanguinem in potum, et animam in pretium. Quid hoc ad nos? multum per omnem modum; ut reficiamur uidelicet ieiuni, potemur aridi, redimamur captiui. Qui tot et tanta passus est pro te putas quod deserat te? Absit ut hoc putes. Quam multos, qui longius quam tu recesserant ab eo uocauit ad se? Nam ipse est, qui ubi abundauit delictum, superabundare gratiam facit. Testis est sanctus Dauid, qui peccauit peccatum grande. Nam, adulterio pollutus, homicidio cruentus, adauxit quoque geminum malum hoc abominatio proditionis. Erat autem quo ligatus  fuit funiculus triplex; adulterium, homicidium, proditio; fedus ipse, cruentus et dolosus. Et difficile quidem imo impossibile ut rumperetur, nisi quia ubi abundauit delictum, superabundauit, in eo et gratia. Nam hec eius peccata erant; incestus, crudelitas et dolus. Sed ubi abundauit incestus, superabundauit munditia; ubi abundauit crudelitas, superabundauit pietas; superabundauit et simplicitas puritatis, ubi abundauit dolus proditionis. Certe multiplicantur super numerum qui tales sunt, si uelimus  reuocare ad memoriam uniuersos quorum misericors Deus et piu remittit iniquitates, tegit peccata; abluens eos, et iustificans, ac sanctificans in Spiritu sancto. Sic sic, quantum distat ortus ab occidente, longe fecit  ab eis iniquitates eorum, ponens in eis bonum ubi erat malum, ubi iniustitia ibi meritum, et gratiam ubi culpa. Et hic est tertius meditationis modus, de quo tibi diximus, qui habitator es celle, quia occasionem gignit et causam amoris et consolationis; sicut precedens, qui secundus est, timoris administrat causam et doloris. Et necessarium ualde ut hic modus tertius succedat primo, quatenus quemadmodum secundus in primo euacuat tumorem elationis, ita et tertius horrorem a secundo auferat desperationis. Sicque in duobus his modis, secundo uidelicet et tertio mens tua Deo cantare ualeat, non solum misericordiam, ne eam eleuet temeraria presumptio, nec solum iudicium, ne eam absorbeat mortifera desperatio; sed misericordiam pariter et  iudicium, ut nequaquam in unam sui partem claudicet, ne  a recta semita exorbitet, sed uia recta incedere curet: non declinans, uel a dextris, insipienter in spe uana [Par., uacua] exsultans; uel a sinistris, damnabiliter in desperatione profunda trepidans.



CAPITULUM XXII. De quarto meditationis modo, qui causam gignit in animo meditantis pietatis et compassionis: et quod quedam que uidemus ab aliis mala fieri, magis debeamus intra nos plerumque excusare, quam temere iudicare.

Meditationis quoque quartus modus est, de quo percipere debes tu, qui habitator es celle, causam  pietatis et compassionis. Et apte modus iste, illi succedit tertio modo, qui causam tibi administrat consolationis; ut tu nimirum consolatus quoscunque uideris uel miseria afflictos, uel culpa contaminatos magis prosilias ad compatiendum, quam ad iudicandum; magis ad consolandum te promptum exhibeas, quam ad exprobrandum. Hoc ideo diximus, quia illi, qui habitu religionis induti uidentur, seu monachi, seu etiam clerici regulares, in claustris suis morantes, uel nos quoque anachorete et eremite, qui soli degimus , cum aliquid intuentur ipsi quod eis displicet, intuemur et nos nulla discretione pre oculis habita, absque compassione aliqua. Et illi multoties ad iudicandum potius quam ad consolandum concurrunt, concurrimus quam sepe et nos.  Ut quid tu qui in angulis celle tue latitas, alios iudicas; non quidem iam ad similitudinem lupi rapacis, sed magis mordens ad instar pulicis mordacis? Nec iudicas, ut ille iudex iustus, in equitate, sed magis ut iudex iniquus, qui nec homines times, nec Deum reuereris, in iniquitate. Nam impingis in priorem tuum, aut in eum qui loco eius, ipso absente tibi preest, seu in prouisorem tuum, uel in aliquem fratrum tuorum. Nunquam aliquem istorum reperies, qui non tibi multoties reprehensibilis appareat, etsi unusquisque ueraciter irreprehensibilis, sicut homo esse potest existat. Quomodo, ait, erit istud, ut cum aliquis eorum merito reprehendi non debeat, mihi quoque unusquisque eorum iure reprehendendus appareat? Ex eo quidem est quod tu superbus et iracundus,  immitis et impatiens es, et nunquam propriam tuam, quantumcunque fuerit peruersa, uoluntatem uis frangere; sed eam semper contra ius et fas, proteruus et rebellis, atque quantum in te est penitus inuincibilis conaris adimplere. Cumque omne quod in te est, sic sit in te, ut non ab aliquo alio, sed a teipso sit; tu tamen non id tibi, sed aliis potius imputas, quia oculos quidem tuos ad alios aperis, ad teipsum autem ex toto eos claudis: unde fit ut salubriter teipsum uidere non possis, dum nunquam te, sed semper alios attendis. Si enim tuus te oculus plene uideret, nullus multoties tibi alius quisquam quam tuipse, tibiipsi reprehensibilis appareret. Sed quia quadam nimis graui infirmitate deprimeris eos qui etiam bene tibi in omnibus ministrant,  semper reprehendis: cum hoc te cogat facere non eorum aliqua  negligentia, cum omni tibiipsi seruiant diligentia; sed tua potius infirmitas magna. Nec ista idcirco diximus, quod omnia que ab aliis uides fieri, semper debeant laudari, et nunquam pro loco et tempore, pro persona et causa a te reprehendi , sed ut sic, cum causa exigit, alios accuses, ut in iis in quibus tuipse digne accusari debes, te nunquam excuses. Et sic fiet ut dum incessanter attendis quam grauia sunt mala propria, tolerabiliora tibi uideantur aliena; ut dum zelus tuus plene temperatus fuerit etiam nimius esse non  possit. Eritque hoc cum nunquam nimis uel subsistens citra, uel se extendens ultra, sub modo se cohibeat et mensura; uia quidem regia ambulans et nequaquam nimis temere uel a dextris uel a sinistris declinans. Itaque tu qui habitator es celle, cum nonnulla uel audieris uel uideris a quibusdam mala committi, sic ea per zelum et rectitudinem accuses, ut ex nonnulla parte per pietatem et compassionem excuses. Nequaquam laudandum putes quod iure debet reprehendi, sicut nec reprehendendum, quod merito laudari: ne illud propheticum incurras quod tale est: ue qui dicunt malum bonum, et bonum malum; ponentes amarum in dulce, et dulce in amarum, ponentes lucem tenebras, et tenebras lucem ; sed sicut semper cum laudas, adulatio debet abesse;  ita nichilominus cum reprehendis compassio debet adesse. Idcirco cum sinistrum aliquid fieri uideris, puta id euenire ex infirmitate, puta ex subreptione, puta ex casu. Excusa intentionem operantis, si excusare non potes ipsum opus. Quod si nec ipsam uideris prorsus aliquam excusationem admittere, puta tentationem nimis fuisse uehementem. Cum itaque aliquem uideris spiritualiter egrotare, sic eius tibi displiceat egritudo, ut placeat tamen tibi qui egrotus iacet: nec tibi placeat quod egrotus est, sed ille tibi placeat qui egrotus est. Sic, sic diliges hominem, et persequeris peccatorem: qui tamen placere tibi debet, non quia peccator est, sed quia homo est. In malis proinde, que uideris apparere in hominibus, nec zelus tibi, nec compassio desit: et sic tam ille  quam ista in te sit, ut utriusque causa, principium quoque, et medietas, atque finis, sincera et ordinata caritas adsit.



CAPITULUM XXIII. Qualiter quintum meditationis modum opponere debeamus in mente nostra, contra illam, qua iugiter pulsamur, tentationem carnis, diaboli et mundi.

De quinto meditationis modo, despectionis causa uenit et abiectionis, et uenit hoc modo. Iugis te experientia debet reddere certum, qui habitator celle es, quia nullatenus absque tentatione esse potes. Si enim uera est illa sancti uiri sententia: Tentatio est uita hominis super terram , imo, quia uera est, tentatio nunquam deesse potest quandiu uita super terram est? Consequens proinde est, ut  cum iam non super terram amplius uiuis, scias quod nequaquam ante, sed tunc primum sine tentatione sis. Nunc te tentat caro, tentat mundus, tentat et ille hostis antiquus. Trahere te nititur caro ad uoluptatem, mundus ad uanitatem, diabolus ad illum quo ipse plenus est, superbie et tumoris, inuidie et liuoris, ire, odii, et aliorum que in hunc modum sunt uitiorum spiritualium horrorem. Tu autem cum aliqua istarum tentationum pulsari te sentis, statue te ante te, sedens in cella tua: et in interna meditatione tua uide et considera qualiter eam despicere, et a te abiicere possis. Cum te caro tentando alloquitur, uoci eius nefarie non prebeas aurem, sed absque omni mora fac eam silere: fac autem hoc  modo. Considera in meditatione tua quam impura, quamque feda sit hec caro quam portas, quam immunda et breuis sit omnis delectatio eius, quod post modicum morti est tradenda, et post mortem futura est uermis, et putredo, et fetor; post uermem uero, fetorem et putredinem, abiectissimus et uilissimus puluis. Cum igitur ad experientiam illicite et scelerate, ac ideo mortifere dulcedinis trahere te nititur, depicta ab illo seductore callido coram mentis tue oculis, carnalis species forme; considera, non quidem qualis utcunque extrinsecus uidetur apparere, sed magis qualis in ipsa rei ueritate, in seipsa etiam nunc in uita sit, et qualis post mortem futura sit. uidebis aperte, quia quasi saccus quidem foris nitidus apparet, sed intus omni spurcitia, et immunditia, et  corruptione intolerabili fetet. Nunc mentis tue conspectibus talis per omnia appareat uiuens, qualis erit mortua in sepulcro iacens, et uermibus scaturiens, et euidenter deprehendes quod cum illa concupiscitur, nichil aliud quam tabes et putredo desideratur. Sic cum beato Iob, testa saniem rades ; sic ad petram misere filie Babylonis paruulos allides. Cum autem in auribus tuis os aperit mundus immundus, suggerens tibi ut illam qua ipse plenus est desideres uanitatem, considera quod fumo similis est omnis altitudo eius, et omnis gloria eius ad finem ignominiosum uelocissime tendit. Cum aliquem uideris in eo exaltatum, et eleuatum sicut cedros Libani, transi, et ecce non est. Nam laus eius breuis est, et gaudium eius ad instar puncti. Si ascenderit usque ad celum superbia eius,  et caput eius nubes tetigerit, quasi sterquilinium in fine perdetur, et qui eum uiderant, dicent: Ubi est? uelut somnium auolans, non inuenietur; transibit quasi uisio nocturna ; et cetera que ab inimicis sancti uiri, mendaciter quidem, de eo dicta sunt, sed ueraciter de superbo quolibet et impio qui, contemptis omnino celestibus, sola que mundi sunt cogitat et amat. Iam uero ad destruendam uocem amici uersipellis et malitiosi, nichil  uiuacius poterit opponi, quam omnimoda perfectio illa sanctitatis  Saluatoris tui. Ut clauus clauum expellit, in nichilum penitus redigat in corde tuo abundantiam malitie diaboli, habita semper pre oculis mentis tue, inestimabilis [Par., ineffabilis]  illa plenitudo sanctitatis Domini et Redemptoris nostri Iesu Christi. Nihil omnino ad mortem pertinens ille tibi per consensum infundere poterit, quod non funditus annichilet in mente tua, superabundans sanctitas huius, cum plene et perfecte per puram meditationem, cum deuotione et amore intra te perseueranter manserit. Hec itaque meditatio est, causam tibi conferens cuiusdam bone despectionis et abiectionis: docens uidelicet te despicere in te, et abiicere a te, quidquid tibi suggerit susurrans in interna aure tua, uel caro ad fedam uoluptatem, uel mundus ad instabilem uanitatem, uel ille magnus hostis noster ad omnimodam perditionem.



CAPITULUM XXIu. De tedio quod aliquis patitur qui celle habitator est, et quomodo illud a se repellere, seque renouare ac parare possit.


Ad ea uero in quibus renouationis tue existit causa et reparationis, tibi dico, qui habitator celle es, sextus meditationis pertinet modus, quam hoc modo intra te debes habere. Apprehendit te multoties cum solus in cella es, inertia quedam, languor spiritus, tedium cordis; quoddam et quidem ualde graue fastidium sentis in te ipso; tu tibi oneri es, interna illa qua tam feliciter uti solebas suauitas, iam defecit tibi. Dulcedo que tibi inerat heri et nudiustertius iam in magnam amaritudinem uersa est; ex toto aruit ille quo abundatissime perfundi solebas  lacrymarum humor; spiritualis in te emarcuit uiror, interiit decor. Dilaniatam et dilaceratam, confusam et discissam, tristem et amaricatam portas animam tuam: et ubi eam ad quietem componas non habes. Non iam sapit tibi lectio, oratio non dulcescit, solitos meditationum spiritualium imbres non inuenis, et quid amplius dicemus? Nihil in te remansit hilaritatis, alacritatis, iucunditatis spiritualis. Ad cachinnos, ad fabulationes et otiositates promptus et uelox es; ad silentium uero, ad agendum aliquid utile, et ad omne spirituale exercitium tardus omnino et piger es. O quam misera mutatio studiorum! Iam idem ipse non es qui aliquando fuisti, sed ex toto alius. Sed consurge, excutere de puluere, solue uincula colli tui. Conare qui sic discissus es reparare te: et  renuntians huic uetustati, intende totis uiribus tue renouationi. Quomodo hoc, inquis, facere potero? Audi, et intellige quomodo hoc possis facere. Representa tibi coram oculis tuis sociorum [Par., sanctorum] precedentium et labores magnos, quos sustinuerunt in tempore, et premia longe maiora que iam perceperunt in eternitate. Coniunge uectes uectibus, in interno tabernaculo tuo, corde tuo: ipsis quoque annulos aureos impone, ut firmum sit edificium mentis tue, et non uacillet. uectes utique uectibus coniunguntur, cum uirtutes uirtutibus copulantur. uide quomodo uectes uectibus ille apostolorum princeps in secunda epistola sua coniungat, qui in ea sic ait: Ministrate in fide uestra uirtutem, in uirtute autem scientiam, in scientia autem abstinentiam,  in abstinentia autem patientiam, in patientia autem pietatem, in pietate autem fraternitatis amorem, in fraternitatis amore caritatem . Quanta autem ex hac uectium insimul copulatione utilitas proueniat, subdendo manifestat: Hec enim si uobiscum adsint, superent, non uacuos nec sine fructu uos constituent in Domini nostri Iesu Christi cognitione . Sed uectes hos annulis aureis impone: hoc est, considera in mente que et qualia, et quanta sint premia que iam perceperunt. Nam per aurum claritas, per annulum uero, in quo nec initium nec finis ualet inueniri, perpetuitas designatur. Ut scias nimirum, ineffabiliter premiorum suorum et perpetuitatem esse claram, et claritatem perpetuam.  De ipsis quoque uectibus simul copulatis, et annulis aureis, hoc modo Psalmista facit mentionem: Ibunt de uirtute in uirtutem: uidebitur Deus deorum in Sion . De uirtute ire in uirtutem, ad uectes: uidere Deum deorum in Sion ad annulos aureos spectat.



CAPITULUM XXu. De iis que in carne operatus est Christus, et de laboribus sanctorum suorum.

uade ergo, et in primis considerationis tue oculis pone illum Sanctum sanctorum, qui tuum et electorum omnium caput est, ut sic te probes esse sapientem: Nam oculi sapientis in capite eius. Itaque uide eum absque omni impuritate conceptum, et natum, et pannis inuolutum, et in presepio reclinatum,  lacte materno nutritum, circumcisioni subditum; apparentem Magorum fidei Deum eternum, Regem omnipotentem, hominem mortalem; in templo presentatum, in Aegypto cum matre ductum, et in terra Iuda reductum, proficientem sapientia, et etate, et gratia. Considera eum baptizatum, ieiunantem, esurientem, tentatum, cum hominibus conuersatum, ex itinere fatigatum, conuersantem per omnia sancte: operantem mira, predicantem salubria, docentem uera, patientem dura, sustinentem indigna, tacentem ad conuicia, tolerantem opprobria, lauandis discipulorum pedibus se humiliter inclinantem, corporis sui ac sanguinis sacramenta porrigentem, in agonia factum prolixius orantem, sudorem sanguinis emittentem. Aspice eum uenditum, emptum, osculo traditum,  cum gladiis et fustibus captum, ligatum, adductum, falso accusatum, iniuste iudicatum, crudeliter damnatum, sputis illitum, colaphis cesum, uelatum, alapis passum. Cerne eum flagellatum, derisui habitum, chlamyde coccinea indutum, spinea corona caput sanctissimum habentem dilaceratum, sceptrum arundineum tenentem, purpura ad ignominiam tectum, in derisu adoratum, ab Herode et exercitu suo contemptum, in ueste alba illusum, a militibus male tractatum, crucem suam baiulantem, clauis cruci crudeliter affixum, uerbis duris conuiciatum, felle cibatum, aceto potatum, caput inclinantem, spiritum emittentem, dilectam illam animam suam in manus Patris commendantem. Intuere illum lancea militis in latere uulneratum; et ex eo sanguinem  ad nostram redemptionem, et aquam ad nostram spiritualem ablutionem, effundentem, de cruce depositum, sepultum, inferos spoliantem, ipsum infernum mordentem, mortem mortificantem, resuscitatum, apparentem, cum discipulis conuescentem, ascendentem ubi erat prius; qui nec inde recessit cum huc uenit, nec hinc abiit cum illo accessit. Hoc modo habe oculos tuos in capite tuo. Quod si diligenter hec omnia, et alia que hoc modo de eo sunt, cum deuotione debita, et compunctione pia, apud te, imo intra te ruminaueris, putamus quod ab hac inertia tua ex nonnulla parte eripi poteris. Nam in quanto honore et gloria illa sit exaltata natura in dextera Patris, que et sine omni contagio alicuius  prorsus peccati, processit ex matris uirginis utero, et magnam tolerans dire mortis agoniam pependit in ligno, ut id tibi possimus explicare, omnino non possumus comprehendere. Hoc tamen indubitanter, ueraciter promittente ipso scimus, quod ubi est ille, ibi et minister eius erit. Et est eius oratio ad Patrem, hunc habens modum: uolo, Pater, ut ubi ego sum, et illi sint mecum; ut uideant claritatem meam quam dedisti mihi . Appareat inter hec , appareat, inquam, interne considerationis tue oculis Baptista Ioannes capite truncatus; Petrus pedibus sursum erectis, et capite deorsum pendente crucifixus; Paulus decollatus. Appareat Andreas, biduo in cruce uiuens, Iacobus occisus gladio, alter uero  Iacobus prostratus, Ioannes in feruentis olei dolium, et demum in exsilium missus; et ceteri omnes apostoli consummati, illi uero bimuli, testimonium Christo non uoce, sed morte ferentes. Appareat et sanctus Stephanus lapidatus, Laurentius assatus; et  representa tibi prout poteris, et quantum poteris, eorum in utroque sexu, in diuersa etate, admirabiles agones et triumphos. Sed et sanctorum confessorum uenerabiles conuersationes, qui etsi per sanguinis sui effusionem per apertum martyrium non migrarunt, uitam tamen sanctam martyrio non dissimilem duxerunt. Si his diu immoratus fueris, putamus quod ab hoc quo grauaris  et oneraris tedio, continuo liberaberis; atque alleuiatum et exhilaratum, et alacrem effectum sentire te poteris. Consulimus autem ut hec sollicitius tunc quidem facere studeas, quando aliquid tibi forte  contra uoluntatem tuam dictum factumue fuerit; per quod, et propter quod nimis efficeris pusillanimis et tristis, turbatus et iratus; disceptationibus amaris, susurris, iniquis comminationibus, obiectionibus, responsionibus, intrinsecus miserabiliter uastatus. Curre tunc, cum hec fuerit in mari cordis tui tempestas magna, et proiecto a te silente clamore, et clamoso silentio, strepente, et horribiliter tumultuante in foro mentis tue; suscita pium IESUM, qui adiutor est in opportunitatibus, in tribulatione; petens ut periclitanti  tibi succurrat. Idcirco ueniat ante oculos mentis tue sanctus Abel a fratre occisus, Iacob per fugam humilem germane iracundie cedens, Ioseph a fratribus uenditus, quia peccare noluit, quod peccauerit accusatus, sine culpa carceri mancipatus, et innocens in lacum missus. ueniat ad cor tuum, imo intra cor tuum, mitissimus super omnes homines qui morabantur supra terram, Moyses sanctus, pro populo iniquo lapidare se uolente intercedens; contradictionem et rebellionem contentiosam a Dathan, et Abiron atque Chore sentiens: et fratris sui, et sororis detractionem sustinens? ueniat etiam ille, quem accusare nemo iuste potest, conuersatus sine querela ab adolescentia usque ad canos, qui grande  se peccauit peccatum committere, si non pro deiiciente eum a principatu populo intercederet. Qui et lugere non cessauit regem a Deo abiectum, nec tunc quidem quando se ab eo timuit occidendum. ueniat nichilominus et ille qui persecutorem suum humiliter fugit ut dominum; et se ulciscendi occasionem accipiens, et locum, non recognouit inimicum: quem etiam flendo planxit occisum, cum se tamen non ignoraret eius in regno successorem futurum. Ipse est qui pietate pectus habens plenum, parricidam filium deflet exstinctum: et interdicit ne feriatur seruus maledicens ei, cum sit ab eo uir sanguinum, uir Belial uocatus. Et ut montes et colles transilientes omittamus , alios innumeros uiros misericordie, quorum  iustitie obliuionem non acceperunt, et saltum faciamus ad caput eorum; scis ipse quia homo uocatus est uorax, et potator uini, amicus peccatorum et publicanorum, et demonium habere dictus est, et Samaritanus uocatus: et cum accusaretur a multis, nichil respondit; qui et sicut agnus ad immolandum ductus est, et non aperuit os suum. His condimentis refoue uiscera tua, cum lethali ea ueneno studet contaminare pacis ille turbator, et unitatis diuisor, qui feruescere facit ollam quasi profundum mare; omne sublime uidens, et rex super omnes filios superbie existens. Hoc enim salubre tibi ut facias; quatenus depulsa a te turbida et tenebrosa, qua cooperitur mens tua, nube hac, repareris pariter et renoueris: et surgente Iesu in fluctuante, et uacillante,  et fluctibus iam cooperta, atque periclitante nauicula cordis tui, et imperante tentationum uentis, et profunde atque tumide amaritudinis mari, tranquillitas magna fiat.



CAPITULUM XXuI. De septimo meditationis modo qui stuporis in mente meditantis causam gignit, et admirationis, et de eo quod per ea que facta sunt conspicitur ipse qui fecit.

Modus uero meditationis quem septimo loco posuimus, ille est qui in te, qui habitator es celle, cum in eo aliquandiu moraris, stuporis causam administrat et admirationis. Hunc si habere in te modum desideras, oportet ut solitarius sedens, et cogitationem tuam puram et stabilem, ab ipso mundi exordio, per etates et generationes singulorum, usque  ad hoc tempus in quo tu es perducas, et que in eis ille uniuerse creature conditor, atque dispositor mirabilia mirabiliter, ipse mirabilis operatus sit, diligenter attendas. Considera absque exceptione aliqua omnia que preter ipsum sunt de non esse ad esse ipso uolente prodiisse et uenisse: ipsumque qui uiuit in eternum creasse omnia simul: et tamen primo omnium creatam quidem sapientiam; cum uerax quoque dicat Scriptura quia: In principio creauit Deus celum et terram . Sed in his nullam prorsus esse contrarietatem putes: quin potius inter ipsum temporis initium et prerogatiuam dignitatis, distinctionem factam agnoscas. Quantum enim ad id quod primo loco posuimus: Qui  uiuit in eternum, creauit omnia simul, et in principio creauit Deus celum et terram . Quantum uero ad id quod secundo, primo omnium creata est sapientia, que est rationalis creatura. uisibilis quoque creatura, primum in rudi, et quodammodo informi apparuit materia; que ad illa quatuor pertinet elementa, que sunt, ignis, er, aqua et terra; deinde per interualla sex dierum in formam redacta. Sane in tribus hanc de qua loquimur creaturam comprehendimus; in informi creatione non existentium, in formatione sic creatorum, in dispositione quoque formatorum. In ipso quippe initio temporis, ante omnem diem, in illis quatuor elementis informis et rudis, de non esse ad esse prodiit materia. Postea tribus precedentibus diebus elementa in  locis sibi competentibus sunt disposita; sicque creatura uisibilis est formata. Nam prima die lux facta est, et a tenebris diuisa. Secunda die firmamentum inter aquas superiores et inferiores locatum. Tertia die aque in unum locum sunt congregate, quarum congregationes maria sunt appellata, et terra graminibus et arboribus est uestita. In tribus quoque subsequentibus diebus ordine conuenienti exornantur. Primum fiunt luminaria, sol, luna et stelle. Die quinta fiunt pisces et uolatilia. Et sexta repentia, iumenta ac bestie terre; et ipse homo, omnium uisibilium dominus futurus. In Sabbato uero, die uidelicet septimo dicitur quieuisse, quia nichil legitur in eo fecisse. Itaque si diligenter intra te consideraueris informem creature corporee creationem,  si creatorum formationem, formatorum dispositionem, primi hominis creationem, institutionem, post lapsum reparationem, et sex etatum euentus qui in eis contigerunt, putamus quod stuporis tibi causa non deerit et admirationis. Inter hec in ipsa mentis tue meditatione tange, et audi. Habet namque ipsa mens tua quemdam tactum, habet et quemdam auditum; sed utrumque spiritualem, quia et ipsa mens spiritus est. Contingat itaque tactus eius spiritualis tria que insunt creaturis. Primum est quod ex se: secundum quod ex creatore: tertium uero bifarium est, digno merito condignum reddens stipendium; uel ut iustitie, uitam; uel ut nequitie mortem. In primo contemptus operis; in secundo gloria conditoris; in tertio famulationis beneficium,  admonitionis consilium, damnationis supplicium. Horum itaque trium primum quidem auxiliatur, secundum exhortatur, tertium comminatur. Inter hec accedat tactus tuus spiritualis ad tria uisibilia uisibilium creaturarum, et primum quidem immensitas est, formositas secundum, utilitas tertium. In prima reperit tactus iste spiritualis admirationem, in secunda approbationem, in tertia reuelationem [Par. releuationem]. Nam earum prima multitudinem et magnitudinem uendicat sibi, et est multitudo in similibus, in diuersis, in permistis: magnitudo uero in mole, que est in massa, et pondere; et in spatio, quod est in longo et lato, profundo et alto. Multitudinis uero testes sunt stelle celi, arena  maris, gutte pluuiarum, dies seculorum, hore dierum, momenta horarum, pili animalium, gramina camporum, folia arborum, squame piscium, penne uolucrum, et uniuersa huiusmodi. Magnitudinis uero testes sunt, moles montium, concaua uallium, tractus fluminum, altitudo celi, latitudo terre, profundum abyssi, et innumerabilia in hunc modum, Quantum ad nos, nec illa numerum, nec ista admittunt mensuram. Porro formositas admiranda, illa quatuor comprehendit: situm, motum, speciem, qualitatem. In situ compositio, et dispositio, que sibi uendicat res, loca, et tempora. Motus uero quadrifarius est; localis, qui est ante et retro, sursum et deorsum, dextrorsum et sinistrorsum, et circum; naturalis, qui auget et minuit; animalis, qui appetit  et sentit; rationalis, qui discernit et facit. Speciem quoque hec quinque mirabilem clamant: formositas, deformitas, immanitas, paruitas, raritas. Qualitatem uero hec quinque mirabilem asserunt, que totidem sensus corporis pascunt; decor colorum demulcens aspectum, melos sonorum auditum, fragrantia odorum olfactum, suauitas saporum gustum, aptitudo corporum tactum. Utilitatem quidem creaturarum hec quatuor exornant: aptitudo, gratitudo, placitum, necessitas. Non potes utique non obstupescere et admirari, tu qui habitator es celle, cum hec intra te diligenter cogitas et meditaris. uisibilium namque et sensibilium creaturarum Dei diligens inspectio, magna et perualida tibi erit admirationis causa et occasio. In eis si quidem ipsa inuisibilis  sapientia quodammodo uidetur, que in semetipsa a nemine sicuti est, in presentis exsilii cecitate uideri potest. Hinc illud est quod quidam de Sapientia dixit: In uiis suis ostendit se hilariter illis . uie inuisibilis Sapientie, ipsius sunt uisibiles et sensibiles creature: in quibus profecto uiis se ostendit, quia in suis iuxta quemdam modum operibus apparet; que in semetipsa nos adhuc latet. Et bene dictum est hilariter quia quasi quedam admodum delectabilis cuiusdam iucunditatis hilaritas est, in inspectione operis, uisio conditoris. uide igitur intra te in meditatione tua, quatuor ista elementa, et ex eis formata corporalia uniuersa. uide omnia sub terra repentia, de terra germinantia, super terram gradientia, in ere uolantia, in aquis  natantia, in firmamento lucentia: et quecunque sunt a Deo corporalia et uisibilia creata, formata et disposita: et scito has esse inuisibilis Sapientie uias, in quibus se tibi hilariter ostendit. Ut enim Apostolus ait: Inuisibilia ipsius, a creatura mundi, per ea que facta sunt, intellecta conspiciuntur . Non autem alia sunt inuisibilia Dei, aliud ipse Deus; quia quod habet, hoc est. Unde et adiungit Apostolus: Sempiterna quoque uirtus eius, et diuinitas: et nichil est aliud, hec inuisibilia Dei, per ea que facta sunt conspici, quam ipsum inuisibilium factorem, in iis que fecit et per ea que fecit, quodammodo uideri. Sed sic uidentur modo inuisibilia hec creatura mundi; quia ratione utens creatura  nobilis, anima uidelicet humana, hoc modo adhuc exsulans, in ipsis uisibilibus inuisibilem conspicit, et in factis factoris notitiam apprehendit. Nam creatura celi  non hoc facit: non enim indiget in creatura uidere creatorem que ipsum indesinenter uidet in seipso. Tu autem qui hoc necdum potes; interim eum qui fecit conspice in iis que fecit. Ait quidam: Ipse dedit mihi horum que sunt scientiam ueram, ut sciam dispositionem orbis terrarum, et uirtutes elementorum initium et consummationem, et medietatem temporum, uicissitudinum permutationes et commutationes temporum, anni cursus et stellarum dispositiones; naturas animalium et iras bestiarum, uiam uentorum et cogitationes hominum, et differentias uirgultorum, et uirtutes  radicum, et quecunque sunt absconsa et improuisa didici. Omnium enim artifex docuit me Sapientia . Igitur si hec omnia intra te diligenter ruminaueris, habebis profecto in hac meditatione tua nonnichil, unde obstupescas et admireris.



CAPITULUM XXuII. De uocibus et locutionibus, quas anima spiritualiter audit: et qualiter anima ad imaginem Dei facta sit, et quem motum suscipiat, et cuius motus susceptibilis non sit.

Tempus est iam, ut ad illum accedamus octauum meditationis modum, quo diximus, in animo meditantis que spiritualia et inuisibilia sunt reuolui. Hec autem, de quibus loqui proponimus, spiritualia et inuisibilia, ad animam pertinent humanam, ad  creaturam angelicam, ad naturam etiam diuinam. Et quidem de his tribus, hoc est, de anima humana, de ipsis angelis, et de Deo aliqua tractare in his capitulis proxime subsequentibus, in proposito habemus. Tu ergo, qui habitator es celle, et solus in ea consistens, et non solus, in primis erige intra te auditum illum spiritualem, quem superius diximus in anima haberi, et audiat trium spirituum uocem. Primus noster est, secundus angelicus, tertius uero ille est qui condidit istos. Dicit enim de illo spiritu, qui Deus et homo est: Spiritus est Deus . Habet autem unusquisque istorum spirituum uocem suam, et unamquamque quidem tunc tu uocem audis, cum de unaquaque diligenter ac pure meditaris. Que illorum uoces cum ad firmamentum  pertineant; prima sub ipso, secunda de ipso, tertia supra ipsum est: et in hac gradum coguntur animalia figere, et alas submittere. Percipiat etiam auditus iste, et audiat spiritum increatum, hos quatuor alloquentem: angelos, sanctorum animas, diabolum, homines. In locutione prima, infusio est diuine animaduersionis: in secunda, immissio spontanee exspectationis. Tertia uero quatuor recipit modos. Primus increpationem continet nequitie, secundus laudem iustitie, tertius tentationis concessionem, quartus uero prohibitionem. In duobus uero distinguitur uerbum illud, quod Spiritus de quo nunc loquimur, increatus quasi dicit ad homines. Illud namque per se, aut per subiectam format creaturam;  per creaturam uidelicet angelicam, et in octo modis reperitur: nam formatur uerbis, rebus, simul uerbis et rebus, imaginibus cordis oculis ostensis, imaginibus et ante corporeos oculos ad tempus ex ere assumptis, celestibus substantiis, terrenis, simul celestibus et terrenis. Sed in quod formetur illa que per se est, animalis homo non percipit. Sane hoc tandiu latet intellectum, quandiu et experimentum. Illum adhuc qui eis loquitur, hos quatuor audit alloquentes. Modo uno angelos, et animas uno: illos, incomprehensibilem diuinitatis infinalitatem admirando: istas uero uindictam sanguinis exspectando. Diabolum tribus modis, et totidem homines. Illum, malitiam celare non uolendo, innocentiam iniuste accusando, et eam ad tentandum malitiose  expetendo: homines quoque, precando ueniam peccatorum, gratiam meritorum, gloriam premiorum. Lege secundum, et uigesimum octauum librum Moralium beati Gregorii; in eis inuenies, quam profunde, quamque nitide idem uir de his disserat, quem inter ceteros constat fuisse doctores et ingenio acutum, et in eloquio decorum. uide inter hec, in ipsa meditatione tua interna, quod ex duabus substantiis homo factus est; una corporea, incorporea altera. In quantum  ex corporea est, cum ceteris animalibus communis nature habet participationem: sed in forme compositione, ad alia animalia differentiam habet. Nam illa formam ad terram habent inclinatam et pronam: quo significatur, preter ea que terrena  sunt, ab eis nulla esse appetenda. Hominis uero forma in altum erigitur, et sursum eleuatur; qui et preter cetera animantia [Par., animalia] rectum habet incessum, et ad superna aspectum. Quo liquide declaratur, et eum que sursum sunt sapere debere, et tota mentis intentione illuc tendere ubi Christus sedet in dextera Dei Patris. Unde et quidam ait:

Pronaque cum spectent animalia cetera terram,
Os homini sublime dedit, celumque uidere [tueri]
Iussit, et erectos ad sidera tollere uultus. 

Sic ergo homo ex corporis forma admonetur, in appetitu bonorum a ceteris differre animalibus,  quanquam cum eis corporis communem habeat naturam. At secundum animam, cum aliis animantibus non habet proprietatis communionem. Ea namque sola ad imaginem Dei et similitudinem facta est. Ad imaginem, ut aiunt, Dei facta est, secundum substantiam et puritatem rationis. Sed ad similitudinem, secundum imitationem puritatis et amorem caritatis. uel, ad imaginem Dei facta dicitur, quantum ad ueritatis cognitionem: ad similitudinem uero, quantum ad nature et rationis puritatem. Est autem anima imago Dei ad imaginem: nec eiusdem nature cum Deo, sed longe ab eo differentis; quia profectus et defectus capax est, et ideo uariationi subiecta est. Et in hoc longissime a Deo distat ,  unde et ab illa imagine ualde remota est, que cum ipso Deo circumquaque idem est, id est a Filio Dei Patris, qui circumquaque idem cum Patre est. Inest autem anime naturalis simplicitas essentie sue. Est etiam ei idem esse quod uiuere. Non autem dicimus quod est uiuere, uel bene quantum ad sanctitatem, uel beate quantum ad felicitatem. Cum enim non possit ex quo creata est aliquando non uiuere, sicut nec aliquando non esse, potest tamen uiuere male, cum est iniqua; et misere, cum est damnata. Est in ea et libertas arbitrii, qua inter bonum et malum discernit, et quod eorum uoluerit diligit et eligit, ut in iis meritum eius sit. Ecce in anima, essentie simplicitas, uite perpetuitas, arbitrii libertas. Suscipit quidem motuum  uariationem, quia mutabilis est. Est autem motus secundum locum, secundum tempus, secundum formam. Illius uero motus, qui secundum formam est, tres quidam dicunt species esse, augmentum, diminutionem, alterationem. Mouetur quidem aliquid secundum locum, cum ipsum de loco ad locum, mediante loco transit: quod ad solum corpus pertinet; non enim hoc spiritui humano, uel angelico conuenit. Secundum tempus alia moueri dicuntur, que prius et posterius suscipiunt. Secundum augmentum uel diminutionem illa mouentur que quantitate augentur uel minuuntur. Motum autem alterationis illa suscipiunt, que formarum et actuum diuersitate quodammodo alterantur. Sunt autem res quedam, que omnium generum motuum susceptiue  sunt; uelut res corporee, quia loco et tempore mouentur. Spiritus quoque creati uariis affectibus mouentur quos incipiunt habere, et desinunt. Et ita motum secundum formam, semper sequitur motus secundum tempus. Spiritus ergo creati, quia de bono in malum mouentur, de malo in bonum, de bono in bonum, de malo in malum, duabus speciebus motuum mouentur. Motus uero secundum locum, anime conuenire non potest; sed illius qui secundum tempus, et secundum formam fit, susceptibilis est. Nam per uarias affectiones sepe uariatur, quod sine motu temporali fieri non potest. Non enim mediante loco, ad locum de loco mouetur, quia localiter non mouetur. Dicit quoque beatus Augustinus: »Nihil quod corpus non est, in loco  est.« Sed et Betius in libro de Trinitate nec quantitates, nec qualitates in loco dicit esse: quas tamen uerum est in subiecto esse. Etenim aliud est esse in subiecto, aliud in loco: sicut aliud est animam esse in corpore, aliud animam esse in loco. Que enim in loco sunt, locum replent, locum occupant, quod soli corpori conuenit. Nam non sine causa philosophus dicit quod »singule particule loci, obtinent singulas particulas corporis .« Corpus quippe in loco esse, est ipsum corpus locum replere; est ipsum distantiam facere; id est sursum, deorsum, retro et ante, dextrorsum et sinistrorsum. Hoc nimirum anime non conuenit, que sic est in loco, et sic circumscriptibilis est, quod nullius loci ambitu  continetur et includitur, sicut continetur et includitur corpus. Hoc autem falsum esse nullus dicit, qui quantum natura spiritus a corporea distet natura comprehendit.



CAPITULUM XXuIII. De illis beatis spiritibus, que uidelicet illa sint que ad eos pertinent, et quid de illis in pura meditatione sua, celle debeat intra se habitator reuoluere.

Nunc autem tibi, qui habitator celle es, aliqua de istis celestibus spiritibus dicere libet. Nam tua potissimum conuersatio cum illis esse per puritatem, et auiditatem, atque per desiderium debet. Non enim putare debes quod quando in cella es, solus in ea sis. Nam nunquam minus solus es, quam cum in ea solus es , si in illa eo es modo  quo esse debes. Tune tunc solus es, cum in interno pure et defecate mentis tue cubiculo inclusus, clauso ostio cordis contra uniuersa inutilia, oras in spiritu Patrem tuum? Solusne tunc es, cum in ipsis internis animi tui, quibusdam maturis et integris intellectus luminosi, et affectus succensi passibus, exclusis a te hora eadem uniuersis cogitationibus leuibus et otiosis, lucidas et pulcherrimas perambulas et circumis mansiones spirituum beatorum, qui in celis semper uident faciem Patris? Quomodo tunc solus es, cum in dilatatis et purificatis, et in longis pretoriis spiritus tui, in lumine et ardore magno, non absque gaudio ineffabili et exsultatione, discurris per cuneos patriarcharum, per collegia prophetarum, per senatum apostolorum, per decoras  rosas martyrum, per formosas uiolas confessorum, per amena et suaue olentia lilia uirginum? Quam bonum est hic te esse! quam dulce est et suaue formose et speciose columbe, et anime (cuius hec uox est: Dilectus meus mihi, et ego illi : sed et ista: uulnerata caritate ego sum , inter eiusdem dilecti leuam et dexteram dormire? ubi eo securius pausat, quo sollicitius et diligentius pro illius quiete ipse uehementer, ipse zelans omne quod hunc uigilem eius soporem turbare ualet, et diminuere, ac impedire, procul repellere non cessat. Denique cum adiuratione quadam admirabili alloquitur filias Ierusalem: Ne suscitetis, ait, neque euigilare faciatis dilectam, donec ipsa uelit . Et nunc, dilectissime nobis, tu qui inhabitator celle  es, dans in quantum potes, transitoriis tergum terrenis et infimis, faciem uero sempiternis, celestibus et supernis, erige cordis tui cogitationem ad ea que de supernis, erige cordis tui cogitationem ad ea que de spiritibus illis celestibus sentienda et tenenda sunt. De non esse ad esse, uolente Deo [Par. illo] omnipotente uniuerse creature Conditore prodierunt. Non enim Deo ceterni sunt, sicut nec cequales, nec consubstantiales: quia licet ualde precelse et digne, creature tamen sunt. In ipso mundi exordio creati sunt, quando celum et terra primum condita sunt. Et simul quidem creati fuerunt, et boni qui perstiterunt, et mali qui corruerunt; sicut simul et auersi precipitati, et conuersi confirmati. Sic enim asseruerunt, et in suis scripturis reliquerunt  doctores catholici, qui de iis tractauerunt. Creati rationales, et omnes quidem, tam illi qui futuri erant mali, quam illi qui futuri erant boni, caritatis creati sunt capaces. Non autem dicimus quod caritatem omnes erant capientes, sed caritatis capaces. Nam qui se a Deo auerterunt, et in eternum damnati sunt, nunquam caritatem habuerunt, sed nec unquam habebunt; et ideo caritatem capientes et habentes, mali creati non sunt, sed caritatis capaces. Nam habere potuerunt, sed contra Conditorem suum intumescentes, eam habere noluerunt. Dicit ergo propheta Ezechiel, de illo qui ruine illorum auctor exstitit hoc modo: Aurum, opus decoris tui, et foramina tua in die qua conditus es, preparata sunt . Ecce  quia foramina sua in die qua conditus est dicit preparata, quia caritatis quidem capax fuit; sed nunquam impleta, quia caritatem capiens non fuit. Exponit namque hoc modo hec uerba prophetie [Par., prophete] beatus Gregorius in libro Moralium trigesimo secundo : »Aurum, inquit, opus eius exstitit, quia sapientie claritate canduit, quam bene creatus accepit. Foramina uero idcirco in lapidibus fiunt, ut uinculati auro, in ornamenti compositione iungantur; ut nequaquam a se dissidant [Par., discedant] quos interfusum aurum repletis foraminibus ligat. Huius ergo lapidis in die conditionis sue foramina preparata sunt, quia uidelicet capax caritatis est conditus: qua si repleri uoluisset, stantibus angelis, tanquam positis in regis  ornamento lapidibus potuisset inherere. Si enim caritatis auro sese penetrabilem prebuisset, sanctis angelis sociatus, in ornamento  regio lapidis fixus maneret. Habuit ergo lapis iste foramina, sed per superbie uitium, caritatis auro non sunt repleta. Nam quia idcirco ligantur auro ne cadant; idcirco iste cecidit, quia etiam perforatus manu artificis, amoris uinculis ligari contempsit. Nunc autem ceteri lapides, qui similiter fuerant perforati, penetrante se inuicem caritate ligati sunt, atque hoc in munere isto cadente meruerunt, ut nequaquam iam de ornamento regio cadendo soluantur.« Hec beatus Gregorius, et hoc modo de his. Hec autem quatuor in ipsa sua creatione, angeli suscepisse creduntur: substantiam  uidelicet simplicem et immaterialem; discretionem personalem sapientie, et intelligentie ueritatis ac bonitatis diuine; formam rationabilem, et libertatem arbitrii, id est, facultatem bonum a malo discernendi, et in alterutrum per electionem se flectendi. Ideo simplicem et immaterialem substantiam, quia nulla diuersitate partium subsistunt. Ex partium etiam compositione, sed nullius dimensionis suscipiunt quantitatem: id est, nec longitudinem, nec latitudinem, nec altitudinem. Sunt autem omnes in personali proprietate differentes. Scientie uero aptitudinem habuerunt, et tanto maiorem, quanto purioris substantie sunt. Hec habilitas cognoscendi erat, per quam scire poterant quid conditori,  quid sibi, et quid consortibus suis deberent. Eorum uero potestas tripertita dicitur esse. Nam ad se  potestatem habebant, et inter se, et ad ea que erant extra se. Quam uero ad se habuerunt potestatem, non omnes habuerunt equalem; quia secundum substantie sue subtilitatem, ac nature puritatem, in hac erant potestate differentes. Quanto enim quis subtilioris nature ac perfectioris erat, tanto in hac potestate alium superabat, et hoc promptior erat ad contemptum mali, et appetitum boni. Et hac potestate quam ad se habuisse dicuntur, facile poterant et bonum assequi, et malum aspernari. uerum illa quam inter se habent, dominationis esse dicitur, in qua potestate dominationis alii superiores, alii inferiores:  eo quod isti precipiunt, illi precipientibus pro debito subiectionis obediunt. In qua potestate non solum sunt excellentes, sed et differentes. Nam et ab illis quibus dominari debent, ex eo quod eis dominantur differunt. Potestas uero que ad externa est, potestas administrationis a quibusdam nominatur. Nam illa circa bonos operantur que eorum saluti necessaria sunt, aut ad bonam eos uoluntatem inclinando, aut ad habitam explendam uires prebendo, et a contraria potestate eos tuendo. Mali etiam homines per eos sepissime puniuntur, quia, quemadmodum ait Augustinus, »per bonos angelos et per malos, homines malos nonnunquam Deus flagellat.« Sed quod per angelos bonos unquam Deus homines bonum flagellauerit, dicit se  legisse non recolere. Huius autem potestatis non minima pars est, libertas arbitrii eorum. Est autem liberum arbitrium, iudicium uoluntatis liberum: quo quippe fere modo et a philosophis descriptum inuenitur. Aiunt enim: »Liberum arbitrium est, liberum de uoluntate iudicium.« Id est, liberum arbitrium est potestas discernendi inter bonum, et malum cum uoluntaria electione boni et reprobatione mali. Nam arbitrium ad discretionem iudicium [Par., iudicii] pertinet, unde arbitros iudices dicere solemus: libertas uero ad uoluntatem, quam liberam habet creatura rationalis. Nam libere bonum uult illa que bonum uult: et libere malum uult illa que malum uult. Sed illud fit gratia Dei preueniente, id est, quod creatura rationalis uult bonum: hoc autem fit gratia  Dei deserente, id est, quod creatura rationalis uult malum: sed semper utrumque fit uoluntate. Nam nec gratia Dei adiuuans, uoluntatem premit necessitate, nec deserens spoliat libertate. Inde est quod uoluntas premium meretur et penam, quia libere et absque omni coactione ad utrumque se inclinat, id est ad bonum et malum. Non autem sine causa dictum est liberum uoluntatis iudicium, uel liberum de uoluntate iudicium. Sola uero uoluntas semper creature rationalis est. Nam ad uoluntatem habendam nullo indiget extra se posito creatura rationalis: quod in mala uoluntate omnes esse nouimus. Nam ad eam habendam ex se sola, creatura rationalis sufficiens est: sed ad bonum habendum,  ex se sola, creatura rationalis sufficiens non est, nisi sit adiuta a gratia Dei. Sed licet sine gratia Dei, bonam uoluntatem habere non possit, non tamen aliquo extrinseco eget ad bonam uoluntatem habendam. Nam nisi culpa creature rationalis obsistat, nunquam gratia Dei deest ad bonam uoluntatem habendam. Nihil est ergo quod sic sit potestatis creature rationalis, sicut est ipsa uoluntas, quam semper libere habet ratione discernente an bona sit uel mala. Bene ergo liberum arbitrium dicitur liberum uoluntatis iudicium, uel liberum de uoluntate iudicium, eo quod  creatura rationalis semper habet potestatem libere uolendi bonum uel malum, cum electione huius, id est boni, et iudicio reprobationis illius, id est mali. Illi uero  spiritus qui ad Deum conuersi sunt, glorificationis premium acceperunt beatitudinem eternam, qua pro meritis digni facti sunt gratia Dei adiuuante, absque coactione quidem, et in eternum Deum uidentes, in ipso, de ipso, et cum ipso sine fine gaudent [Par., gaudebunt]. At uero qui a Deo auersi sunt, inferni sunt rudentibus traditi , et in eternum Deum non uidebunt. Dispositio uero bonorum in duobus consistit: in laude uidelicet diuina, in qua iugiter perseuerant, et in officio administrationis multarum in hoc mundo gerendarum, siue circa homines, siue circa alias quascunque res, in quarum administratione diuine obediunt dispositioni. Maxima uero eorum administratio  circa homines consistit, tam in corporalium, quam in spiritualium beneficiorum exhibitione: que quidem sine omni labore, sed tamen non sola uoluntate adimplere possunt , sed aliquo uel uisibili, uel inuisibili, prout eis competit, actu. Ordines uero ipsorum beatorum spirituum, secundum tres hierarchias distincti sunt, quarum quelibet ordines continet tres. In prima hierarchia sunt tres ordines isti, seraphin, cherubin et throni. In secunda, dominationes, principatus et potestates. In tertia uirtutes, archangeli et angeli. Qua uero ratione et causa talia ordines isti sortiti sunt nomina, satis superque multorum catholicorum doctorum ostensione notissimum est, et idcirco necesse non est,  ut de illa nos ratione et causa aliquid in presenti loquamur. Sed ut ad te ueniamus, qui habitator es celle, pro quo et cui hec omnia dicimus, erige quatenus licet, imo quatenus tibi datum fuerit, defecatos pure considerationis tue oculos ad hos nouem beatorum spirituum ordines, ut ex parte uideas que eorum sint sublimitates et dignitates. In ipsa intra te interna recordatione, stude olfactu memorie uel tenuiter odorare: et gustu amoris, in quantum potes, aliquid de gaudiis celestium spirituum pregustare, qui in singulis ordinibus sunt: quomodo singuli in seipsis sunt incorrupti et integri, iucundi et leti: in amore sincerissimo, ardentissimo, et perseuerantissimo inuicem beneuoli et  benigni: pace imperturbabili tranquilli, in perfectissima certitudine securi, indiuidui, puri, sereni, ipsum Deum facie ad faciem uidentes, Deo incessanter adherentes nulla interposita re alia: in Deo et ex Deo beati existentes, Dei indesinenter in plenitudine uere et in eternum indeficientis dilectionis, et exsultationis, laudibus et preconiis insistentes: quibus  nichil penitus adest, nichil deest boni. O quanta suauitas et dulcedo in uerbis istis! Si tu aquila es, imo quia es, si tamen sicut in cella esse debes, ita in ea es, eleuare, eleuare ab eis que sunt infra te, et ab eis que sunt extra te: et eleuare mediantibus his que sunt intra te ad ista de quibus loquimur, sublimia et magna, perfecta et integra, tranquilla et  quieta, secura et certa, festiua et leta, iucunda et amena, lucida et preclara, dulcissima et suauissima  et omni denique quod appetendum est plena, et ab omni nichilominus quod fugiendum est aliena que sunt supra te. Sic, sic pone in arduis nidum tibi, et in petris manens, et in preruptis silicibus commorans, atque inaccessis rupibus; inde contemplare escam. Cum itaque hoc modo in pura consideratione, cum pleno amore et desiderio, et te sedens in cella illis beatis spiritibus, et illos tibi representas, scito quia intus duxit te rex in cellam uinariam, ut ordinaret in te caritatem, qui et potes iam dicere cum Paulo: Nostra conuersatio in celis est , et illud: Consedere nos fecit in celestibus, in Christo . Tunc Paulus, ut beatus Gregorius dicit, in carcere fortassis tenebatur, cum se sedere in Christo in celestibus testaretur. Sed ibi  erat, ubi ardentem iam mentem fixerat, non illic, ubi illum necessarie pigra adhuc caro retinebat. uade, et tu in cella tua fac similiter, et poteris cum redieris ad nos, dans gloriam Deo, dicere nobis, quod in arduis posuisti nidum tibi, in petris etiam mansisti, in preruptis silicibus es commoratus, et in inaccessis rupibus contemplatus es escam.



CAPITULUM XXIX. De illo meditationis genere quod intra nos in ipsis intimis cordis nostri debemus habere, cum de Deo studemus cogitare, et qualiter de illo nos deceat et liceat sentire.


Iam quidem eo usque peruenimus ut tecum aliquid, qui inhabitator celle es, de ipsis inuisibilibus Dei conferamus. De quibus inuisibilibus predicator egregius sic dicit: Inuisibilia ipsius, a creatura mundi, per ea que facta sunt, intellecta conspiciuntur . Et certe non aliud hec eius inuisibilia sunt, quam id quod ipse est. Unde et idem Apostolus, ut nos instruat quid de his inuisibilibus sentire debeamus, adiungit: Sempiterna quoque eius uirtus et diuinitas. Sua ipsius sempiterna uirtus et diuinitas ipse est, qui Deus sempiternus est. Si quidem habet sempiternam uirtutem et diuinitatem; sed quod habet, hoc est. Locuturi autem de Deo,  quid ipse sit dicere non possumus, quia hoc cogitare non ualemus. Quod ergo comprehendere non possumus mente, consequenter nec exprimere possumus ore. Certe quidquid est uel ipse est, uel est creatura quam condidit ipse. Sed a suo esse, creature esse tam longe est, quod de ea dici potest, quod ipsa secundum quemdam modum non est, sed quod ipse solus est. Est namque uiri sancti sententia de hoc, hunc habens modum: Ipse enim solus est, et nemo potest auertere cogitationes eius; et anima eius quodcunque uoluit, hoc fecit . Et Apostolus dicit quod solus habet immortalitatem . Quomodo non solus immortalis est, qui etiam solus est? Solus utique est, cui soli idem est esse quod est. Ipse sibi esse, ipse et omnibus  esse est. Sed ipse qui solus est, qui solus habet immortalitatem, quid est? Nihil eorum que condidit, ipse est: quia ab eterno est, non ex tempore. Omnium creaturarum creator ille est; unde constans est quia ipse creatura non est. Scimus tibi dicere, qui habitator celle es, quid Deus non sit, sed quis dicere potest quid sit? Dicit enim de his hoc modo beatus Dionysius in libro angelice Hierarchie, capitulo secundo: »Itaque et colendam superessentialis diuinitatis beatitudinem manifestatiuorum eloquiorum mystice traditiones, aliquando quidem ut rationem, et intellectum, et essentiam laudant; diuinam rationalitatem et sapientiam eius declarantes, et uere existentem substantiam, et eorum que sunt subsistentie causam ueram: et quasi  lumen eam formant, et uitam uocant, tantis mirabilibus formationibus castioribus manentibus, et materiales formationes excellere quoquo modo probatis deficientibus, et sic diuina ad ueritatem similitudine. Est enim super omnem scientiam et uitam, nullo quidem ipsam lumine characterizante, omnique ratione et intellectu, similitudine ipsius imcomparabiliter derelictis. Et aliquando uero dissimilibus manifestationibus ab ipsis eloquiis, supermundane laudant eam inuisibilem, et infinitam, et incomprehensam, uocantibus: et que, et ex quibus non quid est, sed quid non est significatur. Hoc enim, ut estimo, potentius est in ipsa. Quem quidem  hoc quidem non esse secundum quid eorum  que sunt, eam uere dicimus. Ignoramus autem superessentialem ipsius, et inuisibilem, et ineffabilem infinalitatem. Si igitur negationes in diuinis uere, affirmationes uero incompacte, obscuritati arcanorum magis apta est per dissimiles formationes manifestatio.« Hec beatus Dionysius de his uerba quidem perplexa, sed intelligentia in eis latet profunda. Ecce quia nos dicit ignorare superessentialem ipsius, et inuisibilem, et ineffabilem colendam infinalitatem. Ecce, quia subiungens asserit, negationes in diuinis ueras, affirmationes uero incompactas. Et idcirco dicit obscuritati arcanorum magis aptam esse per dissimiles formationes manifestationem. Certe, superessentialis ipsius, et inuisibilis, et ineffabilis  infinalitas nichil est, nisi id quod ipse est. Et qui hanc ipsius infinalitatem ignoramus cum hec infinalitas sit ipse, quid ipse sit quomodo non ignoramus? Si autem negationes in diuinis sunt uere, affirmationes uero incompacte, uera est nostra negatio cum dicimus: hoc non est, quia quod non sit scimus; incompacta uero confirmatio, cum affirmantes dicimus: hoc est, quia quid sit nescimus. Et tamen si nescimus hoc quod ipse est, scimus utique quia ipse est. Nisi enim sciremus eum esse, quomodo possemus eum diligere? Nam quod nescimus esse, quantum ad nostram duntaxat cogitationem nec habet esse. Et ideo quomodo a nobis diligi potest, quod quantum ad nos nec est? Sed eum esse nos scimus, eumque super omnia diligimus, et ad  eum totis precordiis suspiramus. Sed quem tantum eum amando, et ad eum suspirando esse scimus, quid eum esse scimus? Et quidem electo famulo suo dixit se esse, cum ait: Ego sum qui sum. Hoc etiam de se sciscitantibus uoluit de se responderi: Ego sum, inquiens, qui sum. Hec dices, ait, filiis Isrel: Qui est, misit me ad uos . Dixit quia est: non autem dixit quid hoc sit quod est. Sed fortassis dicens quia est, in hoc utique dixit quid hoc sit quod est, quod dixit quia est. Nam quidquid de eo potest catholice credi, quidquid ueraciter dici, in hoc uerbo instauratur quod est, est. Et quando strepitus oris nostri ubi uerbum incipitur et finitur, aliquod emittet uerbum, quo sufficienter possimus exprimere Deum? Et quidem Deus Dei Filius, a Deo  Patre genitus, unus idemque cum Patre, et sancto utriusque Spiritu Deus existens, ipse est uerbum; sed uerbum non transeunter prolatum, sed eternaliter genitum, non factum; eique cuius est uerbum, cequale, et consubstantiale, atque ceternum, quo in principio erat et apud Deum erat, et Deus erat. In principio erat uerbum . Ecce eternitas eius: quod enim in principio erat, nunquam factum erat; sicut de celo et terra dictum est: In principio creauit Deus celum et terram . Sed erat; hoc est, ab eterno erat. Et uerbum erat apud Deum. Ecce quia diuersa uerbi persona ab illius persona cuius est uerbum. Si enim alius apud alium erat, alius profecto ille qui erat, alius ille apud quem erat. Sed ne putes aliud: Et Deus, inquit,  erat uerbum. Ecce diuinitas uerbi: nec alia, sed eadem que eius est, cuius est uerbum. Igitur uerbum quod apud Deum erat, idem ipse cum eo Deus erat apud quem erat, ut sit utique uerbum alius apud quem erat, non quidem alius Deus, sed alia persona a Patris persona, cum quo tamen unus idemque Deus, ex Deo Deus, ex Patre Deo Filius Deus. Non certe aliud, quia eadem cum eo substantia, eternitas et diuinitas. Itaque alius, propter personarum diuersitatem; sed non aliud, propter substantie diuine unitatem. Sed cum totum hoc dicimus, quid dicimus? quando uerba habebimus, quibus quid sit Deus dicere possimus? Multa dicemus, ait sapiens quidam, et deficiemus uerbis . uere uerbis deficiemus, magis quam ad id quod intendimus perfecte dicendum proficimus, et quando multa dicemus. Et uerba quando utcunque sunt, quid aliud quam uoces mentis sunt? Et quidem uel necdum sunt, uel iam non sunt, quia nisi transeundo non sunt. Sed antequam transire incipiant, necdum sunt, et cum transierint, iam non sunt. Unde, uel quando mihi uerba, quibus tibi qui habitator es celle, loquendo ostendam quid sit Deus? Ecce in cella absque cessatione Deum ardentissime amas, Deum deuotissime oras, ad Deum medullitus peruenire desideras; sed sic amando, sic orando, sic desiderando, quid Deum esse cogitas? Scis quia inuisibilis est, nec est aliqua creatura inuisibilis coram eo: principium sine principio, finis sine fine;  super omnia est, sed non exaltatus; subtus omnia, sed non substratus; intus et extra, nec inclusus tamen, nec exclusus: semper ipse, et ubique ipse; sed nec unquam tempus, nec usquam locus. Est qui est, et idem ac eodem modo, nec ei quidquam uel euenerit, inerit, uel transit, infuit. Magna uirtus eius, et sapientie eius non est numerus . Et, o manus omnia potens! o nichilominus et oculus omnia uidens! non est quod illam effugere, quod istum possit latere. Ipse plenus seipso, et sine ipso nichil, qui sibi et omnibus est, quia suum ipsius et omnium est. Nusquam est, in eo quod loco non clauditur; et tamen nusquam non est, quia non excluditur loco. Et quis sine eo locus? Ex ipso, per ipsum, in ipso, ipsi gloria. Cui ipsi? Regi quoque  seculorum immortali, inuisibili soli Deo. Deus est seculorum, cui nequaquam ipsa uel accedere potuerunt uel decedere: nec tamen ceterna sunt. Que enim in se aliquando uel erant, uel erunt, in ipso semper sunt: et quidem sicut ab eterno, sic et in eternum. Neque enim ipsi uel quod fuit transit antiquum, uel quod erit eueniet nouum: sed utrumque ei stat, inest; tam quod iam est, quam quod necdum est. Et, o quam mirabilis in seipso est, qui rerum omnium creator est, cum tam mirabilia sint que ab ipso creata sunt! Et quidem ualde sunt mirabilia, ipsumque eis longe clamitant mirabiliorem. Ostendunt enim se creata que condidit bona bonus: ostendunt, inquam, se bona, pulchra, dulcia, multa  et magna. Nam bona ad usum, pulchra ad uisum, dulcia ad gustum, multa ad numerum, et ad mensuram magna. Hec, inquam, se ostendunt, et mirabiliter se ostendunt: sed hec se ostendendo, creatorem suum ostendunt longe meliorem, pulchriorem, dulciorem et maiorem, qui est omnium bonorum optimus, omniumque pulchrorum pulcherrimus, omnium dulcium dulcissimus, omnium magnorum maximus: utpote uera, summaque et eterna sui ipsius bonitas, pulchritudo, et  multitudo, magnitudo. Quidquid in hoc mundo, de hoc mundo uidemus, audimus, gustamus, odoramus et tangimus, non est ipse. Quid ergo est ipse Dominus Deus noster; quid, queso, est? Non est decor multus et magnus, quem aspectu cerno corporeo: non uox  est quam corporaliter audio: non odor, quem olfacio, non sapor quem gusto, non aptitudo quam tango. Et tamen quedam quodammodo quasi multitudo est, quedam magnitudo, quidam decor, quedam uox, quidam odor, quidam sapor, quedam aptitudo. Quasi quedam multitudo, sed cum una simplicitate, et simplici unitate, in quam nullus numerus cadit. Magnitudo, sed sine quantitate, quam nulla mensura comprehendit. Decor, quem nulla offuscat deformitas. uox, quam nullum rapit tempus. Odor, quem nullus dispergit flatus. Sapor, quem aliqua non minuit comestio. Aptitudo, quam aliqua non contaminat corruptio.



CAPITULUM XXX. De Trinitate personarum, et unitate substantie que Deus est, et quod preiudicium aliquod nec Trinitas unitati, nec unitas facit Trinitati.


Ecce que tibi, qui habitator es celle, diximus de Deo. Et multa quidem diximus, sed quid in his omnibus diximus? nunquid non uerbis deficimus? Multa dicemus, inquit, et deficiemus uerbis . Si multa sunt uerba que dicimus, quare uerbis deficimus? Nimirum quia eum, de quo uerba multa dicimus, quid sit ad plenum non exprimimus. Dicimus quoque, si tamen ita dicere licet, quia unus cum sit multus est, sed sine numero, magnus sed sine quantitate; simplex, sed sine extenuatione; bonus, sed sine qualitate; semper, sed sine tempore;  ubique, sed sine loco; in omni re, sed sine sui diffinitione; in omni tempore, sed sine aliqua sui mutabilitate. Nec potest ullo modo, uel pro sui puritate maculari, uel pro sua simplicitate diuidi, uel pro sua immensitate comprehendi, uel pro sua infinalitate mensurari. Nec potest ullatenus cognitione uariari qui sapientissimus est, nec affectu mutari qui optimus est. Cuius potentie omnis effectus subiicitur, cuius sapientie omne occultum manifestatur, cuius deliberationem omnis euentus sequitur, cuius eternitatem non capit tempus, nec bonitatem uirtus, nec sapientiam sensus, nec potentiam opus. Ipsi gloria qui rex est seculorum, colendus et adorandus, metuendus et tremendus, ac dominans Deus, immortalis, inuisibilis; ex quo, et per quem et in  quo omnia. Nam omnia ex ipso, quia omnium ipse principium et auctor. Omnia et per ipsum, quia per ipsum, omnibus confertur ut subsistant, sicut et collatum est ipsis ut essent. Sed et in ipso omnia. Nos tamen potius uirtutis debemus mirari magnitudinem, quam loci alicuius somniare dimensionem. Dicimus adhuc , Deus Pater, Deus Filius, Deus Spiritus sanctus: persone tres, quarum nulla est alia; et substantia una. Et libenter hoc catholica suscipit auris. Sed cum hoc dicimus, quid dicimus? Multum, ais, et magnum quid dicimus, cum hoc dicimus. Dicimus enim, ais, in uno eodemque Deo, preter quem alius non est, esse et personarum Trinitatem,  et substantie unitatem. Bene, inquam. Sed nunquid aliud esse dicis ibi personarum Trinitatem, quam substantie unitatem? Non, inquis; sed habent persone iste proprietates suas: quia solius Patris est gignere, et ideo a nullo est; solius Filii est gigni, et ideo a Patre est; solius autem Spiritus sancti est procedere, et ideo a Patre et Filio est. Sed non sic a Patre et Filio Spiritus sanctus est, sicut est Filius a Patre; quia procedit ab utroque  sed a neutro gignitur. At uero Filius a solo Patre gignitur; et ideo Pater quidem gignens est, Filius autem genitus: et inde est quod Pater Pater est, et Filius est. Alioquin plures essent in illa Trinitate Patres, et Filii, quod nimirum credere, nimis abominabile, et horribile, et supra  modum nefas est. Sunt ergo he tres persone: Pater gignens, Filius a Patre genitus, Spiritus sanctus a Patre et Filio procedens. Quarum quidem personarum nulla altera est; quia non est una persona, sed tres. Nam una persona non potest gignere se, et gigni de se, et procedere a se. He tamen tres persone una substantia sunt, natura una, diuinitas una, maiestas una, eternitas una. Recte quidem fidem catholicam tenes, tu qui habitator es celle. Sed quid est  quod mihi numerum sine numero proponis, eumque mihi das, et statim eum tollis? Nam si tres sunt, nonne numerus est? Si autem tribus est substantia una, si natura, si diuinitas, si maiestas, si eternitas una, ubi numerus? Numerus, ais, ad personas refertur, quia tres sunt;  non autem ad substantiam, quia una est. Bene dicis, sed nunquid aliud iste tres persone sunt, quam est ista una substantia? aut aliud hec una est substantia, quam iste sunt tres persone? Non, inquis, quia iste tres persone, ista una substantia sunt: et hec una substantia, illarum est trium personarum. Nulla namque trium personarum est ea que altera; sed unaqueque tamen est id quod altera. Quia Pater quidem alius est quam Filius, uel Spiritus sanctus, sed non aliud; et Filius est alius quam Spiritus sanctus, uel Pater, sed non aliud. Spiritus sanctus alius quam Pater uel Filius, sed aliud non est: quia Pater, et Filius, et Spiritus sanctus, est unus naturaliter, idemque Deus. Sic damus singulis personis suam proprietatem, quod substantie non tollimus unitatem:  quia in nullo preiudicat uel substantie unitas, personarum Trinitati, uel personarum Trinitas, substantie unitati. Quocirca nec a substantie unitate, personarum Trinitas; nec a personarum Trinitate, substantie unitas seorsum est cogitanda, uel separanda; sed potius et unitas in Trinitate, et Trinitas in unitate ueneranda et adoranda. Si, ut dicis, ita est, imo quia ita est, quomodo ita est? Non plene, ais, per scientiam capio quomodo est, sed pie per fidem credo quia ita est. Optime dicis; nam credere pietatis est, discutere temeritatis: plene autem ac perfecte nosse, uita, et uita eterna est. Dicit autem beatus Augustinus quod tantus est solus Pater, uel solus Filius, uel solus Spiritus sanctus, quantus est  simul Pater, et Filius, et Spiritus sanctus; cuius nunc libet uerba tibi, qui habitator celle es, ad memoriam reuocare, que in sexto libro de Trinitate, ultimo uidelicet capitulo eiusdem libri posuit, occasione illorum trium profundorum uerborum Hilarii, que sunt, eternitas in Patre, species in imagine, usus in munere. Scribit itaque beatus Augustinus hoc modo: »Horum uerborum, id est, Patris et imaginis et muneris, eternitatis et speciei et usus, abditam scrutatus intelligentiam in quantum ualeo, non eum secutum arbitror in eternitatis uocabulo, nisi quod Pater non habet Patrem de quo sit: Filius autem de Patre est, ut sit, atque ut illi ceternus sit. Imago enim, si perfecte implet illud cuius imago est, ipsa cequatur ei, non illud imagini sue. In  qua imagine speciem nominauit, credo, propter pulchritudinem, ubi iam est tanta congruentia, et prima equalitas, et prima similitudo, nulla in re dissidens, et nullo modo inequalis, et nulla parte dissimilis, sed identidem respondens ei cuius imago est. Ubi est prima et summa uita, cui non est aliud uiuere, et aliud esse, sed idem et esse et uiuere: et primus ac summus intellectus, cui non est aliud uiuere, aliud intelligere, sed id quod est intelligere, hoc est uiuere. Hoc esse est, unum omnia, tanquam uerbum perfectum; cui non desit aliquid, et ars quedam omnipotentis et sapientis Dei, plena omnium rationum, uiuentium incommutabilium: et omnes unum in ea, sicut ipsa unum de uno, cum quo unum. Ibi nouit omnia Deus, que fecit per ipsam: et ideo cum decedant  uel succedant tempora, non decedit uel succedit aliquid scientie Dei. Non enim hec que creata sunt, ideo sciuntur a Deo, quia facta sunt, ac non potius ideo facta sunt, uel mutabilia, quia immutabiliter ab eo sciuntur. Ille igitur ineffabilis quidam complexus Patris et imaginis, non est sine perfectione, sine caritate, sine gaudio. Illa ergo dilectio, delectatio, felicitas, uel beatitudo  usus ab illo appellatus est breuiter, et est in Trinitate Spiritus sanctus non genitus, sed genitoris, genitique suauitas, ingeniti [f. ingenti] largitate atque ubertate perfundens omnes creaturas, pro captu earum; ut ordinem suum teneant, et locis suis acquiescant. Hec igitur omnia que arte diuina facta sunt, et  unitatem quamdam in se ostendunt, et speciem, et ordinem. Quidquid enim horum est, et unum aliquid est, sicut sunt nature corporum, ingeniaque animarum, et aliqua specie formatur ; et ordinem aliquem petit aut tenet, sicut sunt pondera uel collocationes corporum, et amores aut delectationes animarum. Oportet igitur ut Creatorem per ea que facta sunt intellecta conspicientes, Trinitatem intelligamus, cuius in creatura quomodo dignum est, apparet uestigium. In illa enim Trinitate, summa est origo rerum omnium, et perfectissima pulchritudo, et beatissima delectatio. Itaque illa tria, et se inuicem determinari uidentur, et in  se infinita sunt. Sed hic in rebus corporeis, non tantum est una, quantum tres simul: et plus aliquid sunt due, quam una res. Ceterum in summa Trinitate, tantum est una, quantum tres simul; tantum due quantum una. Itaque et singula sunt in singulis, et omnia in singulis, et singula in omnibus, et omnia in omnibus, et unum omnia. Qui uidet hoc, uel ex parte, uel per speculum et in enigmate, gaudeat cognoscens Deum, et sic Deum honoret et gratias agat. Qui autem non uidet, tendat per pietatem ad uidendum, non per cecitatem ad calumniandum; quoniam unus est Deus, sed tamen Trinitas. Nec confuse accipiendum est, ex quo omnia, per quem omnia, in quo omnia: nec diis multis, sed ipsi gloria in secula.« Et hec beatus Pater Augustinus et  doctor insignis de his. Nos autem de his loqui diutius nolumus, quia dum tantus talisque sol, et lucens illuminat, et ardens inflammat, dignum est ut lucerna lutea recedat, et ne ultra appareat, sub silentii latibulo se abscondat.



CAPITULUM XXXI. De diligenti sollicitudine, et sollicita diligentia quam orationi nostre  debemus impendere, et de magna instabilitate qua in corde, orationis tempore per otiosa et nociua dispersis cogitationibus nostris, misere ac miserabiliter fluctuamus, et per innumera euagamur.

In transuadando fluuium illum secundum, qui egreditur de loco uoluptatis, cui nomen est Gihon, aliquam fecimus moram. Nec debet, ut arbitramur, uel ipsa quam fecimus mora reprehendi, uel super  ea aliquis nimium admirari, qui quanta duntaxat, uel eius sit latitudo et profunditas non ignorat. Nunc autem ad tertium qui de loco uoluptatis egreditur fluuium, cui Tigris nomen est, accedamus, ut per eum transeamus. Nos uero per hunc fluuium, qui dicitur Tigris, quantum ad moralem duntaxat attinet sensum, deuotam diximus accipiendam esse orationem; sicut per illum qui Gihon uocatur, puram meditationem. Et de meditationum quidem generibus aliqua tibi, qui habitator celle es, diximus; et utinam tam sint dicta tibi fructuose, quam sunt a nobis dicta profuse! Nunc autem de deuotione orationis aliqua tibi dicenda sunt; que  eo magis tibi debent esse necessaria, quo inter omnia  quibus in cella intendis exercitia, in frequentissimo soles hanc usu et consuetudine habere. Sed quid tibi de ea dicere uel scimus uel ualemus? Ut autem scias, tu qui habitator celle es, qualiter ei intendere debeas, magis illa indiges que de omnibus docet unctione, quam nostra eruditione. Dicit enim Apostolus quia quid oremus sicut oportet, nescimus; sed ipse Spiritus postulat pro nobis gemitibus inenarrabilibus . Utique pro nobis postulat, quia quos replet, postulantes facit: et ex eius solius munere, et gratie sue infusione nobiscum agitur, ut sicut oportet orare sciamus. Magis quidem cum interno gemitu et dolore magno conqueri et nosmetipsos accusare debemus, quod fere nunquam sicut oportet  oramus, quam ut alios orare doceamus: quia qualiter sicut oportet oremus nos certe nescimus. Nunquid tunc sicut oportet oramus, quando in oratione nostra, uel nichil penitus, uel omnino modicum , omnium eorum que ore proferimus, corde uersamus. Quando uero sic nobis ipsis absentes, et quod ore dicimus, funditus nescientes, orare nos arbitramur, periculose nimium fallimur; eisque per omnia similes efficimur, de quibus Dominus per prophetam dicit: Populus hic labiis me honorat, cor autem eorum longe est a me . Dicit autem beatus Augustinus clericis suis, in Regula  eorum: »Psalmis et hymnis cum oratis Deum, hoc uersetur in corde quod profertur in ore.« Sed et beatus Benedictus sic de hoc in Regula  monachorum  dicit: »Ubique credimus diuinam esse presentiam, et oculos Domini in omni loco speculari bonos et malos: maxime tamen hoc sine aliqua dubitatione credamus, cum ad opus diuinum assistimus. Ideo semper memores simus quod ait Propheta: Seruite Domino in timore , et iterum: Psallite sapienter ; et: In conspectu angelorum psallam tibi . Ergo consideremus qualiter oporteat nos in conspectu diuinitatis et angelorum esse, et sic stemus ad psallendum, ut mens nostra concordet uoci nostre.«---»Si cum hominibus potentibus uolumus aliqua suggerere, non presumimus, nisi cum humilitate et reuerentia, quanto magis Domino Deo uniuersorum cum humilitate et puritatis deuotione supplicandum  est? Et non in multiloquio, sed in puritate cordis et compunctione lacrymarum nos exaudiri sciamus. Et ideo breuis debet esse et pura oratio: nisi forte ex affectu diuine inspirationis gratie protendatur .« Hec illi eximii uiri hoc modo senserunt de his. At nos miseri cum oramus, imo cum nos orare decepti putamus, uel somno inerti sepissime deprimimur, uel cogitatione instabili extra nos, non tam frequenter quam fere incessanter, per queque otiosa et friuola, per noxia et inutilia uagamur. Si talem orationem Deo esse placitam putamus, absque dubio fallimur. Quod si pertinaciter insistentes, et arroganter instantes, illam contendimus contra conscientiam nostram Deo placere, mentimur, et ueritatem non facimus, et  ueritas in nobis non est. Non enim talis est oratio ad quam nos Paulus inuitat, qui nos monet ut oremus in spiritu, et uigilemus in oratione, in omni instantia. Sed et ipse Dominus apostolos alloquens, et ad orandum exhortans: uigilate, inquit, et orate ; premisit uigilate, per hoc erudiens nos, quatenus si et Deo placitam, et nobis fructuosam nostram esse orationem preoptamus, omni nimirum studio et conatu contra insolentes et instabiles, contra nociuas et inutiles cogitationes, et ante tempus orationis, et in Ipsa quam maxime uigilemus oratione : ne quod lingua quasi orando proferre uidetur, efficiente hoc cogitationum  instabilium euagatione, omni penitus fructu spirituali priuetur. Ut enim ait Ecclesiastes: Musce morientes perdunt suauitatem unguenti : et  descendunt uolucres super cadauera. Et est ualde necessarium ut abigat eas Abram; ne forte penitus quod offert perdatur, si contigerit  ut ab eis rapiatur. Sed et mulieres  ad monumentum Domini uenerunt, portantes que parauerant aromata . Et que sunt hec aromata, nisi suauia et odorifera sanctarum orationum odoramenta? Unde et petit Psalmista, orationem suam dirigi in conspectu Domini sicut incensum : et  sanctus Ioannes in Apocalypsi asserit, uiginti quatuor seniores habere phialas aureas, plenas odoramentorum . Et ut sciamus quid per hec odoramenta accipere debeamus, adiungit, que sunt orationes sanctorum. Que sunt he phiale auree, nisi mentes sancte, puritate munditie clare, et maxime amoris Dei et proximi decore pretioso adornate? In talibus phialis integra et incorrupta conseruantur odoramenta, quia a cordibus puris et caritate plenis accepta Deo emittuntur et offeruntur piarum orationum incensa. Unde et dicitur quod ille mulieres portauerunt aromata que parauerant . Nam minus quidem nos parata aromata portamus, cum Deo tales orationes  offerimus, quas instabilium et immundarum  cogitationum abiectissimus puluis exinanit et corrumpit, et ipsis diuinis auribus indignas reddit. Sed prius aromata parentur, et sic aromata ad Dominum portentur. Hoc est, prius orationes nostras puras efficiamus, et tunc eas omnipotenti Deo, ut ei acceptabiles sint, deuote offeramus. uerum, heu nos miseri! minus parata ad eum aromata portamus, qui quando nos orare putamus, quid ore proferamus, in corde nec per intellectum, nec per affectum multoties et fere semper uersamus. Et quomodo nos illam a Deo exaudiendam esse orationem sperare possumus, quam sic offerimus, quod nos qui eam utcunque uidemur offerre, nec per amorem, nec per intelligentiam sentimus. Et quando hec aromata mulieres parata portauerunt? utique una Sabbati,  ualde diluculo. O stabilitas! o tranquillitas! o et claritas! itaque una Sabbati, ualde diluculo portauerunt que parauerant aromata, ut sciamus debere nos habere cum oramus, intra nos, et unitatem quantum ad cogitationum nostrarum stabilitatem; et quietem quantum ad pacem, et claritatem quantum ad cognitionem; quatenus orationis tempore nec per otiosa aliqua et illicita nos in mente euagari permittamus, sed quantum per Dei gratiam possumus, illis solis que ore proferimus, per cogitationem intendamus. Sed nec aliquam intrinsecus perturbationem reuoluamus; sed in plena erga omnes homines, et maxime erga fratres et patres nostros, quibus cohabitare tenemur unanimes in domo, pace quieti  sumus. Ad extremum nec alicuius phantasmatis caligine obscuremur, sed potius lucis cuiusdam spiritualis a Deo a nobis immisse illustratione clarificemur.



CAPITULUM XXXII. De mentis euagatione, quam nobis orationis tempore inesse sentimus, et qualiter et quare per tertium qui de loco uoluptatis egreditur fluuium, qui et Tigris uocatur, orationis accipienda deuotio sit.

Cogit nos ut tecum, qui habitator celle es, aliquid adhuc agamus de his; cogit nos, inquam, magna qua satis deprimimur miseria, nostri non obliuisci. Non enim possumus non suspirare et gemere, super ingenti instabilitate miseri et miserabilis cordis nostri. Supra modum uagum et profugum est, et se sibi fere  incessanter furatur, et antequam sentiat, atque deprehendat, extra se fusum comminuitur, et per innumera dispergitur. Sic autem comminutum et dispersum uix se permittit ad se reuocari et colligi, et intra se redintegrari: et si forte uel aliquando ad se fuerit collectum, nec uno  intra se momento permittit se demorari. Et cum tantis ac talibus indesinenter miseriis miserabiliter deuastetur, oneretur, prematur, tunc quidem magis ab eis uexatur cum ad orationem conuertitur. Nam quando uel in codice legimus, uel manuali alicui operi intendimus, aliquantum nonnunquam cor apponere ualemus, et ut iis de quibus nos intromittimus, utcunque licet multum renitens et reluctans, morari se permittat efficimus: uerum cum ad  orandum accedimus, confestim quasi hoc supra modum exosum, et in pleno ac perfecto odio cor nostrum habeat, se sibi furari, se a se extrahere, longe a se secedere [Par., recedere], et iis que in ore proferuntur dorsum uertere uelociter fugiens festinat. Et si forte ad se uel rarissime redit, statim a se recedit, et rursum uagationi pristine se tradit. O magna miseria! quam bene illud dictum est: Factum est silentium in celo quasi media hora!  Nequaquam plena hora, sed dimidia stabilitas et quies fit in animo; quod est fieri silentium in celo. Sed nec illa dimidia, saltem ut dimidia sentitur, quia et quasi premittitur. O cordis ingens morbus! et quidem omnino incurabilis quandiu corpus quod corrumpitur aggrauat animam,  et deprimit terrena inhabitatio sensum multa cogitantem. Ubi nobis in tanta miseria spes, nisi in sola misericordia Dei, qui exercitio illi, quod inter omnia quibus intendimus exercitia magis est nobis necessarium, sicut debemus, intendere non ualemus? Quid de ipsis apertis malis nostris dicemus, quando ipsa bona nostra, non posse bona esse uidemus? Quid inter hec? Nosmetipsos incessanter et acriter in conspectu Dei arguamus, reprehendamus, accusemus, et miseram animam nostram in manibus nostris portantes, carnes nostras laceremus dentibus nostris. Erit fortassis apud pium Conditorem nostrum, qui cognoscit figmentum nostrum, qui et recordatur quia caro sumus, aliqua huius  nostre fragilitatis excusatio, ipsa nostra accensa et humilis accusatio. Et quidem quasi pannus menstruate, ut ait Isaias, omnes iniustitie nostre ; ut absque dubio sciamus quid de ipsis iniustitiis nostris sentire debeamus, qui iustitias quoque nostras  a tanto propheta tali rei assimilari audimus. Correptionem proinde seueram, et redargutionem acutam, atque accusationem mordentem intrinsecus in corde, extrinsecus in ore, semper et ubique coram Deo circumferamus; ipsum deuote exorantes, quatenus nobis pie concedere dignetur, ut sit impetratio uenie, humilis hec nostra cum interna contritione cordis, et pura confessione oris, cognitio culpe: nos quoque aliquo modo coram se in hoc deputet iustos, in quo nos plene ac  perfecte sine omni excusatione reputamus iniustos. At tu fortassis, qui celle habitator es, ita nobis respondes ad hec: multum me in uerbis istis sollicitum et pauidum reddidisti, multumque turbasti, commouisti, concussisti: nam plene mihi ac plane miseriam meam magnam, qua supra modum hac in parte oneratus ac uastatus sum demonstrasti, et omnem mihi penitus excusationem abstulisti. Si quidem omnia hec ita in me sentio, sicut ea te dicere audio. Est utique quidquid dicis uerum, et non est in his uerbis tuis aliquod mendacium. Omnia enim que dicis, sic esse ut dicis, certissimum me reddit non solum scientia, sed et quotidiana, imo continua mea experientia. Sed quid mihi prodest quod ualida  me dicis egritudine uexari, nisi et mihi ostendas quomodo possit et debeat curari? Dic proinde, queso te, prout tibi occurrit, qualem me in oratione exhibere debeam, ut eam offerre Deo possim acceptam. Et nos tibi sic respondemus: Hoc ille tibi in corde tuo silenter dicit, absque cuius solius munere, oratio tua nec illi accepta, nec tibi ualet esse fructuosa: cuius plerumque dixisse, fecisse est. Diceret tibi fortassis et per nos; licet loqui de hoc sine magna nostra confusione et rubore non possumus. Nonne confusio debet esse nobis quod alios docemus, nos ipsos autem non docemus? quod pulchrum depingimus hominem, ipsi pictores fedi? quod alios cibo potuque reficimus, qui fame ac siti perimus? quod alios uestimentis optimis  induimus, et ipsi nudi ambulamus? Et in tantum nudi, quod cunctis apparet confusio nuditatis nostre, et uidetur ab omnibus turpitudo nostra. Igitur ut ad tuam edificationem, tu qui habitator celle es, intendamus his, retulimus  longe superius, et adhuc referimus iuxta tropologicum sensum, ad hunc tertium fluuium qui egreditur de loco uoluptatis, puritatem deuote orationis. Eius uero nomen est, ut uerax dicit historia, Tigris. Est ergo Tigris sagitta, oratio pura et deuota: que quidem uelox est, perforans et penetrans, scindens et pertingens. Certe ad instar sagitte uelocissime uolantis, et ipsa uolat usque ad ipsum Deum. Denique oratio iusti penetrat nubes. Quid ei obsistere  potest? uniuersa que uisibiliter apparent quasi dura et clausa, ipsa perforat et penetrat, a puro spiritu emissa, et ab eo non amissa. Sed et quecunque quasi obuiantia spiritualis sue puritatis acumine scindit, nec unquam resilit, si usque ad ipsum qui super omnia est pertingit. Non solum autem, sed et omnia que sunt nobis aduersantia, que sunt contraria, que sunt nociua, ipsa debellat, exsuperat et annichilat. Et hoc fortassis est, quod de fluuio isto dicitur quia uadit contra Assyrios. Nam per populum Assyriorum quidquid spirituali nostre militat lesioni, putamus esse accipiendum. Contra hos Assyrios uadit iste fluuius Tigris, quia omnibus que nocere nobis possunt  similis acute  sagitte, citissime uolantis, puritas resistit et contradicit deuote orationis. Si nos fatigat alicuius uehementia tentationis, si nos premit  moles ponderosa alicuius furentis aduersitatis, contra hos et uniuersos alios qui intra hunc mundum sunt Assyrios, uadit fluuius iste Tigris; quia ualenter obsistit eis deuote sinceritas orationis; cum nos plerumque fatigant, nunquam nos exsuperent, nec aliquando nos opprimant, etsi multoties premant. Num menti nostre excidit, quia uenit dudum Amalec ut pugnaret contra Isrel? Quod nimirum adhuc hodie fit, cum reproborum populus terrena et transitoria per affectum et desiderium quasi lingens, prauis suis tam exemplis quam monitis, ad peccati delectationem ac perpetrationem, mediante  illicito consensu pertrahere contendit. Sed ut sciamus quomodo uadat fluuius Tigris contra Assyrios; percutit eum Iosue usque ad internecionem, cum in monte manus leuat Moyses . Nam iuxta hunc secundum, quem modo incedimus sensum, unum quid innuit; et Moyses ut expugnetur Amalec, in monte manus leuans; et fluuius Tigris contra Assyrios uadens. Et quis iste Moyses? Num his insistendum est uobis, ut tu, qui habitator celle es, edificeris? An a nobis est retrahendum, ne id quod dicimus putans esse nimium, incurras fastidium? Sed quis sapientium dicit esse nimium, quantumcunque fuerit in uerbis prolixum, dummodo possint singula uerba spiritualem in audientibus sancte edificationis augere profectum? Quis ergo iste est  Moyses, nisi tu qui uerus et sincerus celle inhabitator es? Nam nomen hoc Moyses, quod more multorum celebre et frequens habetur, ex aqua assumptus interpretatur. Et nonne tu ex aquis es assumptus, qui uisitante te gratia Dei, a fluxu es mundane conuersationis ereptus, et ad suauem ac dulcem celle quietem translatus? Sed Moyses dicitur manus leuare, quia tu in cella sine intermissione, iuxta admonitionem apostolicam, debes orare . Et ad hoc ut effugetur Amalec, manus leuet Moyses; quatenus fluuius Tigris uadat contra Assyrios. Sed oportet ut montem conscendat, ponatur lapis super quem sedeat, et uterque  manus eius sustentet. Quandiu leuate fuerint, superabit Isrel et superabitur Amalec;  cum autem uel ad modicum quasi lassatas deposuerit manus, superabit Amalec, et superabitur Isrel. Sed ne hanc ipsis Isrelitis ualde periculosam manus eius lassitudinem incurrant, eas Aaron et Hur sustentent. Quid sibi uolunt hec? Conscendat montem Moyses, ut sancte conuersationis apprehendas sublimitatem, tu qui celle inhabitator es. Sed et super lapidem sedeas, ut in firma cogitationum mundarum stabilitate, et stabili earum firmitate requiescas. Ad extremum uero ne manus tue lassentur, et lassate deponantur, ab Aaron et Hur sustententur. Nam ne cogitationes tue  in oratione tepescant, ac proinde nec Deo accepte, nec tibi fructuose  existant, alacres eas et robustas exhibeant tam imum humilitatis, in infirmo eas ne superbiant premens; quam ardor caritatis, et in Deum eas et in proximum ne frigescas inflammans. Nam Aaron mons fortitudinis interpretatur. Et quidem uere humilitatis uirtus et sublimis est, et fortis; quia illam quam ex toto occupat mentem, et excelsam redit et robustam. Nam qui uere humilis est, quo magis in suis est oculis in imo, eo magis in diuinis est oculis in excelso, et quo sibi apparet infirmior, eo coram Deo existit fortior: quia nimirum uirtus in se habet humilitatis et fortitudinem humilem, et humilitatem fortem, ut neutra alteri preiudicet; quatenus humilitatis sancte uirtus et in imo sit in oculis propriis, et in excelso in oculis diuinis. Porro  Hur ignem sonat, et caritatis ardorem designat. Itaque he uirtutes eximie, fortis uidelicet celsitudo, celsaque fortitudo humilitatis, et inexstinguibilis ardor caritatis, ne lassentur, tuarum deuotionum sustentent manus: tibi dicimus, qui habitator celle es, qui uerus ac sincerus iuxta hunc sensum Moyses es. Et hec omnia idcirco diximus, ut quomodo moraliter accipiendum sit ostendamus, quod fluuius tertius qui egreditur de loco uoluptatis  adhuc hodie sed spiritualiter uadat contra Assyrios. Ecce quanta ac qualia contra cuncta aduersa, contra queque nociua, uirtus orationis, cum ei intendimus eo modo quo intendere debemus, solatia nobis et auxilia impendit: ut pateat nobis, quod nequaquam  otiose Scriptura dicit, quia Tigris contra Assyrios uadit. Et quis ille est modus quo ei intendere debemus? Nam quis sit ille, queris, qui habitator es celle, sciens nimirum tibi esse fructuosum hoc scire, fructuosius autem opere et ueritate per experientiam exercere. Hoc autem non a nobis, sed ab experto querere deberes, id enim quid sit, sola experientia capit. uerum quia inde nos aliquid dicere compellis, loquemur quod Dominus dederit nobis, qui nos non uis philosophos putari, quod fortassis fieret si taceremus. uidetur nobis quod si fructuose orare desideras, tria quedam diligentissime considerare debeas. Primum quidem, qualis ad orationem accedas. Secundo qualem te Deo in ea offeras. Tertio quoque qualem te post tempus orationis  exhibeas. Quam mundus uidelicet et quietus ad eam uenias, quam purus et integer in ea persistas, quam grauis quoque ipsa deuote celebrata et finita, quamque maturus quandiu potes permaneas; itaque de oratione te in cella tua intromittens, quo sollicitus hec tria exercueris, eo nimirum oratio tua et acceptior Deo, et fructuosior erit tibi. Si his modis Patrem in illius nomine qui et uocabulo dicitur et re esse iehsu petieris, absque dubio quod sic petis impetrabis, sed uniuersis quecunque illa sint que tibi aduersari moliuntur, efficaciter et ualide resistere, ut ea deuincas et destruas, potenter ualebis, quatenus ipsa te tua certum experientia reddat, qualiter fluuius iste tertius  qui de loco egreditur uoluptatis, qui et Tigris uocatur, contra Assyrios uadat.



CAPITULUM XXXIII. Quales exhibere debeamus priusquam ad orationem accedamus, ut cum ad eam uenerimus, sic eam Deo offeramus, ut ipse eam et sibi acceptam, et nobis misericorditer efficiat fructuosam.

Antequam fluuium illum quartum intremus, quem de loco uoluptatis egredi legimus, cui nomen est Euphrates, petis tu qui habitator celle es, ut de oratione tecum adhuc aliquid agamus, quo enim ei frequentius incumbis, eo nimirum erudiri qualiter ei intendere debeas, ardentius concupiscis. Annuimus, gerimus tibi morem, et pro posse et scire nostro tuam in hoc parati sumus implere uoluntatem.  Diximus, si reminisceris, circa finem illius quod istud proxime precedit capituli, ut oratio tua, et a Deo accepta haberi, et tibi fructuosa possit fieri, tria quedam debere a te diligentissime considerari. Primum quidem est, ut attendas sollicite, qualis ad eam accedas. Secundum quoque est, qualem te Deo in ea offeras. Tertium uero, qualem te post finem orationis exhibeas. Ut autem primum de primo in hoc capitulo agamus  ut, inquam, primum in capitulo hoc de primo agamus, instanter te, qui habitator celle es, admonemus, obnixe exoramus, opportune quoque tibi et importune in Domino precipimus ut, cum ad adorandum Dominum Deum tuum properas, et maxime cum  immolare Patri Filium, ubi specialiter Deus est in eodem Christo mundum reconcilians sibi, accedere cogitas, diligenter in memoria habeas, et absque omni dubio scias, cum in omni loco oculi Domini speculentur bonos et malos, tunc te potissimum in conspectu Dei et sanctorum angelorum, qui presentes adsunt, atque omnium sanctorum apparere. Et quod orando offers Deo, tam illo quam illis beatis celestis curie spiritibus, sed et omnibus sanctis  presentibus te offerre. Et si hoc ita est, imo quia ita est, attende diligentissime qualiter accedas, et qualem te in hoc accessu exhibere debeas. Et dicis mihi? Ad te attinet me docere, qualiter me debeam hora illa exhibere; ad me autem,  et humiliter audire, et pro posse ac nosse effectui deuote mancipare. Et ego, ita fiat, ut dicis: precorque Deum ut sic faciamus. Itaque ad orationem accedens, diligenter stude, et totis uiribus conare, ut cor mundum per omnia afferas, quatenus et Deo placentem et tibi salubrem orationem offeras. Quomodo, ais, fiet istud? Audi, et intellige, et audiens atque intelligens, etiam opere perfice. Quidquid conscientiam tuam remordet, imo quidquid conscientiam tuam illicite a te uel per cogitationem, aut per locutionem, seu certe per operationem, aut quocunque modo commissum remordere ualet, penitentia prius plena; confessione pura, et humili, et fideli; satisfactione condigna, cum perfecto,  per gratiam Dei, de cetero continendi proposito emendare, et a te abiicere stude. Idcirco dico, quidquid conscientiam tuam remordere ualet, quia sunt quamplures qui nullum fere semper in cunctis excessibus suis morsum conscientie sue sustinent, cum tamen indesinenter quod illicitum est committere non cessent. Non est enim timor Dei ante oculos eorum, non proprie salutis desiderium. Inde est, quod in nullis per committunt illicitis, ad suam sciunt conscientiam redire: et cuncta que committunt mala ceca mente pertranseuntes, nec se etiam in aliquo reos estiment, cum constet quod in innumeris delinquant. Cum uero plerumque aliquid quasi boni, uel tenuiter, et superficietenus uidentur utcunque agere, hoc etiam apud se introrsum  indesinenter, non in Domino sed in se gloriantes, reuoluere, et exterius ore laudem querentes humanam, non cessant arroganter referre. Non sic tu, qui habitator celle es, non sic, sed in omnibus que uel mente reuoluis uel ore dicis, uel opere committis, ad conscientie tue semper et ubique testimonium reuertere, et ipsam in plena ueritatis luce peruidens, quod ipsa ueraciter de singulis tuis et reuolutionibus internis, et moribus externis iudicauerit; hoc tu tam in iis que ipsa reprobat arguendis, culpandis, corrigendis, quam in iis que approbat, acquirendis, retinendis, exercendis, adaugendis, per omnia ratum habet. Itaque in balteo cordis tui, acutum semper gerens proprie accusationis paxillum, sede te humiliando, fode te corrigendo, ut sic quod a te fede  ac fetide non tam per naturam egestum, quam per culpam gestum est, cooperias penitendo, sciens et beatos esse quorum tecta sunt peccata, et quia in sanctis animalibus, sicut due penne singulorum iungebantur, sic nichilominus et due tegebant corpora eorum. Quid autem sibi uelint hec, beatus Gregorius te doceat, magis autem propria te experientia certum reddat. Sed et si aliqua quasi bona uideris in te, in primis certissime scias ipsa non esse a te, deinde non ignores quia ipsam quoque Ierusalem iustus ille, et districtus iudex scrutabitur in lucernis: et cum acceperit tempus, ipse etiam iustitias iudicabit. Quia nimirum sicut si uenerit ad te, non uidebis eum, sic quoque etsi abierit, non intelliges, ut si quando ridet ad te, non credas ei.  Sicque bonum tibi, quatenus experimento discas, bonorum esse, ibi culpam estimare, ubi culpa non est. Itaque illa mortifere excusationis protoplastorum a te funditus proiice perizomata, quibus innumeri hodie sua ad magnam insipientiam sibi tegunt uerenda. Sicque scias, nichil aliud esse culpam excusare, quam et simplicem geminare, et exiguam adaugere. Magis autem in ipsis internis tuis quoddam rigidum capitulum ratio quidem teneat; conscientia uero parcere, silere ac celare nescia, proclamationes faciat. Ipsa nichilominus mens ab omni excusationis, defensionis, contradictionis, tergiuersationis penitus macula obmutescat; abiectis potius praue  taciturnitatis  uestibus; per puram confessionem, nudam se et despoliatam faciat: et in presentia rationis huic capitulo presidentis, profunde se humilians, rigidam prout ipsa iudicauerit, cum firmo de cetero emendandi proposito, condigne satisfactionis disciplinam subire parata et prompta existat. Cum autem hec omnia hoc modo, tu qui habitator celle es, penes te debeas habere; sed tunc quam maxime ea te decet exercere, cum ad orationem proponis accedere; quia et de se dicit Psalmista, quod iniquitatem si aspexit in corde suo, non exaudiet Dominus; sic adiungit: Propterea exaudiuit Deus, et attendit uoci deprecationis mee . Subaudis: quia non aspexi ego, exaudiuit, attendit Deus. Si uero tu que dicta sunt, et eo modo quo  dicta sunt, exercueris, cum gaudio confide exaudiendam esse orationem tuam a Deo; quia iam iniquitatem non aspicis in corde tuo. Si enim aliqua in eo aliquando fuit, iam ante deleta est.



CAPITULUM XXXIu. De eo quod cum ad orationem accedimus, et illis qui in nos deliquerunt ex puro corde dimittere, et si sunt qui habent aliquid aduersum nos, plene eis ac perfecte reconciliari debemus.

Inter hec, tu qui habitator celle es, apostolicum illud habe diligenter in memoria preceptum et quidem saluberrimum, de quo in Epistola sua dilectum et electum alloquens discipulum: Leuantes, inquit, puras manus, sine ira et disceptatione . Quam putamus esse distantiam inter disceptationem  et iram? uidetur utique nobis quod qui aduersus aliquem nimis iniuste et indiscrete, nimis acriter et crudeliter mouetur; hic certe in ira est. Qui uero illum, aduersus quem commotus est, etiam corpore absentem sibi in mente representat, cumque in interno cordis susurro, silenti quodam clamore, seu  clamoso quodam silentio, cum tumultuosa turbatione, et turbato tumultu alloquens; allegationes multimodas, et omnes  rationabiles, sed ueraciter omni ratione carentes emittit: responsiones suscipit, ipso solo et non alio cum eo existente. In his et qui opponit, et qui reponit, iste nimirum in disceptatione est. Si quidem disceptat et disputat, et cum altero  nullo amara uoce litigans, se semper excusans, et illum aduersus quem commotus est, acriter accusans; silenter  et amare clamat. Sed absque utroque hoc malo nostre in nostra oratione manus leuande sunt; ut moueri aduersus aliquem cessantes, nec alium aliquem in corde nostro, clamose taciti, et tacite clamosi, nos excusantes accusemus; nec alium accusantes, nos excusemus, ipsi in his et nullus alius existentes, qui et nos alium accusando excusamus, et nos excusando alium accusamus. Sine utroque hoc horribili malo  leuare debes manus in oratione; ut et Deo accepta, et tibi possit esse fructuosa. Et ad hoc utrumque damnabile malum, a nobis orationis tempore depellendum,  geminum se habet Domini preceptum. Hoc autem unum est: Cum stabitis ad orandum, dimittite si quid habetis aduersus aliquem ; aliud uero est: Si offers munus tuum ad altare, et cetera que sequuntur. Sed de eo quod primo loco posuimus, prius agamus, antequam ad aliud accedamus. Cum stabitis, ait Dominus, ad orandum, dimittite si quid habetis aduersus aliquem. Et item: Si dimiseritis hominibus peccata eorum, dimittet et uobis Pater uester celestis peccata uestra; si autem non dimiseritis hominibus, nec Pater uester dimittet peccata uestra . Ecce audisti, tu qui habitator celle es, et quid nos Dominus exhortetur, et quid nobis comminetur. Exhortatur siquidem, ut cum accedimus ad orandum, dimittamus; comminatur  uero quod si nos non dimittimus, nec dimittetur nobis. Exhortatio, fateor, ualde salubris, comminatio uero ualde terribilis. Si dimittimus, et dimittetur nobis: si non dimittimus, nec nobis dimittetur. Ecce quia in nostra uoluntate positum est, utrum nos foueat gratia, an feriat ira. Itaque accedens ad orationem, tu qui habitator celle es, dimitte ut dimittatur tibi; sed eo modo dimitte, quo tibi cupis dimitti. Dicis fortassis tu: Quid est dimittere? et sic nos respondemus tibi: hoc est dimittere, de mente emittere, ut nichil eorum in mente penes te et intra te retineas, que tibi a quoquam perperam dicta uel facta sunt. Si enim aliquid eorum que tibi uel durius ab aliquo dicta, uel durius acta sunt, commotus et dolens, tristis et conquerens,  iratus et amarus, disceptans, et disputans intra te reuoluis, et aptum reddendi talionem et uicem tempus exquiris; et si quid ei contigerit aduersi, ab alio quidem, non per te illatum, tu quoque inde letaris, audenter dicimus quia non dimittis. Nec fructuose quandiu sic intra te actitari sentis, ad orandum accedere potes. De mente namque tua id quod actum uel dictum est tibi, necdum emisisti, sed adhuc mortifero ueneno plenam habes, quo eam tu ipse implesti. Quod si hoc facere uel non audes uel erubescis, seu certe non potes, sed eum tamen aduersus quem commotus es, saucio et toruo oculo, demissis superciliis aspicis, eique uultus tui serenitatem tollis, et uel cum eo loqui non dignaris, uel  uerba in eum amara hac de causa iacularis, et dulcis ei, sicut debes esse fratri tuo in mente non existis, scito pro certo quia necdum dimittis, et quod adhuc ad orationem accedere idoneus non sis. Ad hec fortassis tu hoc modo: Durus est hic sermo tuus; quis te potest audire? Quando ergo dimitto, si tandiu non dimitto, quandiu sic intra me agi sentio? Et nos tibi hoc modo: Scito nichil placere Deo impurum qui summa puritas est, nichil simulatum qui uera equitas est. Si patienter nos audis, dicemus tibi quando dimittis. Ecce, aduerte: si quod tibi dictum uel actum est, ita ex toto de mente emittis, quod illud funditus obliuisceris: et illum qui tibi contrarii aliquid uel uerbo uel facto intulit, absque omni eorum recordatione sereno  oculo aspicis, et cum perfecta illum mentis beneuolentia et dulcedine alloqueris, nullamque eorum que tibi illata sunt amaram uel in presentia eius, uel in absentia, illi qui tibi intulit, aut loquendo, seu alio quocunque modo mentionem facis, uidetur nobis quod tunc dimisisti. Nam tunc dimittis non uerbo et lingua, sed opere et ueritate, implens illud quod Dominus dicit: Si non remiseritis unusquisque fratri suo de cordibus uestris . Scias absque omni dubio quia omne quod sincerum non est, sic Deo non potest placere, sicut nec eum potest latere. Si quidem plena talis obliuio, ipsa est plena remissio. Nam in Lege scriptum est: Nec memor eris iniurie ciuium tuorum . Sed et mortuo et sepulto patre eorum Iacob, fratres Ioseph  mandauerunt ei: Pater tuus precepit nobis antequam moreretur, ut hec tibi uerbis illius diceremus: Obsecro ut obliuiscaris sceleris fratrum tuorum, et peccati, atque malitie quam exercuerunt in te . Ut autem sciamus quia talis obliuio dimissio sit, addiderunt: Nos quoque oramus ut famulo Dei patri tuo dimittas iniquitatem hanc. Ecce, quia quod prius uocabant obliuionem, iam uocant dimissionem. Quod si forte reminisceris, sed nullo prorsus dolore tangeris, dicimus tibi quia dimittis. Nam plerumque tristium leti reminiscimur, et iam perfecte sani, egros nos aliquando fuisse absque dolore aliquo recordamur: et in mente, sine omni quoque caligine illius priores que iam quantum ad se transierunt, tenebras intuemur. Ut autem finem iam imponamus  his, tunc nobis uidetur quod dimittis, quando reminiscens talia te pertulisse, gaudes et letaris; illum in hoc imitans, qui se dicit libenter gloriari in infirmitatibus suis ut inhabitet in eo uirtus Christi: qui etiam adiungit: Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis, pro Christo . Si autem tante perfectionis nondum es, ut gaudere et letari possis, cum talium recordaris, sed ea tamen in hac recordatione tua sine aliqua intra te commotione reuoluis: et ea pro nichilo penitus habens, eum qui tibi aduersi aliquid intulit non minus diligis quam ante dilexisti, uel diligeres si nunquam intulisset, certe dimisisti.  Igitur tunc fructuose accedis ad orandum, cum sic remittens, Dominicum adimples preceptum. Sed sicut non uis aduersus alium habere quidquam, sic quoque necesse est ut non permittas aliquid habere aduersus te, quantum fieri potest, et quantum in te est, quemquam: ut etiam illud Domini impleas preceptum, quod superius secundo loco posuimus, quod et tale est: Si offers munus tuum ad altare, et ibi recordatus fueris quia frater tuus habet aliquid aduersus te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Ecce quia, ut beatus Gregorius dicit : »Munus non accipitur, nisi prius ab animo discordia pellatur.« Ubi nimirum tibi intelligendum  est, quia non minus debes discordiam pellere ab animo fratris tui, qui aduersus te habet quem lesisti, quam eam depellis a tuo, qui eum lesisti, Relinque, ait, et uade prius reconciliari fratri tuo. Quid est munus relinquere, et ut te fratri tuo reconcilies ire, nisi humiliter interim ab oratione cessare, quousque fratri tuo fueris reconciliatus? Et si ita est, cur interim est ab oratione cessandum, nisi quia nec Deo acceptam, nec tibi fructuosam offerre orationem poteris, nisi prius fratri tuo reconciliatus fueris? Et quidem hoc facere potes et debes, si presens fuerit frater tuus, quem recordaris quia habet aliquid aduersus te. Si autem tam longe a te absens in hac tua recordatione fuerit, ut statim ad eum gressu corporali pertingere non possis, fac in corde  tuo, coram eo qui eiusdem cordis inspector est, fratri tuo  quod ei opere facere deberes, si adesset presens. Et hoc interim facias, quousque fratrem tuum habere presentem queas, ut ei facias tunc presenti in aperto, quod nunc ei coram Deo facis absenti in occulto. Et quomodo, ais, fiet istud? Ecce, aduerte quo modo fiet: Munus tuum, hoc est, orationis tue deuotionem offerre Deo proponens, et hora illa, quia frater tuus habet aliquid aduersus te, reminiscens, orationem tuam interim offerre differas, quousque quod dicimus modo tibi facias. uade in ipso corde tuo ad fratrem tuum, licet longe a te corporaliter positum, et in humilitate profunda, in penitentia uera, te ei in mente, teste Deo qui presens est, prosterne, et ad pedes  eius humiliter iacens, et te acriter reprehendens, ueniam ab eo cum omni instantia pete, emendationem ei de cetero promitte, et sic fratri tuo reconciliatus, ad offerendum munus tuum accedas. Hoc uidetur innuere uerbum istud, quod est tunc. Nam quid est dicere, tunc offeres, nisi priusquam hoc facias, offerre non debes; quia munus oblatum nec Deo placeret, nec tibi prodesset, si aliter faceres. Sed est in hoc Domini precepto magna habenda discretio, est et aliqua in eo intelligenda exceptio. Non enim compelli debemus ut hoc faciamus, quotiescunque recordamur quod frater noster quocunque modo putat se habere aliquid aduersus nos. Si  fratrem tuum pro salute anime sue, tempore  et loco corripis. Si proclamationem super eum iustam caritatiue in capitulo facis, et eo per omnia modo quo secundum ordinem facere debes; et ob hoc turbatus et commotus, putat se aliquid aduersus te habere; non nobis uidetur quod tenearis ire ad reconciliandum. Nihil enim, quantum in te est, mali in illum commisisti, imo bonum ei magnum facere uoluisti. uerum ipse magnum tuum bonum, animositate et impatientia sua uertit sibi in magnum malum, magisque infirmi est quam medici culpa quod ipse infirmus egrotat, etiam de medicina. Hinc beatus Augustinus sic in Regula clericorum  scribit de hoc. »Nec uos, inquit, iudicetis esse maleuolos quando hoc indicatis. Magis quippe, innocentes non estis, si fratres uestros quos indicando  corrigere potestis, tacendo perire permittitis. Si enim, frater tuus uulnus haberet in corpore quod uellet occultari, dum timeret secari, nonne crudeliter a te sileretur, et misericorditer indicaretur? Quanto ergo potius debes manifestare, ne deterius putrescat in corde?« Ecce, quia crudeles sunt, qui spiritualia fratrum suorum uulnera celant; et misericordes sunt, qui ea ut sanentur indicant. Item si prelatus aliquis subiectorum suorum aliquem pro culpa sua  pie ac paterne ut emendetur corripuerit, num putas tu eundum ei ut reconciliet se fratri suo, si frater ille iniuste commotus, putat se propter hoc aliquid habere aduersus eum? Non puto, ais, nisi modum in correptione sua excesserit. Nos autem dicimus,  quia nec tunc. Contingit namque multoties, quod ipse quo ardentius diligit, eo et citius in corripiendo modum excedit. Nam quia mens presidentis, prout debet et quantum debet amat, suam plerumque correptionem plusquam debet exaggerat: nec de aliqua se debet hic reconciliatione intromittere, quia hoc ipsi discipulo magis obesse posset quam prodesse. Unde et sic beatus Augustinus in prefata regula  scribit de hoc, loquens ipsis prelatis: »Quando autem necessitas discipline in moribus cercendis dicere uos dura uerba compellit, si etiam uos modum excessisse sentitis, non a uobis exigitur ut a uobis subditis ueniam postuletis; ne apud eos, quos oportet esse subiectos, dum nimium seruatur humilitas, regendi frangatur auctoritas.  Sed tamen petenda est uenia ab omnium Domino, qui nouit etiam eos quos plus iusto forte corripitis, quanta beneuolentia diligatis. Non enim carnalis, sed spiritualis inter uos debet esse dilectio.« Certe si de manubrio in cesione lignorum, ferrum exsiliens, amicum percusserit et occiderit, amicus ille, et tamen occisor amici, uiuere poterit, si ad unam trium urbium fugerit . Ita dicimus, si simpliciter ad siluam abierit. Et hec ideo diximus, ut sciamus quales ad orationem accedere debeamus.



CAPITULUM XXXu. De quatuor cogitationum generibus que nobis necessarium est in mente habere, si pure et deuote atque fructuose Dominum uolumus orare.


Ecce, ex parte aliqua  habes, tu qui habitator celle es, qualem te debeas per gratiam Dei preparare, cum ad orandum Deum tuum proponis accedere . Quidquid de oratione diximus, et adhuc fortasse dicemus, ad illum fluuium tertium referimus, qui et de loco uoluptatis egreditur, et Tigris uocatur; de quo et legimus quia uadit contra Assyrios. Diu in eo morati sumus quia ob magnam nimirum eius tam profunditatem quam latitudinem, cito eum pertransire non potuimus. Nunc autem tu queris, ut te quod superius secundo loco posuimus, qualiter uidelicet in ipsa oratione persistere, et quid intra te hora illa in cogitatione reuoluere debeas, pro scire et posse nostro instruamus.  Hoc autem indubitanter scire debes  quia in nullo spirituali exercitio laborem certe maiorem, et luctam grauiorem sentimus, quam cum in oratione persistimus, si eam tamen talem habere, qualis ipsa nobis est necessaria studemus. Nam supra modum tunc potissimum fatigat uexatque nos, et magna instabilitas cordis nostri, et malitia hostis antiqui. Sciens autem uersipellis et malitiosus ille, qui mille habet artes nocendi, per deuotam quam maxime orationem, suas et occultas fraudes detegi, et apertas uires debellari; quatenus fructum eius funditus euacuet, molestiorem se nobis, cogitationes tunc cordi nostro immitendo illicitas, efficere solet. Sed et ipsa instabilitas, et euagatio mentis nostre, magis  in oratione  quam in aliquo alio exercitio nos deuastat: in tantum ut tunc animo nostro cogitationum otiosarum, immundarum et nociuarum multitudo, etiam nobis nolentibus et tota uirtute contradicentibus, ex abrupto et antequam preuidere possimus, se ingerat; a quibus alienus et quietus aliis quoque temporibus erat. Unde necessarium nobis admodum esse sciamus, ut cum ista intra nos sentimus, ipsum miserum cor nostrum toto conatu stabiliamus; et ingerentibus se cogitationibus uagis et stultis inherere illud, pro posse non permittamus. Si autem tu, qui habitator celle es, scire desideras quomodo pure orare ualeas, imo quia  et ardenter desideras, conare  totis uiribus ut hec quatuor orationis tempore in cogitatione tua reuoluas et illum uidelicet quem oras, et illum per quem oras, et illud quod oras, et te ipsum qui oras. Oportet ut cor tuum ualde latum sit, quatenus hec in se quatuor simul comprehendere possit. O quam letus erat beati Benedicti animus, cui oranti et uidenti ad celum ferri animam sanctam uisum est, quasi totus esset sub uno solis radio mundus collectus: ut euidenter agnosceret quia illi a quo uniuersitatis uidetur creator, angusta est omnis creatura. Itaque tu quando oras, illum pre oculis cordis tui habeas, quem oras. Et quis ille nisi ipse Deus? Quid, ais, cogitabo cum Deum meum cogitabo? Nos autem respondemus tibi, quia hoc te  magis docebit magistra que docet de omnibus unctio, quam aliqua humana eruditio. Ipsa te docebit unctio cogitare Deum tuum quamdam sempiternitatem, quia nec initium nec finis; quamdam immensitatem, quia nullus locus; quamdam incommutabilitatem, quia nullum tempus; quamdam omnipotentiam, quamdam caritatem, pacem que exsuperat omnem sensum, ubique essentialiter presentem, quem et desiderando amamus, et amando desideramus, complectentes eum quasi quibusdam ulnis sinceri amoris, de quo scimus quod magnitudinis eius non est finis. Hunc cogitet in oratione mens tua, dilata in amore illius, ut pure oret, eumque sibi soli solum representet. Illum coram te, et te coram illo statue; et pre magno amore, quo  eum super omnia diligis, in dulcedine ineffabili quam tibi ab eo infusam sentis, in leto ac letificante quodam iubilo, te tibi furare, te ipso priuatus, illi inhere, in ipso agglutinatus. Qualiter uero cum pure oras, ille se tibi manifestet quem oras, non a nobis requiras, quia nos in his penitus ignorantes sumus. Et ideo ignorantes, quia uel id rarissime, uel nunquam sumus experti. Hoc autem scimus, quia cum mens sancta et sincera, mens munda, et defecata, et pura, in pleno ac perfecto amore et desiderio orat, tunc eidem menti quam maxime interna sua et occulta, suauia et dulcia, per secretam suam infusionem manifestat. Secundo loco posuimus, ut illum attentissime consideremus per quem oramus. Quis iste est, nisi mediator Dei et hominum, Deus et homo  Christus iehsu? qui est in eo, quod homo est, una nobiscum, et longe meliore modo quam nos, pro nobis Patri supplicans: et in eo quod est Deus, nobis est cum Patre et Spiritu sancto cum quibus unus idemque est Deus, propitians. Ipse si quidem est aduocatus noster apud Patrem iustus, et ipse non solum diuinus propitiator, sed et propitiatio pro peccatis nostris. Ecce altare aureum, humanitatis uidelicet in Christo natura, in qua nichil prorsus est quod non sit ab omni culpa purum et alienum; super quod orationes nostras offerimus Deo Patri: ut illi omnipotens et misericors Pater Deus, non immerito propitietur nature, in homine etiam puro, quam pro homine, personali intuetur unione copulatam Filio suo Deo. Igitur appareat tibi, tu qui habitator celle  es, cum oras, internis tue considerationis oculis Filius Dei, Patri per omnia sanctoque Spiritui cequalis et ceternus, et consubstantialis: appareat inquam tibi cum in oratione consistis, in magna letitia, Patris presentans uultibus uictricis carnis gloriam. Ipse namque altare aureum est, Christus uidelicet in natura apparens humana que ab omni peccato fuit aliena, et ideo aurea: super quod altare aureum, orationum nostrarum hostias immolamus, ut in eo nobis peccatoribus summus ille Pater propitietur, in quo naturam nostram eidem Filio suo, non autem culpabiliter, sed solummodo naturaliter, in unitate persone copulatam intuetur. Itaque appareat interius tue considerationis oculis Christus, de Spiritu  sancto conceptus: incarnatus sine corruptione, natus absque lesione: apparens Magis Deus sempiternus in thure, rex omnipotens in auro, homo uerus et adhuc mortalis in myrrha. Appareat tibi, matris uirginis ubera sugens, pannis inuolutus, in presepi positus, circumcisioni subiectus, in templo oblatus, fugiens obsequio parentum in Aegyptum, et inde rediens; subditus parentibus, sapientia, etate et gratia proficiens. Appareat tibi baptizatus, ieiunans, esuriens, tentatus, cum hominibus conuersatus: in factis malitiosos sustinens obseruatores, in dictis pertinaces contradictores. Appareat tibi uera et salubria docens, noua et mira faciens, discipulorum suorum pedes abluens, sacramenta eis corporis sui ac sanguinis tradens, in agonia prolixius orans, ita  ut fieret sudor eius sicut gutte sanguinis decurrentis in terram. Appareat tibi et quam maxime, quidquid pro te durum, et dirum, et ignominiosum, et crudele pertulit; quod uenditus est, quod traditus, captus, ligatus, adductus, interrogatus, iudicatus, damnatus, sputis illitus, uelatus, colaphizatus, alapas passus, flagellatus, chlamyde coccinea indutus, in derisu adoratus, in ueste alba illusus, arundinem in dextera tenens, crucem suam baiulans, cum iniquis reputatus. Felle mistum acetum ei oblatum; piissimi sanguinis non guttam, sed undam per quinque uulnera sacratissimi sui corporis fundens: pro transgressoribus orans, dilectam illam animam in manu Patris commendans, caput inclinans, spiritum emittens. Appareat tibi sepultus, resuscitatus, in  multis argumentis per dies quadraginta discipulis apparens, ubi erat prius ascendens, ad Patris dexteram sedens; uenturus cum potestate magna et maiestate iudicaturus, qui in humilitate uenit iudicandus; in eternum in electis suis regnaturus, faciens illos discumbere, et transiens, eisque ministrans. Ecce per quem, Patrem orare debes, tibi dicimus, qui habitator celle es. Itaque quibusdam mentis tue brachiis, quando oras, amplectere hunc aduocatum tuum, et talem eum cum oras presenta in ipsa mentis tue puritate, uultui Patris. Talem illum offerre ei cum exsultatione et fide stude, qualem eum tibi modo monstrauimus. Quid ad tuam salutem pertinens, in hac presentatione et oblatione a pio Patre obtinere non possis, orans et petens in nomine dilecti  Filii sui, si fides in te non fluctuat, si spes non diffidit, si caritas non tepescit? Intende quoque in his et ipsis uerbis tue petitionis, et ante Deum Patrem omnipotentem coram tota illa celesti curia stans, et aduocatum tuum Patri presentans, quod dicis ore, reuoluas in corde; ut concordet uox tua cum mente tua, et hoc cogitet illa quod sonat ista. Hoc est quod superius tertio loco posuimus, quatenus sic illum attendas quem oras, ut attendere non omittas quid illud sit, quod oras, ut quod lingua sonat, animus intelligat. Hoc, ais, ab omnibus fieri non potest, ut quod eorum lingua sonat, hoc eorum animus intelligat: nec dico solummodo propter instabilitatem que in eorum mente est, sed propter  ignorantiam que in illis est. Nam sunt quamplures qui fere nichil eorum que dicunt intelligere ualent, quia nullam pene, quantum ad intellectum, litterarum notitiam habent. Quamuis enim habeant quantum ad exteriorem uerborum prolationem; sed non habent quantum ad interiorem qui in eisdem uerbis latet, sensus cognitionem. Nunquid horum dicis orationem omni coram Deo fructu carere, quia quod per uocem proferunt ore, per intelligentiam non capiunt in mente? Nos autem hoc modo tibi ad hec. Absit a nobis ut hoc dicamus. Non enim de illis arbitramur dictum: Ignorans ignorabitur . Nam licet hanc intelligentiam non habeant; si corde deuoto, et intentione bona, et recto modo sacra uerba proferant, cum fide, spe et  caritate; confido de illius pietate quem orant, quia ipse in eis supplebit quod ipsi in se non habent; nec fructui orationis eorum preiudicium faciet talis ignorantia eorum, Neque enim credendum est quod ab eis districte debeat exigi quod eis datum non est, et quod eorum saluti magnum hoc detrimentum inferat, quia non reddunt quod nequaquam acceperunt. Sed sicut illi aliquam fortasse in his possunt excusationem habere, sic quoque tu non poteris nimirum excusabilis esse, qui eorum que profers notitiam et intelligentiam habes, sed eis intendere ob magnam tuam negligentiam non curas. Igitur appone cor iis que ore sonas, quando Deum tuum oras: nec solum quando sonas tu, sed et quando alios, uel psalmos, uel hymnos audis  ore proferre. Cum in choro aliquid uel ad psalmos pertinens audis, uel cum cantas, seu certe cum legis, hoc intra te per intellectum uersetur in corde, quod exterius per sonum profers in ore. Cum uero alios uel dicere uersus psalmorum audis, seu cantare, aut certe legere; iis que ipsi proferunt per intentionem tu adesto: et cor tuum per intelligentiam cum aure iis appone, que ipsos audis proferre. Et hoc est quod iam diximus, debere uidelicet te considerare et quod oras. Quod uero quarto loco posuimus, ut attendas scilicet et te ipsum qui oras, tunc tu adimples, quando Deum Patrem per Filium suum Christum Iesum, aduocatum tuum, corde et ore deprecans, peccata tua et delicta, facinora et flagitia, et fragilitates multas, et magnas,  quibus et in mente et in corpore deprimeris, ante te hora illa congregas et coaceruas, et preterita tua, presentia quoque, atque futura, pro posse ante considerationis tue oculos ponis, ut et circa infructuosam arborem fodiens, et stercora mittens, fructum eam facere compellas, et agnum assum cum lactucis agrestibus comedas. Sic orationem tuam Deo reddes placitam, sic signata quasi in sacculo habens delicta, gaude et letare pro eo quod tua est iniquitas curata. Sic quoque cum publicano qui a longe stetit, et ad celum oculos leuare noluit, sed pectus suum percussit, descendes postmodum ac post modicum iustificatus in domum tuam. Si autem, ut nonnunquam contingere solet, suggerente hoste  maligno  aliqua cum incumbis orationi cogitatio illicita, qualem aliquando uel ira, uel commotio, seu uanitas, uel curiositas, aut certe uoluptas quocunque modo format, uiolenter se ingerens, uehementer te uastauerit, in tantum ut mentis ab ea non possis oculum auertere; consilium est ut, intermissis aliis petitionibus quibus intendebas, contra molestiam hanc orando uiriliter te erigas, et ab hac erectione tua nullo modo cesses, quousque, miserente Deo, ipsa superata pacem inuenias.

Ecce hec illa quatuor sunt que te monemus qui habitator celle es, in mente tua orationis tempore  reuoluere, uidelicet quis ille sit quem oras, quis ille per quem oras, quid illud quod oras, quis denique tu sis qui oras. In reuolutione prima, Dei Patris omnipotentis ineffabilem intueris maiestatem; in secunda, Saluatoris tui immensam pietatem; in tertia tranquillam quamdam puritatem, et puram tranquillitatem: in quarta propriam tuam qua in corde et corpore oneratus es infirmitatem. De eo quod superius diximus, quia scire nobis necessarium est, quales nos post tempus orationis exhibere debeamus, hoc breuiter tibi dicimus, qui habitator celle es. Oportet ut oratione celebrata quandiu per gratiam Dei poterimus, in eadem grauitate, maturitate et integritate nos teneamus. Quia si fluxas in corde cogitationes suscipimus, et ad cachinnos et risus,  ad uenenosas detractiones et otiosas fabulationes statim redimus, timendum nobis ualde ne, talia agentes, orationis nostre fructum perdamus. Imitemur quam sollicite illam mulierem de qua legimus, quod orauit Dominum flens largiter, loquens in corde suo: et labia eius tantummodo mouebantur, et uox penitus non audiebatur: uultusque eius non sunt amplius in diuersa mutati .



CAPITULUM XXXuI. De opere manuum, cui debet celle inhabitator intendere, et quibus horis spiritualibus exercitiis, et quibus insistere debeat manuum operibus; et de pluribus aliis que ad eumdem celle incolam pertinent.

Diu sumus in hoc fluuio tertio qui Tigris dicitur  demorati, et fortassis non ad insipientiam nobis. Est enim admodum utile tibi, qui habitator celle est, qualiter orationi insistere debeas scire, quem constat huic spirituali sanctoque exercitio tam frequenter intendere. Sed iam de fluuio hoc tertio exeamus, et illum  quartum intremus. Ipse quidem, Euphrates uocatur, qui etiam et ipse de loco uoluptatis egreditur. De quo sacra Scriptura non narrat quod aliquam terram circumeat, sicut de Physon, qui omnem terram Euilath circumit; sicut de Gyon, qui circumit omnem terram Aethiopie: nec quod uadat contra aliquos populos, sicut de illo qui Tigris dicitur, qui uadit contra Assyrios. Sed tantummodo simpliciter et breuiter: Fluuius, ait, quartus,  ipse est Euphrates . Et hoc ideo fortassis, quia utile et fructuosum manuum opus  magis est quampluribus commune, quam aliquod trium probabilium exercitiorum, de quibus hucusque, iuxta illum sensum tropologicum, secundum quem incedimus, uel studium uidelicet lectionis, uel puritas meditationis, uel deuotio orationis. Non enim omnes quos religionis habitu uidemus indutos, ad illa semper tria uidemus sufficienter idoneos, ut satis superque possint uniuersi, uel studio lectionis insistere, uel in ipsis mentis internis pure meditationi instare, uel deuote quoque orationi incumbere [Par. uel deuotioni q. orationis i.] Sed qui est, qui si in omnibus  membris corporis sanus fuerit, non aliquid quod bonum sit, pro necessitate et tempore manibus suis possit operari? Igitur quia pietas  ad omnia utilis est, promissionem habens uite que nunc est, et future , merito fortassis et de duobus fluuiis dicitur, quod terras circumeunt, et de tertio quod uadit contra Assyrios. Quam utilitatem retulimus ad fluuios illos: ad Physon quoque propter studium sacre lectionis, ad Gyon propter puritatem interne meditationis, ad illum qui Tygris uocatur, propter sinceritatem deuote orationis. Quia uero corporalis exercitatio ad modicum utilis est, , in eo quod utilis est, quasi de loco uoluptatis egreditur. Sed quia non ad omnia ut pietas,  sed ad modicum utilis est, de fluuio illo quarto, per quem actionem accipimus, non dicitur, uel quod terram aliquam circumeat, uel quod contra aliquos populos uadat, sed solummodo  simpliciter ei breuiter: Fluuius uero quartus, ipse est Euphrates . Et si hec ita stare possunt, et si forte non possunt, quocunque modo rectius et congruentius intelligenda sunt, hoc quidem scire debes, tu qui habitator celle es, quod ualde tibi pluribus de causis necessarium, ut operi manuum horis et temporibus constitutis, prout licet, dicet, et expedit, insistas. Nam fastidium tollit, oblectamentum parit, confert utilitatem magnam, et otiositatem, que inimica est anime, sibi preualere non  sinit. Et eo desiderabilius et iucundius ad illa tria spiritualia exercenda, lectionem uidelicet, meditationem et orationem redis, quo libentius ea propter bone actionis fructum aliquando intermittis. Quod si queris cui debeas insistere operi, breuiter respondemus tibi, ut illi uidelicet insistas, quod ut ei insistas, a tuo tibi fuerit priore iniunctum. Porro, si ita prouiderit prior, unum est cui in operatione specialiter intendere debes, ut uidelicet et scribere discas , et si potes et scis, ut scribas. Hoc quodammodo opus, opus immortale est; opus  non transiens sed manens; opus utique, ut sic dicamus, et non opus, opus denique quod inter omnia alia opera magis decet uiros religiosos litteratos. Semper enim uiri religiosi,  qui tamen litterati sunt, prout eis posse corporalis sanitas administrat; cum ab oratione, lectione, meditatione, et necessitatibus  corporalibus, et necessariis substentaculis corporis uacant; in quantum tempus et ratio exegerit; non quidem prout eorum uoluntas elegerit, magis autem sicut presidentis auctoritas discreta, et discretio authentica dictauerit; libris utique uel preparandis, uel conficiendis, uel ligandis, uel emendandis, uel ornandis, uel illuminandis, uel intitulandis, uel iis que ad ista pertinent ordinandis, faciendis et perficiendis, sollicite intendere debent. Et cum hoc in omni ordine decens et congruum sit, sed magis in ordine nostro Carthusiensi, aptum utique hoc est, et pulchrum. Ut quid  dico aptum? pulchrum et conueniens; quasi hoc sufficere possit. Certe dico, et sic oportet ut faciamus. Quis enim semper absque aliquando interuallo, aut lectioni, aut meditationi, aut orationi indefessus intendere ualet? Et idcirco quamuis fere nullus de opere manuum fructus proueniret, est tamen bonum, ut ei nonnunquam diligens nostra sollicitudo, et sollicita diligentia pro tempore et modo intendat. Quatenus a nobis repellamus fastidium  et otiositatem, que inimica est anime, que , multa mala docuit : ne supra modum ab omni mens nostra utili exercitio marcescat. Sanctus quoque Paulus nos instruit quam necessarium quamque salubre  nobis opus manuum sit. Scribit namque sic, sicut ipse scis: Rogamus uos, fratres, ut abundetis magis, et operam detis ut quieti sitis, et ut uestrum negotium, agatis, et operemini manibus uestris, sicut precepimus uobis; et ut honeste ambuletis ad eos qui foris sunt, et nullius aliquid desideretis . Sciamus autem quia et quod docuit hoc et ipse fecit; ipsi, inquit, scitis quemadmodum uos oportet imitari nos. Quoniam non inquieti fuimus inter uos, neque gratis panem manducauimus ab aliquo; sed in labore et fatigatione, nocte et die operantes, ne quem uestrum grauaremus . Et ut ostendat nobis quia aliter posset facere si uellet, dicit: Non quasi non habuerimus potestatem; sed ut nosmetipsos formam daremus uobis ad imitandum nos . Et  item: Cum essemus, inquit, apud uos, hec denuntiabamus uobis, quoniam si quis non uult operari, nec manducet . Et paulo post subiungit: Audiuimus enim inter uos quosdam ambulantes inquiete; nichil operantes, sed curiose agentes. Iis autem qui eiusmodi sunt denuntiamus, et obsecramus in Domino nostro Iesu Christo, ut cum silentio operantes, panem suum manducent . Quare putamus tantum doctorem tam sollicite et tam diligenter suos super hoc uoluisse discipulos commonere; nisi quia ut hoc facerent, utile sciebat esse eis, et ualde salubre: uade tu qui habitator celle es, et fac similiter et omni die quo licet operari; aliquid utile, et ad fructum pertinens communem  non quidem quod tu tibi propria uoluntate elegeris, sed quod tibi a tuis fuerit prelatis iniunctum, hilariter et ordinate, pro tuo scire et posse, manibus tuis opereris. Memento quod uenerabilis Iuo, Ecclesie Carnotensis episcopus , uirginibus in Dunensi monasterio manentibus, de hoc inter cetera sic scribit: »Ut semper, inquit, intente sitis orationi, aut lectioni, aut operi, ut diabolus nec uos inueniat otiosas nec mentes uestras nociuis et uagis cogitationibus expositas.« Et adiungit: »Iste mos fuisse legitur in monasteriis Aegyptiorum, ut neminem reciperent qui nollet operi operam dare, non propter necessitatem, sed propter uitandam otiositatem, que inimica est anime.« Sed et beatus Benedictus de hoc in Regula monachorum   sic dicit: »Otiositas inimica est anime, et ideo certis temporibus occupari debent fratres in labore manuum, certis iterum horis in lectione diuina.« Ecce qualiter de opere manuum magni et summi uiri sentiunt: ecce que de eo in suis scriptis reliquerunt, quod nos per quartum illum fluuium, qui de loco uoluptatis egreditur, secundum sensum moralem accipimus, de quo dicit Scriptura: Fluuius quartus, ipse est Euphrates. Et certissime scimus nos, quod nisi ualde fructuosum, ualdeque salubre illud esse exercitium scirent, nullo modo de eo monendo, precipiendo, scribendo, tam concorditer sentirent. Hec meditare tu, qui habitator celle es; in his esto. Attende tibi, et operi manuum tuarum. Insta in illo. Hoc autem esse debet specialiter opus  tuum ut  libris scribendis operam diligenter impendas. Hoc siquidem speciale esse debet opus Carthusiensium inclusorum. Hinc bone memorie, et cum omni honorificentia nominandus uenerabilis Guigo, quintus Carthusiensis eremi prior, litteris  secularibus et diuinis admodum eruditus, acer ingenio, memoria tenax, facundie admirabilis, exhortator efficacissimus; hic, inquam, tantus ac talis uir, in libro Institutionum Carthusiensis propositi, quem ipse scripsit, ita de hoc dicit, capitulo eiusdem libri uigesimo octauo: »Omnes pene quos suscipimus, si fieri potest, scribere docemus.« Et post pauca. »Libros quippe, tanquam sempiternum animarum nostrarum cibum cautissime custodiri, et studiose  uolumus fieri. Ut quia ore non possumus Dei uerbum manibus predicemus.« Que autem ex hoc utilitas proueniat, ostendit subdens: »Quot enim libros scribimus, tot nobis ueritatis precones facere uidemur, sperantes a Domino mercedem, pro omnibus qui per eos uel ab errore correcti fuerint, uel in catholica ueritate profecerint. Pro cunctis etiam, qui uel a suis peccatis et uitiis compuncti, uel ad desiderium fuerint patrie celestis accensi.« In libro quoque uite beati Martini legimus, quod »ars ibi, exceptis scriptoribus, nulla habebatur.« Et subditur: »Cui tamen operi minor etas deputatur. Maiores orationi uacabant . Quibus autem temporibus huic sancto  manuum operi insistendum sit, prefatus uenerandus Guigo, in predicto libro, capitulo uicesimo nono, sic ostendit. »A Tertia uero usque ad Sextam hieme, et a Prima usque ad Tertiam estate, manuum deputatur operibus. Que tamen opera, breuibus uolumus orationibus interrumpi. Et in estate quod uesperam Nonamque disterminat, manualibus occupatur operibus, semperque in operando, ad breues et quasi iaculatas licet orationes recurrere.« De spiritualibus uero exercitiis, quibus horis tam hieme quam estate, specialiter eis celle debeat incola  suam operam dare, ita scribit: »Spatium autem, uel a Prima usque ad Tertiam, hiemis tempore, uel a Matutinis usque ad Primam estate, exercitiis spiritualibus mancipatur.« Item capitulo septimo: »Exeuntes de refectorio, inquit, a Kalendis Nouembris usque ad Purificationem B. Marie, statim Nonam cantamus. Ex quo die usque ad Pascha, spatium quod  facimus, lectioni, uel aliquibus talibus exercitiis deputatur.« Item in eodem libro, uigesimo nono capitulo: »A uesperis usque ad Completorium, spiritualibus opere datur.« Itaque habes cui specialiter operi et quibus ei temporibus, pro scire et posse tuo intendere debeas. Hoc autem scias, quia que hausimus apud te, propinauimus tibi: induimus te, sed uestimento proprio;  pauimus te, sed cibo tuo; dedimus tibi, sed quod habebas; ditauimus te, sed eo quo abundas. Et hec tibi de opere manuali in presenti dicta sufficiant, quod per illum accipimus fluuium quartum, qui de loco uoluptatis egregitur, de quo uerax dicit historia: Fluuius quartus, ipse est Euphrates . Ecce, habes quod magis recognoscas, quam agnoscas, qualiter uidelicet tu, qui habitator celle esse, illis quatuor sanctis ac sanctificantibus exercitiis insistere debeas; que sunt, studium lectionis, puritas meditationis, deuotio orationis, utilitas actionis. Nihil tibi in libello posuimus nouum, sed antiquum, quia iuxta comicum: »Nihil est dictum, quod ante non sit dictum.« Et Ecclesiastes dicit: Nihil sub sole nouum: nec ualet quisquam dicere: Ecce,  hoc recens est. Et adiungit, iam precessit in seculis que fuerunt ante nos . Nobis autem conscii non sumus aliquid ueritati contrarium nos scripsisse. uerumtamen quod nichil omnino aliter se habens scripserimus, pertinaciter non negamus, scientes bonorum esse, ibi plerumque culpam estimare, ubi nulla est. Portantes si quidem animam nostram in manibus nostris, ori nostro sic parcere nolumus, ut non carnes nostras dentibus nostris laceremus, dummodo apud nos eas esse deprehendamus. Sed tue et sagacitatis prouide, et prouidentie erit sagacis, sic colligere rosam, ut in manu non assumat spinam: sicque  quod bonum est tenere, ut ab omni specie mala studeat  abstinere. uerum iam finem imponamus his; quia multa quidem diximus; et utinam tibi, qui celle habitator es, tam sint fructuosa quam sunt profusa. Deuota quoque te humilitate, et humili nichilominus deuotione, et si corpore absentes, tamen spiritu presentes, exoramus, ut si quid in omnibus que hic exarata sunt, tua sanctitas inuenerit, ex quo fructum aliquem percipere possit spiritualem, pro anima illius miserrimi peccatoris pie intercedere uelit qui hec utcunque non quidem ut debuit, sed ut potuit, in unum collegit.



[EPISTOLAE.]





BERNARDI CARTHUSIAE PORTARUM PRIMI PRIORIS EPISTOLAE TRES.




EPISTOLA PRIMA. AD AYMONEM DE uARENNES ET AYMONEM DE ROHORIA. De fuga seculi.


BERNARDUS Portarum prior, et filii eius, IOANNES DE MONTEMEDIO, et Stephanus de CHALMETO, reuerendissimis et in Christo dilectissimis AYMONI DE uARENNES, atque AYMONI DE ROHORIA. Querere Dominum dum inueniri potest; ad quod curauimus qua Domino donante potuimus, inuitatione exhortari presentes, ad idipsum presentibus notis cupimus inuitare, et excitare absentes.

Qualescunque igitur summi patrisfamilias serui, ipsius ad uos legatione fungentes, ad cenam eius, et ad nuptias uos inuitamus; ipso iniungente adiicientes, tauros et altilia eius esse occisa, atque omnia  parata, et sine dilatione ueniendum esse ad nuptias . Obsecramus ergo, seponite occasiones illas quibus quidam excusare solent, alius dicendo: Uxorem duxi, et ideo non possum uenire; alius uero dicendo: Iuga boum emi quinque, et eo probare illa; alius autem: uillam emi, et necesse habeo exire, et uidere illam. Qui enim sic excusant, non se defendunt, sed patremfamilias, qui eos inuitauit, offendunt. Sepositis igitur his et omnibus excusationibus, accelerando uenite. Dicente enim angelo ad Ioannem apostolum: Beati qui ad cenam nuptiarum agni uocati sunt ; ne forte ipse  merito indignatus dicat: Nuptie quidem parate sunt, sed qui inuitati erant, non fuerant digni ; aut certe illud quod terribilius sonare  uidetur: Amen dico uobis, quod nemo uirorum illorum qui uocati sunt, gustabit cenam meam . Cum dicat Scriptura: Beatus qui loquitur in auribus audientis , id est intelligentis; scientes nos nequaquam imperitis, sed eruditis auribus loqui; premissarum sententiarum pondus, atque grauitatem, uerborum nostrorum expositione extenuandam minime iudicamus. Quo premissa inuitatio trahit, ut, contempta mundane superbie uanitate, Christi humilitatem sequantur; quantumcunque diuitiis, uel deliciis in mundana conuersatione affluxerint, gaudia non amittunt, sed mutant. Imo uero  incomparabiliter,  atque ineffabiliter maiorem inueniunt in  diuino famulatu, quam in secularibus gaudiis potuerunt experiri, iucunditatem, et delectationem. Non enim sine iucunditate sunt, qui dicunt: In uia testimoniorum tuorum delectatus sum, sicut in omnibus diuitiis . Et: Bonum mihi lex oris tui, super millia auri, et argenti  Et: iudicia Domini uera, iustificata in semetipsa: desiderabilia super aurum, et lapidem pretiosum multum, et dulciora super mel et fauum . Et alia que longum esset numerare. Eos quippe, qui pro celestibus terrena, pro sempiternis peritura et immunda oblectamenta contempserunt, non sinit Spiritus sanctus, qui hec testimonia in Scripturis digessit, expertes, et inexpertos esse harum que in diuinis eloquiis significantur delectationum; que  quanto maiores sint mentis, quam uentris; quantum potiores spirituales, quam carnales, inexperti audire possunt, intelligere autem, uel nosse, omnino non possunt. Nouerat autem Apotolus, qui dicebat: Repletus sum consolatione, superabundo gaudio in omni tribulatione nostra . Non dixit, in prosperitate, sed in tribulatione; nec in aliqua, sed in omni. Qui si diceret: Gaudeo in tribulatione, magnum quid et rem mirandam dixisset. Si etiam diceret, abundo gaudio in tribulatione, rem plus mirandam proposuisset. Dicendo uero: Superabundo gaudio in omni tribulatione nostra, excellentiam gaudii sui expressius significare non potuit. Qui ergo suos hic ita consolatur in omni tribulatione ipsorum, quante eis consolationis gaudia parauit illic, ubi nulla poterit  esse tribulatio? Qui eos sic letificat, et reficit in peregrinationis uia, quomodo letificabit eos, et satiabit in eterne mansionis patria? Sed de his hactenus. Quidam autem premisse cene Dominice, nuptiarumque inuitationem contemnentes, et sanctorum gaudia, uel que hic habent, uel que in futuro eis promissa sunt, aut non credentes, aut negligentes: iuxta quod scriptum est: Ducunt in bonis dies suos, et in puncto ad inferna descendunt . Qui quia mala sua relinquere nolunt, si aliqua forte bona opera faciunt, non sunt accepta coram Deo; quia sicut scriptum est, cum dederit illis Deus tempus penitentie, ipsi abutuntur eo in superbia, et peccata multiplicando thesaurizant sibi iram in die ire, et reuelationis iusti iudicii Dei  . Tales quando non ipsi, sed Deus uult  imponere finem malis eorum, et reddere quod me rentur, id est circa obitus sui diem, si forte permittuntur peccata sua confiteri; iuxta quod dicit beatus Augustinus: Loquuntur, non confitentur, quia non acceptat Deus confessionem oris, ubi non est sincera penitentia, et sacrificium contriti cordis et humiliati. Nec tantum penitet eos peccasse, quantum dolent sibi peccandi licentiam ablatam esse. Neque possunt, nisi cum dolore relinquere que cum amore possederunt. Tunc quantumcunque pecuniam, quasi pro redemptione anime sue effundant, dura, terribilisque est aduersus eos illa a Spiritu sancto per Salomonem prolata sententia: Non proderunt diuitie in die ultionis, iustitia autem liberabit a morte . Diem ultionis dixit tempus quo iam  ingruente egritudine necessitas mortis imminet. Non proderunt autem, dixit, illis qui iustitiam non sunt operati. Audite quoque quam terribiliter talibus contemptoribus comminetur ipsa Sapientia, id est Dei Filius, apud eumdem Salomonem: Quia, inquit, uocaui, et renuistis; extendi manum meam, et non fuit qui aspiceret; despexistis omne consilium meum, et increpationes meas neglexistis; ego quoque in interitu uestro ridebo, et subsannabo, cum uobis quod timebatis aduenerit . Et adiecit adhuc de talibus loquens: Cum irruerit repentina calamitas, et interitus quasi tempestas ingruerit: tunc inuocabunt me, et non exaudiam; mane consurgent, et non inuenient me, eo quod exosam habuerint disciplinam, et timorem Domini non susceperint, nec  acquieuerint consilio meo, et dextraxerint uniuerse correptioni mee. Comedent igitur fructus uie sue, suisque consiliis saturabuntur . Addidit quoque. Auersio, inquit, paruulorum interficiet eos, et prosperitas stultorum perdet illos. Quos significauit nomine paruulorum, eosdem exponendo expressit uocabulo stultorum. Nec de numero talium paruulorum excipiuntur, de quibus per Ieremiam dictum est: Sapientes sunt ut faciant mala, bene autem facere nescierunt , licet Apostolus dicat, quod sapientia huius mundi, stultitia est apud Deum . Nolite ergo, obsecramus uos, nolite effici participes eorum. Illos namque solos sacre Scripture de hac uita securos exire pronuntiant,  qui aut nullis post baptismum commissis, aut certe per dignos penitentie fructus deletis criminibus, alia in exitu suo que confiteantur peccata non habent, nisi illa de quibus dicit apostolus Ioannes: Si dixerimus quia peccatum non habemus, nos ipsos seducimus, et ueritas in nobis non est . Quod dicendo, nequaquam aliqua crimina, sed illa tantum quotidiana et leuia uoluit significare peccata, sine quibus  hec uita non deducitur. Omne autem crimen est peccatum, sed non omne peccatum est crimen. Peccata enim dicuntur ea, que etiam loquendo, aut cogitando, inania committimus; qualia per quotidianam confessionem, et Dominicam orationem dimittuntur. Crimina uero nonnisi illa grauia dicuntur,  que a Deo separant hominem: scilicet que uel per Decalogum prohibentur, uel de quibus Apostolus dicit: quoniam qui talia agunt, regnum Dei non consequentur . Perlecta et diligentissime perscrutata uniuersa Noui ac ueteris Testamenti pagina, nusquam illis aliquam uenie securitatem, uel certitudinem promittit, qui carnis et sanguinis operibus dediti, ante tempora obitus mala sua non relinquunt. Tunc enim  non ipsi, sed Deus ponit finem malis eorum. Quod autem in sacris litteris non inuenitur, stultissime predicatur, et infelicissime creditur. Potest autem Deus, de quibus ei placuerit, facere quod fecit de euangelico latrone. Sed unicum et singulare exemplum in doctrinam generalem recipi non debet. Quod ergo incertum est,  relinquatur, et quod certitudinis et securitatis plenum est, teneatur. Currite igitur, currite ad misericordem, ne sentiatis postea Iudicem, currite donec dies est, ut non tenebre uos comprehendant. Dicente enim Domino: uenit nox, quando nemo potest operari ; qui dissimulat et negligit donec dicatur ei: Stulte, hac nocte repetent animam tuam a te, que autem parasti cuius erunt?  frustra tunc implorat iam ferientem, quem contempsit prius misericorditer uocantem. Qui enim nunc ineffabilem prorogat misericordiam, ex tunc non nouit nisi seueram, districtamque irrogare sententiam: Exite , exite de Babylone, populus meus, et ne participes sitis delictorum eius . Et propheta: O Sion,  fuge, que habitas apud filiam Babylonis . Ne ergo inter filios Babylonis inueniamini, et inuoluat uos ruina eius, exite, fugite, accelerate, sequentes, et totis uisceribus pietatis amplectentes consilium Sapientie, quo dicit: Fili, ne tardes conuerti ad Dominum, neque differas de die in diem, subito enim ueniet ira eius, et in tempore uindicte disperdet te . Iuxta petitionem uestram, quotidie pro uobis apud Dominum intercedentes, nunc apud uos ipsos, pro uobis ipsis intercedimus; certissime scientes obtinuisse nos apud Dominum effectum petitionis nostre, si uos non fueritis magis quam ipse inexorabiles. Si agimus hic causam negotii nostri, nolite credere: si autem uestri, nolite  negligere. Quod si aliquis uestrum mouetur ad faciendum quod per nos monet Christus, alio forte non moto; eum qui nundum mouetur obsecramus, et ei denuntiando coram Domino testificamur, et testificando denuntiamus, ut non presumat reuocare, uel retardare quem Dominus uocare dignatur; sed potius oret, ut et ipse trahi mereatur. Nemo enim  uenit ad me nisi Pater, qui misit me, traxerit eum . Audiat dicentem sibi Sapientiam: Noli prohibere benefacere eum qui potest; si uales, et ipse benefac  Spiritus et sponsa dicunt: ueni; et quisquam audet dicere: Noli? Cui Christus non promisit diem crastinum, quisquam audet supendere usque ad annum alterum? Christus enim dicit: Orate ne fiat fuga uestra  hieme, uel Sabbato : et quisnam dicit; Mecum poteris fugere anno secundo uel tertio? Cuius autem cor Christus mouit modis omnibus, det operam, ut qui non est motus moueatur, aut parum motus confirmetur. Alioquin audiat non illum reuocantem, sed Christum dicentem: Si oculus tuus scandalizat te, erue eum, et proiice abs te. Bonum tibi est cum uno oculo ad uitam intrare, quam duos oculos habentem mitti in gehennam ignis . Idem de manu dixit, et de pede. Quidam dum eos, quos Christus uocat, quasi consulendo reuocant, uel retardant; incaute quidem et simpliciter, sed tamen non innocenter agunt partes diaboli contra Christum. Scimus plerosque qui, relictis omnibus, ad seruiendum Deo se contulerunt:  nonnullos etiam qui idipsum se in proximo facturos uouerunt, hanc a Domino consolationem ardentissime exspectare, et desiderantissime flagitare, ut nostro et instituantur exemplo, et erudiantur eloquio, et fulciantur consilio. Obsecramus uos, si estis obliti uestri, miseremini illorum; necnon et multorum, quibus exemplo, et imitatione uestra ianuam pietatis sue aperire paratus est Dominus. Alioquin uos uideritis quam rationem de talento, quod hactenus reconditum in terra tenuistis, sitis Domino reddituri, iamiam ecce uenturo. Hec que non in doctis humane sapientie uerbis, sed in doctrina Spiritus, prout donare ipse dignatus est, calamo percurrente exarauimus, faciat Dominus ita in cordibus uestris operari; ut in proximo et nos de effectu intentionis  nostre gratias ei agamus, et uterque uestrum sincera pietate coram ipso dicere mereatur: Cogitaui uias meas, et conuerti pedes meos in testimonia tua , et: Ab omni uia mala prohibui pedes meos, ut custodiam uerba tua . ualete.



EPISTOLA II. AD MONIALES DE LUGDUNO. Hortatur illas ad capessendam magno animo, quam recens susceperant, strictiorem disciplinam.

BERNARDUS Portarum prior uocatus, et qui cum eo sunt fratres, uenerandis, et in Christo karissimis sororibus, abbatisse Lugdunensi, et aliis sanctimonialibus sub eius regimine Christo seruientibus, deuotissimam  in Domino salutem.

Gratias agimus Deo, quod tandem uobis donare dignatus est, ut sub regulari disciplina religiose et sancte uiueretis. De hoc gratie Dei circa uos beneficio angeli gratulantur, sancti letantur, Ecclesia Christi gloriatur et exsultat. Iam ipse Christus coronam uobis preparauit in celis, quia, ipso donante, mundum et diabolum uicistis. Mundum namque uicistis, quia quamuis adhuc in mundo sitis, iam tamen per Dei gratiam de mundo non estis. Apostolis enim Dixit Christus et cum apostolis, uobis: De mundo non estis, sed ego elegi uos de mundo . De mundo enim sunt qui mundum diligunt, et secundum mundi concupiscentias uiuunt. Diabolum autem uicistis, quia arma in quibus confidebat abstulistis: fugiendo opportunitatem  peccandi, quam ille preparat omnibus quos seducere potest; et laqueos quos uobis tendebat disrupistis. Non autem uos, sed ille, cui gratias agentes, dicitis: Dirupisti uincula mea, tibi sacrificabo hostiam laudis . Et de quo iterum dicitis: Abscondit me in tabernaculo suo, in die malorum protexit me, in abscondito tabernaculi sui . Ipsa quoque gloriosissima Dei genitrix Maria, iam pro uobis intercedit, et gaudet uos in numero sanctarum computari feminarum. A modo Ecclesia Christi, que de uestra inordinata conuersatione prius dehonestabatur, uestris apud Deum orationibus adiuuabitur, et quantum prius contristabatur de uestra irreligione, tantum gloriabitur, et letabitur de uestra emendatione. Cum  ergo et angelis in celo, et hominibus in terra gaudium sit de uestra conuersatione; quantum uos debetis de propria salute gaudere? quantas Deo gratias agere pro uestra liberatione? Deuotissime namque dicere debetis illud quod in psalmo canitur: Confitebor tibi, Domine Deus meus, et glorificabo nomen tuum in eternum. Quia misericordia tua magna est super me, et eruisti animam meam ex inferno inferiori . Hoc autem scitote, multum expedire uobis, et salutare esse, ut bonum quod cepistis, cum hilaritate et gaudio faciatis. Sic enim opus bonum debere fieri docet Apostolus, dicens: Non ex tristitia, aut ex necessitate, hilarem enim datorem diligit Deus . Unde in Psalmo: Seruite Domino in letitia . Quod si forte alique ex uobis adhuc tristes sint de hac sancta, et Deo placita, que eis facta est, uiolentia, uos que prudentiores, et meliores estis, debetis eas in uerbo Dei consolari, et intimare eis quod sancta Scriptura dicit: Sicut tinea uestimento, et uermis ligno, ita tristitia nocet cordi . Dicit etiam Apostolus: Que secundum Deum tristitia est, penitentiam in salutem stabilem operatur, seculi uero tristitia mortem operatur . Debetis etiam pro eis orare, et eas ad orandum inuitare, ut per gratiam Dei, necessitatem conuertant in uoluntatem. Et sicut beatus Hieronymus docet , faciant de necessitate uirtutem. Hoc pro eis si uos, et ille pro se instanter orauerint,  caritas Dei per Spiritum sanctum diffundetur in cordibus earum, et tunc ueraciter dicent: uiam mandatorum tuorum cucurri, cum dilatasti cor meum . Tristitia enim in corde facit angustias, ut bonum opus oneri sit et tedio. Charitas autem dilatet cor, ut opus bonum cum hilaritate, et sine difficultate fiat. Omnes quoque communiter facite quod dicit Apostolus: Mulier innupta, et uirgo, cogitat que sunt Domini, ut sit sancta corpore ac spiritu . Corpore sancta est que habet corpus immaculatum. Spiritu sancta est, que cogitando ea que Domini sunt, seruat cor ab immundis, et illecebrosis cogitationibus mundum, unde illud: Omni custodia serua cor tuum, quoniam ex ipso uita procedit . Cor autem ita bene custoditur,  si sanctis semper cogitationibus, quantum fieri potest, occupatum teneatur: iuxta quod legitur: Cogitatio sancta seruabit te . Hoc autem uigilanter, et studiose facere debetis, modo per orationem, modo per sanctam meditationem, aliquando per manuum in silentio operationem, dicente Apostolo: Qui non uult operari, non manducet . Sepe uero per psalmodiam cordibus et uocibus consonantibus; sicut idem Apostolus docet: Cantantes, et psallentes in cordibus uestris Domino . Que licet omnia studiosissime faciatis, impossibile tamen est ut prauis omnino suggestionibus careatis. Tribus autem modis peccatum perpetratur: suggestione, que fit a diabolo per cogitationem; delectatione, que fit per carnem,  eodem diabolo inflammante concupiscentiam; consensu, qui fit per animum. Sed nullum est periculum, nullum est omnino peccatum, si cogitationes, muscarum more, importune irruentes, instanter abigat animus, super custodiam sui uigilanter excubias agens. Si autem mens dormitat, et passim quaslibet immundas, et noxias cogitationes non solum ingredi, sed etiam moram in animo facere permittit, increpat nos sermo diuinus per Prophetam: Usquequo morabuntur in te cogitationes noxie?  Si autem post prauam suggestionem per nimiam negligentiam, delectatio, siue concupiscentia mota fuerit, tunc saltem expergiscatur animus, et per inuocationem nominis Christi ignem excitatum exstinguendo, hostes, iam intra ianuam admissos, uiriliter resistendo  excludat, ne et ipse  per peccati consensum captiuus trahatur, uel etiam perimatur. Si uero post delectationem sequatur consensus, ut scilicet, quod caro concupiscit, animus decernat esse faciendum, iam omnino peccatum imputatur, etiamsi non subsequatur factum: quoniam rea tenetur, etiam sine opere malo uoluntas mala. Sicut enim bonam uoluntatem reputat Deus homini ad iustitiam, etiamsi non habeat facultatem bene operandi, ita uoluntatem malam reputat ad peccatum, quamuis non habeat opportunitatem peccandi. Hec de cordis custodia breuiter diximus, ut intelligatis qualiter iuxta apostolicum, quod supra diximus, testimonium, non tantum corporis, sed et mentis sanctimoniam  sectari debeatis. Quam quanto studiosius sectate fueritis, tanto magis Christo Domino, cui desponsate estis placebitis, et ab ipso audire merebimini illud, quod legitur in Cantico canticorum: Ecce, tu pulchra es, amica mea, ecce tu pulchra es. Oculi tui columbarum . Bis dixit, pulchra; pulchra scilicet interius et pulchra exterius; pulchra interius per cordis puritatem, et pulchra exterius per uite integritatem. Item pulchra interius per bonam intentionem; et pulchra exterius per bonam operationem. Pulchra interius per bonam uoluntatem, pulchra exterius per sanctam conuersationem. Oculi tui, inquit, columbarum, quia more columbarum, quarum natura simplex est, et sine felle, nichil uident oculi tui quod animus male concupiscat.  Quando autem de hac uita exibitis, liberate ab eternis cruciatibus impiorum, perfruemini eterna felicitate iustorum, et uidebitis Regem in decore suo, in quem desiderant angeli prospicere Audite Dominum in Euangelio dicentem: uigilate omni tempore orantes, ut mereamini fugere mala que uentura sunt in nouissimis diebus, et stare ante Filium hominis . Et Apostolus: Non sunt condigne passiones huius temporis, ad futuram gloriam que reuelabitur in nobis . Hec cogitate, hec assidua meditatione recolite: et nichil laboriosum, nichil onerosum estimabitis, quo possitis ignis eterni supplicia euadere, et beatitudinis eterne premia obtinere.



EPISTOLA III. AD RAINALDUM INCLUSUM. Qualiter coram Domino sit uiuendum.


BERNARDUS Portarum Prior uocatus, RAINALDO fratri incluso, in sancto proposito uiriliter agere.

Rem quidem honestam, sed cui forte iustam possemus excusationem obtendere, postulas; ut qualiter tibi coram Domino uiuendum sit, scripto digeramus. Sed ne magis uideamur caritati defuisse quam rationabiliter excusasse, non quidem prout expedit, sed sicut caritas suggerit, tue petitioni satisfacere aggredimur. Commoneri autem te uolumus, nos nequaquam fixam tibi et certam uiuendi regulam statuere; sed que compendiosa uidentur, ex his que ecclesiastica religio obseruare consueuit, tibi breuiter insinuare. Si que uero dixerimus, que uel dura nimis  uideantur, uel leuia; tuum erit uel dura leuioribus temperare, uel leuia robustioribus mutare; prout Dominus uoluntatem tibi dederit pariter, et facultatem: seruata tamen ubique  discretione, que et ad profectum, et ad perseuerantiam religionis plurimum ualere dignoscitur. Incipientes enim, quos nouitios uocant, plerumque maiora uiribus aggressi  aut, quod grauiter dolendum est, perseuerantiam perdunt; aut grauem corporis, quandoque uero et mentis inualitudinem incurrentes, ad leuiora, et nimis remissa que omnino reliquisse debuerant, redire compelluntur.

De silentio.---His igitur premissis, de silentio prius dicamus. Hoc omnino tibi obseruandum uidetur,  ut a Completorio usque ad Primam estiuo tempore, hiemali uero tempore, usque ad Tertiam silentium teneas. Cum enim semper  silentium captare et sectari debeas, maxime noctu non est uiolandum, nisi uehemens necessitas compellat, ut paucis uerbis, et cum modestia prolatis, res necessaria significetur. Otiosa uero uerba, et nullius utilitatis pondus habentia, non solum non debes aliquando loqui, sed nec ab aliquo audire. Nullus tibi fabulas, uel scurrilitates, nullus rumores exteriorum negotiorum audeat referre. Illud tantum audi libenter, unde Deo gratias agas, si beneficia diuina sunt, uel unde coram Deo preces effundas, si tristia sint uel aduersa. Omnis qui ad te uenit, uel a te bona audiat, uel tibi bona dicat. Si  uero religiosi uel eruditi uiri te uisitant, paratior semper esto bona ab eis audire quam dicere. Hec si obseruare studueris, non impedient deuotionem cordis tui phantasmata uanitatum, in psalmodia et in oratione. Quanta uero necessitas hec obseruandi tibi incumbat, his testimoniis Scripturarum sanctarum aduerte. Dominus in Euangelio dicit: Omne uerbum otiosum quod locuti fuerint homines, reddent rationem de eo in die iudicii . Item scriptum est: In multiloquio non effugies peccatum , et: uir linguosus non dirigetur in terra : et mors et uita in manibus lingue . Fac igitur quod dicis in psalmo: Dixi, custodiam uias meas, ut non delinquam in lingua mea; posui ori meo custodiam : ubi et sequitur: Obmutui, et silui a bonis . Si ergo iuxta Prophetam, debes propter grauitatem silentii, aliquando silere etiam a bonis, quam longe debent a te esse que bona non sunt?

Contra otiositatem.---Nunc de occupatione spiritualium uel corporalium operum prosequamur. Quoniam constans est otiositatem inimicam esse anime, et Apostolus dicit: Qui non operatur, nec manducet , oportet ut aliquo spiritali opere occupatum te omni tempore quo uigilaueris tentator inueniat. Congruum etiam nobis uidetur, ut iuxta eumdem Apostolum, secundum ordinem , hec eadem opera tua distinguas. Matutinum igitur tempus, usque ad Tertiam in hieme, in estate uero usque ad Primam spiritualibus exercitiis impende.  Spiritualia uero opera appellamus, orationem, sacram lectionem, sanctam meditationem, et psalmodiam. Per reliquum autem tempus diei, usque ad uesperas, aliquo utili opere manuum occupatus esto; ita ut breuibus orationibus illud interrumpas. Post uesperas autem spiritualibus operibus uacare, sed et tunc, quantum poteris, silentio operam dare memento. Post Completorium uero, quieti membra dare non differas. Diebus festis maxime debes spiritualibus studiis operam dare, prout tibi Dominus in eis feruorem, et gratiam prestare dignabitur. Noueris tamen melius esse ad aliquod opus manuum uicissim recurrere, quam dormitando lectioni insistere, et ex prolixitate lectionis tedium incurrere: ut  precurso aliquo opere, grata uicissitudine rursus ad orationem uel lectionem feruentior consurgas. Tale autem opus tunc facito, quod quiete, et sine sonitu possit fieri, ne turba indiscreta scandalum sumat. Caue autem ne unquam eam sollicitudinem circa opus aliquod corporale habeas, que te tardum, uel tepidum faciat ad orationem, uel, ad cetera que spiritualiter sunt facienda. Non enim corporalia exercitia spiritualibus preferenda, sed multo excellentius spiritualia sunt corporalibus anteponenda. Que corporaliter facies, suo tempore strenue, et impigre fiant. Absit autem ut tuum feruorem, uel deuotionem que circa spiritualia debes habere, sui cura uel sollicitudine impediant. Nihil solliciti sitis,  ait Apostolus, sed in omni oratione: et obsecratione cum gratiarum actione, petitiones uestre innotescant apud Deum . Eiusdem quoque Apostoli auctoritate: Corporalis exercitatio ad modicum prodest; pietas autem ad omnia est utilis .

De pretio operum.---De pretio operum tuorum que tibi necessaria erunt ad continuationem operis tui comparabis, que uero supererunt, in his que tibi necessaria erunt ad uestitum expendes. Nec ab alio expensam in uestibus accipere cures, si tibi eas de opere tuo sufficienter poteris comparare. Nam uictum scimus te de monasterio habere. His uero que supra dicta sunt exceptis caueto omnino, et abominabile ducito, aliquid tibi quasi proprium recondere, uel retinere. Sed quidquid tibi post expensam que necessaria  est ad uestes, et ad preparationem operis tui supererit; uel de his que tibi forte ab aliquibus seruis Dei dabuntur, uel de pretio operum tuorum, continuo  necessitatibus indigentium impende; ut, iuxta Apostolum, operando manibus tuis quod bonum est, habeas unde tribuas necessitatem patienti . Quod si aliquando tibi uult aliquis dare quod necessarium non habeas, memento scriptum esse: Beatius magis est dare quam accipere . Absit enim ut aliqua uel leui cupiditate mentem tuam macules, et gratiam illius, qui te uocauit, a te repellas, uel retinendo, uel concupiscendo quod necessarium non habes; qui non solum mundo, et uniuersis concupiscentiis eius abrenuntiasti, sed etiam temetipsum  abnegasti, ut crucem tuam post Iesum portando, ad eius promissa peruenias.

Quibus uestibus utendum.---De uestitu uero ita nobis uidetur, quod a lineis uestibus omnino abstinere possis et debeas, et laneis, atque pelliciis indumentis contentus esse. Quod si tibi ita placuerit, habe pro camisiis duabus duas tunicas. Caligarum duo paria uel tria, propter hiemalia frigora. Pedulia que sufficiant. Pelliciam unam, aut duas, si necessarias iudicabis, et pelles, et cappam. Ad lectum habeto stramen, filtrum, coopertorium de grossis ouium pellibus rustico panno coopertum, uel cotum  , puluinum, ad caput. Habe quoque duas acus, filum, et forfices, et huiusmodi suppellectilem quam  tibi uidebis esse necessariam, ne cogaris talia petendo ab aliis, silentium rumpere, uel indigentiam patiendo sollicitudinem habere. uidetur etiam nobis, quod canonicalem habitum, quando presens erit episcopus, accipere debeas, ut non solum locus, sed et habitus commonefaciat te ad sobrie et pie uiuendum coram illo qui absconditorum est cognitor.

Quomodo ieiunandum.---De abstinentia uel ieiuniis ita accipe. Dicit quidem Apostolus: Castigo corpus meum, et in seruitutem redigo . Et iterum: Qui autem sunt Christi, carnem suam crucifixerunt cum uitiis et concupiscentiis . Sed quoniam huiusmodi habitatio, quam Deo inspirante elegisti, solet sanitati capitis propter  erem inclusum obesse, quod et crebra ieiunia facere noscuntur; non arbitramur tibi expedire quod magnum abstinentie rigorem assumas. Igitur satis esse credimus, ut sexta feria semel reficias, per totum annum: abstinendo quidem a uino, sed pulmentum sumendo; nisi festi dies, uel octaue sacrarum solemnitatum Natalis Domini, Pasche et Pentecostes occurrerint, uel sanguinem minueris, uel forte egrotus fueris. Quod si quarta feria eadem abstinentia tibi transigenda uideatur, nichil ulterius addendum censemus. Ieiunia enim in pane et aqua, ea quam supra diximus causa, non arbitramur tibi esse commoda: nisi forte uideatur tibi sic esse transigendas uigilias harum solemnitatum, Natalis Domini, Pasche, Pentecostes, Ascensionis et S. Ioannis Baptiste,  Petri et Pauli apostolorum, Assumptionis beate Marie, et Omnium Sanctorum. Reliquum uero tempus totius anni, more monachorum tibi transigendum putamus; ut scilicet, ab Idibus Septembris usque ad Pascha semel comedas; a Pascha uero usque ad easdem Idus bis reficias. uinum quoque ad mensuram monachorum, sed nunquam purum bibendo, et cetera, que tibi ab eis ministrabuntur, cum gratiarum actione percipiendo: excepto quod a carnibus et sanguine  tibi abstinendum putamus. Illud autem Euangelicum oportet te in refectione semper attendere, quod Dominus ait: Attendite ne grauentur corda uestra in crapula et ebrietate . Et quod ait Apostolus: Carnis curam ne feceritis in desideriis . Mediocrem enim cibum et potum, et mediocrem somnum, et anime, et corpori saluberrimum esse, et ad munditiam cordis, et carnis plurimum prodesse notissimum est. Hanc tu mediocritatem sectari memento, ita ut eamdem, quantum Domino adiuuante poteris, mensuram refectionis semper seruando, neque in uilioribus cibis aliquid naturali necessitati substrahas, neque in lautioribus et accuratioribus, plus solito, uel plusquam nature satis est, concupiscentie carnis indulgeas. Hec temperantia uictus, et Deo erit acceptior, et ad munditiam carnis pariter et cordis utilior, et corpori salubrior, quam si robustiora ieiunia sectando, postmodum indiscreta saturitate ieiunium compensares.

 De diuino Officio.---In Officio diuino usum clericorum sequaris; unde non habes necesse ut scribamus tibi. Ut autem obserues hanc distinctionem temporis in eodem diuino Officio persoluendo, quantam poteris diligentiam adhibe: ut scilicet, uel ad gallorum cantum, uel ad signum monachorum, uel ad estimationem tuam tali tempore surgas. Ut a Kalendis Octobris usque ad Pascha ante auroram; a Pascha uero usque ad predictas Kalendas, paulo post auroram nocturnum Officium finias. Primam cantabis in hieme, lucescente aurora: Tertiam, oriente sole, sextam uero et Nonam, uesperas et Completorium ad signum monachorum. Si prescriptum tempus surgendi ad nocturnum officium poteris obseruare, ad lectum matutinum horis nunquam  redeas. Tunc autem, sicut supra diximus, spiritualibus studiis, non somno debes operam dare. Raro enim qui studiosi sunt in spiritalibus, tali tempore, nisi forte minutionis causa dormire solent. Quod si aliquando productior hora superesset usque ad lucem, et dormiendum tibi putares, orationem solitam, si somno nimis grauatus non esses, deberes prius facere; et postea, si ita oporteret, paulisper somnum gustare. Si autem libros necessarios ad nocturnum officium non haberes , deberes uel ante, uel circa auroram, ad orationem, et ad aliquid aliud spiritualiter agendum exsurgere. In estate quoque, quod pene obliti fueramus, debes post meridiem, sicut et monachi, dormire.

 De oratione communi.---Orationi instantissime, et intentissime intendere memineris. Ab hac nulla unquam sollicitudo, nulla egritudo, uel molestia te reuocet. Ora autem non pro tua, sed et pro omnium fidelium uiuorum, nasciturorum, et defunctorum salute, et pro eis quorum solatio sustentaris, simul et pro nobis. Tunc fretus Spiritus sancti auxilio, qui docet orare sanctos gemitibus inenarrabilibus , iuxta Dominicam exhortationem; intra in cubiculum cordis tui, et clauso ostio pectoris contra uanitates, et immundas cogitationes, quibus hostis irrumpere nititur, ora Patrem tuum in abscondito. Omni hora, quantum Domino prestante poteris, sed tunc precipue, omni custodia serua cor tuum.

 Ut mentis et lingue concordia sit.---Cum autem steteris coram Domino ad psallendum, omne studium, omnem uigilantiam adhibe, ut mens cum lingua conueniat; ut facias quod ait Apostolus: Cantantes et psallentes in cordibus uestris Domino ; et quod de se dicebat: Psallam et mente . Et quod ait: Psallite sapienter , et: In conspectu angelorum psallam tibi . Hec faciendo, infundente Spiritu sancto rorem suauitatis sue plerumque non prophetiam uel uerba ab alio dictata promere, sed ipsa uerba deuotissime orationis coram Deo fundere tibi uideberis.

De tempore matutino.---Post psalmodiam, uel  orationem, matutino maxime tempore meditare in lege Dei, prout ipse gratiam tibi dederit: et quid tibi precipiat Dominus, qualiter illud impleas, in secreto cordis tui scrutare: et ad regulam diuinorum mandatorum, et ad exemplar sanctorum Patrum, fortitudinem cordis tui et morum tuorum dirige. Idem si quando in lecto dormire non poteris, facere stude sine intermissione, quod monet Scriptura, quod et paulo ante commemorauimus: Omni, inquit, custodia serua cor tuum, quoniam ex ipso uita procedit . Res enim instabilis est humanus animus, et nisi semper, quantum Dominus adiuuare dignatur, sanctis meditationibus occupatus magno studio teneatur; postquam defluxit per uanitates, et immunditias, quas tentator suggerere, et ingerere  non cessat, non facile in oratione uel psalmodia deuotus inuenitur.

De lectione.---Ad lectionem quoque deuotus, et cum spiritali desiderio accede, ut uel aliquid ibi audias quod in exemplum tue conuersationis trahas; uel prout Dominus tibi dispensare dignabitur, dulcedine diuinorum eloquiorum, et mysteriorum reficiaris. Hoc studio, hac intentione lege uicissim omnes quas poteris habere diuinas Scripturas, non autem ut scientia infleris, sed ut caritate edificeris. Quas uero Scripturas intellectu non penetrabis, humiliter tanquam diuina secreta uenerare: et pie differ intelligentiam, donec intres in sanctuarium Dei, intelligas in nouissima. Pro his autem que intellexeris, auctori muneris humiliter gratias age.  Libris qui tibi accommodabuntur omnem diligentiam adhibe, ne uel fumo uel puluere, uel alia qualibet sorde maculentur.

De molestia corporis.---Si quando corporis molestiam aut egritudinem sustinueris, aut ab aliquo forte, uel uerbo uel facto lesus fueris, meminisse debes passionum et iniuriarum Christi. Angustias quas Domino disponente tolerabis, non solum patienter sustine, uerum etiam gratias age illi, qui flagellat omnem filium quem recipit, si tibi dignatur flagella paterne pietatis impendere. In his uero que a proximis patieris, non reddas malum pro malo, uel maledictum pro maledicto, sed e contrario, non uerbo tenus tantum, sed corde intimo, et placito benedicas, et pro calumniantibus et persequentibus  ores, ut sis filius Patris tui, qui in celis est. Huiusmodi ab homine iniurias licet nullas aut raras te passurum arbitremur; si quid tamen  contigerit, uolumus pectus tuum aduersus huiusmodi immune fore. Sed neque tibi ipsi irascaris, quod quibusdam indiscretis solet euenire, dum aliquam difficultatem in aliquo opere faciendo patiuntur.

Impedimenta orationis.---Solent etiam qui soli commorantur, ad semetipsos turbari, et quamdam nebulam tristitie agente diabolo contrahere. Nouit enim hostis inueteratus, diuersis generibus nocendi, orationes seruorum Dei, et sancta eorum studia impedire. Ille modo tristitiam uel iram irrationabilem, modo elationem superbie, modo memoriam alicuius  iniurie, modo uanam eorum que aliquando uel dicta, uel facta, uel facienda sunt recordationem, modo immundas cogitationes, modo teporem animi uel torporem somni nititur ingerere, ut a sancta intentione animum possit auertere, uel impedire. Quod si in minoribus sentit sibi non resisti, maiora continuo tentationum uincula nectit. Mauult enim supplantare quam impedire. Quos uero supplantare non potest, impedire  non cessat. Sed fidelis est Deus, ait Apostolus, qui non patietur uos tentari supra id quod potestis, sed faciet cum tentatione prouentum, ut possitis sustinere . Tum uero aduersus hec, et omnia omnino tentationum genera, aduersus quoque nocturnas illusiones,  uirtute orationis armare, et clypeum illum arripe de quo ait Apostolus: In omnibus sumentes scutum fidei, in quo possitis omnia tela nequissimi ignita exstinguere , etc. Sincerus enim amor, et feruens fides crucis Christi, uniuersa machinamenta inimici irrita facit: et effusa cum lacrymis oratio, omne genus tentationis superat, et repellit.

De humilitate.---Hec sunt spiritualia instrumenta et certamina militie tue coram Rege, cui cepisti militare. Scire namque debes ob hoc te clausum esse corpore, et ab exterioribus curis separatum, ut corde possis ad ista uacare. Coram hominibus magnus haberis, quia reclusus diceris: sed nisi ista omni studio coram Deo, omnique uigilantia exsequaris, magnus esse minime poteris. Nam homines  sola exteriora aduertunt: de interioribus autem iudicabit Altissimus. Ubi uero te minus ad hec exempla sufficere uidebis, indeuotionem et imperfectionem tuam coram Deo humiliter confitendo, auxilium gratie ipsius omni deuotione expostula, qui dicit: Sine me nichil potestis facere . Necesse est enim ut sepe tepidum, sepe torpidum te inuenias. Ob hoc igitur illius gratia ad tempus se subtrahit, ut de illius auxilio confidas, non de tua uirtute presumas. Sic Pater clementissimus nouit superbiam humilitate sanare. Nisi enim ille aliquando gratiam suam subtraheret, elata mens humana, et se sibi adiustitiam sufficere credens, in superbiam grauius rueret. Sed sic ille deserit elatum, ut clementiori gratia redeat ad humiliatum: sic dormit  in tempestate, ut excitatus precibus, imperet uentis et mari, et faciat tranquillitatem magnam. Plenissime te docebunt Scripture, omnium uirtutum custodem esse humilitatem, et omnem uirtutem sine hac uiduam et infirmam esse, imo nec uirtutem esse. Ieiunanti tibi, oranti, psallenti, non deerunt inuisibiles inimici, applaudentes tibi, et dicentes: Euge, euge, quis tibi similis? quis ita placet Deo? O si scirent homines sanctitatem tuam! Quibus tu continuo in corde tuo prophetica uoce responde: Ferant confestim confusionem suam, qui dicunt mihi Euge, Euge . Et adde: Ego enim mendicus sum et pauper . Reuera enim quantumcunque de uirtute in uirtutem ambulando proficias, egenus eris semper et pauper, nec plenam de inuisibili  hoste poteris obtinere uictoriam: donec ad illum peruenias, cui dicit: Adimplebis me letitia cum uultu tuo , et satiabor cum apparuerit gloria tua . Si quisquam forte homo te coram te laudauerit, noli plus alienis uerbis quam proprie conscientie credere, reminiscens Scripture dicentis: Qui te beatum dicunt, ipsi te decipiunt . Ut ergo de profectibus tuis apud te non extollaris, in mente habe quod Apostolus ait: Quid habes quod non accepisti? et si accepisti, cur gloriaris quasi non acceperis?  Ut uero appetitum humani fauoris fugias, audi Dominum dicentem: Attendite ne iustitiam uestram coram hominibus faciatis ut uideamini ab eis . Alioquin mercedem non habebitis apud Patrem uestrum, qui in celis est . Item de talibus dicit: Amen dico uobis, receperunt mercedem suam . Noli autem arbitrari, malum esse ab hominibus laudari, si non adulationis causa fiat: cum e contra scriptum sit: ue homini, per quem nomen Domini blasphematur . Sed malum est, laudem appetere, uel amare.

De Charitate.---Postquam autem didiceris a Christo, mitis esse, et humilis corde, ille qui superbis resistit, et humilibus dat gratiam suam, petenti, querenti, pulsanti tibi dabit per Spiritum sanctum caritatem, qua maiorem nulli homini in hac uita dat gratiam. Hec postquam ceperit in corde tuo feruere, ita dilatabit illud, ut quidquid tibi in diuinis  mandatis durum uidetur, uel difficile, fiat facillimum. Ita, inquam, dilatabit cor tuum, et quecunque tibi dura uidentur, uel aspera, iucunda faciet et leuia, ut ueraciter dicas: uiam mandatorum tuorum cucurri cum dilatasti cor meum : Et illud: In uia mandatorum tuorum delectatus sum, sicut in omnibus diuitiis . Hanc tu caritatem, nichil aliud quam dilectionem Dei et proximi intellige. Nam duo sunt precepta, sed una est caritas. Cum de duobus mandatis Dominus loqueretur: In his, inquit, duobus preceptis uniuersa lex pendet et prophete . Cum autem de caritate, que una est, Apostolus loqueretur, ait: Plenitudo legis est dilectio . Duo ergo sunt, que iubentur; sed una est caritas per quam implentur.  Precepta que iubentur sunt in lege; sed caritas per quam implentur est in corde. Sed non potest esse in cordibus nostris, ex nobis ipsis, uel per nosmetipsos; sed caritas Dei, ait Apostolus, diffusa est in cordibus nostris, per Spiritum sanctum qui datus est nobis . Hanc tu instantissime, incessanter et deuotissime ab illo pete, a quo est omne datum optimum, et omne donum perfectum. Quomodo sine caritate nullum opus bonum possit esse  perfectum, imo sine caritate nichil possit prodesse, illa apostolica lectio te poterit edocere, que sic incipit: Si linguis hominum loquar, et angelorum , etc. Felix cuius animus ita plenus est caritate, ut ueraciter possit dicere: Certus sum quia neque mors, neque uita, neque creatura aliqua poterit me separare a caritate Dei, que est in Christo Iesu Domino nostro.

De confessione.---Aliquem spiritalem uirum de monasterio, opportunis  temporibus ad te uenire postulabis, non quemlibet, sed religiosum uirum et discretum, cui humiliter quasi Patri confitearis offensas, quibus te coram Deo reprehensibilem esse animaduertes. Non solum enim negligentias actionum, uel temeritates locutionum,  sed et peccata cogitationum debes discutere, et in cera notata, uel membrana memoriter confiteri: et que ab eo tibi iniungentur, deuote exsequi, et ut pro te oret humiliter deprecari, iuxta illud: Confitemini alterutrum peccata uestra, et orate pro inuicem ut saluemini . Per confessionem enim et penitentiam, cum sacrificio orationis et preterita peccata diluuntur, et futura cauentur, et insidie atque illusiones demonum cauentur, et uacuantur. Scire quippe debes, religiosis et magni et ardui propositi uiris, pro grauibus culpis deputari quasdam offensas, que leues, et ueniales in seculari conuersatione habentur. Itaque memento quod beatus Iob ait ad Dominum: uerebar omnia opera mea, sciens quod non parceret delinquenti .  Confortare igitur in Domino, et uiriliter age, non enim tibi deerit Christus, nec te sua promissione fraudabit, quia dicit: Ecce ego uobiscum sum omnibus diebus usque ad consummationem seculi. Ipse autem qui te per gratiam suam uocauit, ita tibi et nobis auxilio tuarum orationum adiutis dignetur adesse, ut mutua nos in regno suo uisione faciat sine fine gaudere. Amen.





IOANNIS CARTHUSIAE PORTARUM MONACHI EPISTOLAE QUINQUE




EPISTOLA PRIMA. AD STEPHANUM FRATREM CARNE ET SPIRITU. De fuga seculi.


STEPHANO dilectissimo in Christo, IOANNES frater ipsius carne ac spiritu, in Christi uisceribus inueniri, et ab auditione mala non timere.

Qui fit, carissime, in Christo desiderantissime,  ut cum omnes circumquaque populi Christiane religionis professores simus, mandatis Dominicis, tanta eorum qui intra Ecclesiam continentur multitudo. non solum obedientiam non deferre, faciendo imperata, uerum etiam obstinatis animis aduersari, faciendo prohibita, inueniatur? Qui utrique, tam qui imperata non faciunt, quam qui prohibita facere non  metuunt, si que sunt in nobis uiscera misericordie, si que pietatis, assiduo lugendi fletu, assiduo sunt plangendi dolore. Utrique enim, etsi non eamdem forte penam, eamdem tamen, nisi in penitentia perdurent, incurrent damnationem. Adeo quippe repleta est terra iniquitate, et quod in nouissimis diebus Dominus futurum predixit , abundante iniquitate, refrigescere cepit caritas multorum; ut facilius inuenias qui laudet peccatorem in desideriis anime sue, quam qui corripiat eum ab errore uie sue. Quod si de otiosis sermonibus reddituri sumus rationem in die iudicii, qui uoluptatum et illicitorum huius mundi desideriorum sunt amatores magis quam Dei, quo ibunt a spiritu illius, et quo a facie eius fugient; qui quidem in humilitate  iudicatus, uenturus est cum potestate, et maiestate iudicare seculum per ignem? Quomodo poterunt habitare cum igne deuorante, et ardoribus sempiternis? Si neque ab oriente, neque ab occidente patet locus effugiendi iudicem Deum, quando iustus uix saluabitur, impii et peccatores ubi parebunt? Terribilis est ergo nimis, et supra quam uel dici, uel excogitari potest formidabilis, etiam iustis, exspectatio illa iudicii quo oportet omnes nos presentari ante tribunal Christi. Horrendum quippe est incidere in manus Dei uiuentis. Sed non hec cogitare, non hec uolunt animaduertere, qui uariis et illicitis huius uite desideriis deseruientes, que de illo tremendo examine dicuntur, aut non credunt, aut contemnunt; uel etiam si credunt, diabolica  tamen inspiratione leuigante timorem, in contemptum, et obliuionem ducunt, que quantum fieri posset, etiam dormiendo, ante oculos mentis habere deberent. Quod si ea est causa leuigandi timoris, quia scilicet dies illa iudicii longe esse uidetur; uel illa nouissima decessus sui dies, que uniquique propinqua est, deberet unumquemque terrere, et sollicitum facere, et torporem et teporem mentium ad uigilandum excitare: in qua singulos pro meritis, que nec augeri amplius, nec minui poterunt, necesse est inuenire ea, que uel bona in sempiternum non poterunt in deterius commutari, uel mala in melius conuerti. Sunt autem multi, imo infinita hominum multitudo, qui cum assiduis suis peccatis, mala sua multiplicent; peccatores quidem se esse  recognoscunt, sed tamen conuerti dissimulant; exemplo scilicet illius Euangelici latronis nimis inherendo, quadam presumptione diuine misericordie, una nouissima tempore obitus sui confessione, deleri confidentes peccatorum suorum multitudinem, quam nec estimatione comprehendere possunt. Horum multi dum incaute de misericordia confidunt, uerenda nimis et occulta, sed tamen iusta diuini iudicii seueritate damnationem incurrunt. Quam rem quidem ita se habere subiti casus immature mortis, et corda multorum sub indulte confessionis tempore, impenitentia lacrymabilibus, et miserabilibus modis nimis frequenter manifestant. Quam impenitens autem cor, multi illius ultime confessionis  tempore habeant, in illis maxime manifestatur, qui postquam de uita desperauerant, post illam quemcunque confessionem, de egritudine conualescentes, ad consueta peccata redeunt, et deteriora quam prius aliquando committunt. Si enim uere penituissent, deflenda rursus atque dolenda committere cauerent. Qui si illius inualitudinis tempore mortem subirent, utrum ad regnum Christi peruenturi essent Deus uiderit. Qui igitur ab hac uita ita egrediuntur, huiusmodi etiam confessione non carentes; sicut salus eorum dubia, ita et danmatio incerta: sicut non est de eis desperandum, ita nec presumendum. Quomodo enim finem inuenient suppliciis, qui finem nunquam imposuere peccatis? Si enim amplius uiuerent, forte amplius et peccarent. Quare autem  illius uenerabilis latronis confessio huic eorum confessioni non sit conferenda, alterius loci et temporis est disserere. Et hoc non nostra opinione, sed sanctorum Patrum auctoritate preferimur. Terribilem uero de talibus profert Apostolus sententiam: An ignoras, inquit, o homo, quoniam benignitas Dei ad penitentiam te adducit? Tu uero, secundum duritiam tuam et cor impenitens, thesaurisas tibi iram in die ire, et reuelationis iusti iudicii Dei . Sapientes igitur qui non acceperunt in uano animam suam, et qui illud operi suo posuere fundamentum, preter quod nemo potest aliud ponere, quod est Christus iehsu, nunquam sub huiusmodi incertitudine salutem suam posuerunt. Anchore enim spei sue firmissime immobiliter inherentes, in hoc uitam  suam instituunt, hoc modo ad normam diuinorum mandatorum, omnes non solum actiones, sed et cogitationes, et locutiones suas dirigunt, ut quanto certius, quanto securius possunt, nouissimam decessus sui horam, nouissimam quoque magni iudicii diem prestolentur: ut securi et sine confusione loquantur in porta exitus sui, et dicant: uenit princeps mundi huius, et in me non habet quidquam . Hi cupientes cum Apostolo dissolui, et esse cum Christo, non solum non formidant, uerum etiam summo cum desiderio nouissimam tremendi examinis diem exspectant, scientes repositam esse sibi coronam iustitie, quam reddet illis Dominus in illa die, et iam cessante uoce, cordis desiderio frequenter ingeminare non cessant dicentes;  Quando ueniam, et apparebo ante faciem Dei?  Quando adimplebis me letitia cum uultu tuo? quando apparebo conspectui tuo et satiabor, cum apparuerit gloria tua? quando inebriabor ab ubertate domus tue, et potabor torrente uoluptatis tue? Scio quidem te mirari, uel etiam forte conqueri de prolixitate uerborum? sed attende quia res, de qua ago, grandis, et negotiosa est. Negotium siquidem de quo ago, salus tua est. An tibi tantum negotium potest incumbere? Non te igitur pigeat legere, quod mihi scribere non fuit pigrum: tibi enim arbitratus sum esse utile. Hec enim tibi scribere, ea me causa compulit, ea mihi ratio persuasit, quia scilicet omnium, si fieri posset, hominum, maxime uero fidelium  salutem desiderans, non possum de tua salute non esse sollicitus, et eam quo possum affectu, et desiderio apud Dominum flagitare. Hanc in orationibus meis a Deo postulare non cesso. Raro pro me, sine tui memoria, ad Deum deprecationem facio. Inspirante gratia Dei, uisum est mihi non satis esse orationibus insistere, nisi et tentarem animum tuum, et uerbo exhortationis, prout Dominus dare dignaretur, excitarem.

Petita igitur a domino priore licentia et data, quod Dominus inspirare dignabitur aggressus sum. Adsit igitur uiuificans Spiritus sanctus, et pectus tuum flatu sancti desiderii, sua inspiratione potius quam mea exhortatione afflare dignetur. Ecce igitur Domino inspirante, fauente Spiritu sancto, in nomine Domini  Iesu Christi exhortans exhortor te, non mea uoce, non mea auctoritate, sed Domini. uade, inquit, uende omnia que habes, et da pauperibus, et habebis thesaurum in celo , et nullus sequere me. Nisi enim quis abrenuntiauerit omnibus que possidet, non potest meus esse discipulus. Durumne tibi uidetur, aut difficile quod iussit. Animaduerte  circa hoc Dominicum mandatum, quantum ipse auctor mandati premonstrare dignabitur, hec quinque. Primum, non difficile: deinde, quis sit qui iubet; postea causam mandati, quarto loco rationem ipsius; quinto quid ipse fecit pro te qui iubet. Que eodem ordine ipso adiuuante consideremus.

Primum si difficile uidetur et laboriosum, cogita  quod labor breuis, premium grande, opus paucorum dierum, merces sempiterna et requies sine fine. Si pensas laborem, pensas et mercedem. Non est timendus labor, quem tanta premia commendant. Sed difficultatem aut nullam aut modicam esse. uia enim iam trita est a multis: et quotidiana conuersorum exempla hoc declarant. Quod si etiam cetera desint, ad ostendendum non esse difficile, illius sufficit testimonium, cui non credere, a salute resilire est. Iugum, inquit, meum suaue est, et onus meum leue . Cuius sententie uirtutem et ueritatem haud facile, nisi experti intelligere possunt. An forte iubet te relinquere, quod non sis accepturus? Habebis, inquit, thesaurum in celo , ubi fures non timentur, et depositum fideliter custoditur, putasne accipies simplum? Centuplum, inquit, accipies, et uitam eternam possidebis . An uero iubet te dimittere quod semper eras habiturus? Non, nam nudus egressus es de utero matris tue, et nudus illuc reuerteris . Et Apostolus. Nihil inquit, intulimus in hunc mundum, haud dubium quod nec auferre quid possumus. Quis igitur hec sciens et intelligens, dubitat relinquere, imo commutare pro eternis bonis, bona que non solum non possunt esse eterna, sed nec diuturna. O spes, o amor, o fructus temporalium inanis, utinam inanis tantum, non etiam perniciosus! Cum enim diues factus fuerit homo, et cum multiplicata fuerit gloria domus eius cum interierit, non sumet omnia,  nec descendet cum eo gloria eius . Quo uero descendet? ubi in eternum non uidebit lumen. Relinquet autem alienis diuitias suas et inanis quidem erit arca, sed inanior conscientia. Sed multi, inquis, post factum penitent. Et quidam post factum retro respicientes, propositum derelinquunt. An ignoras quarumdam palearum tantam esse leuitatem, ut nec aree uentilationem exspectent, sed facili impulsu uenti leuissimi recedant? Nonne abeuntibus paleis, remanent grana in horreum recondenda? Quare plus proficit apostasia paucorum recedentium ad desperationem, quam exempla multorum perseuerantium ad propositi confirmationem? Nunquid propter scelus unius Iude, Christi apostoli sunt in crimine?

 Sed quis sit, qui illud mandatum abrenuntiandi propriis facultatibus tradidit, aut cuius auctoritatis sit qui hoc iubet, uideamus. Omnipotens hoc iubet; Deus tuus, qui ossibus et neruis compegit te, et in puluerem reducet te, et de mane usque ad uesperam finiet te. Ille cuius auctoritati esset parendum, si nulla, etiam parendo sequeretur utilitas. uide enim omnia animata, tam sensibilia, quam insensibilia, uide ipsam molem elementorum, et quidquid in eis factum est; Omnia, inquit Propheta, seruient ei . ue miseris, ue peccatoribus nobis! uniuersa irrationalis creatura nec in modico uoluntati et imperio creatoris sui renititur, nos uero qui ad imaginem et similitudinem eius facti sumus, quibus eterna ipsius beatitudine perfrui concessum  est, non solum non obedimus, sed etiam  reluctari et aduersari ei non cessamus: et iuxta prophetam, eum labiis honoramus, cor autem nostrum longe est ab eo . Et iterum. Confitemur nos nosse Dominum, factis autem negamus . Sed quid? iuxta Apostolum ille fidelis est, negare seipsum non potest. Impios uero et peccatores gehenna suscipiet.

Diximus paulo ante, ut tertio et quarto loco, causam et rationem mandati consideraremus. Causam uero eius considerare facile est. Nam ipsius causa, uita est eterna. Neque enim quidquam precipit nobis Dominus   propter se, sed propter nos; non ut bene sit sibi, sed ut bene sit nobis. Rationem igitur paulo attentius consideremus. Omnibus mundanis iubemur abrenuntiare, quod quidem sola, sicut paulo ante dictum est, auctoritate iubentis, si multa etiam esset difficultas et labor, si nulla esset spes et causa premii, si nulla ratio persuaderet, si etiam quoddam quasi irrationabile iubere uideretur, omni studio tamen et diligentia implere deberemus. Ratio quoque cur hoc iussit, magna est, et uehemens, et immense necessitatis pondus tarditati nostre impingens. Ut enim rationem huius mandati ostenderet, clamat Apostolus Iacobus, dicens. Adulteri, an ignoratis quod amicitia huius mundi, inimica est Dei? Quisquis enim uoluerit amicus esse huius seculi, inimicus constituetur  Dei . Primum quoque mandatum legis, et maximum est dilectio Dei. Quia igitur iuxta Iacobi sententiam, non possumus diligere Deum simul et mundum; ad Deum autem, nisi iuxta preceptum legis ipsum diligendo, peruenire non possumus; euidentissima et uehementissima ratio nos compellit, relictis omnibus Christum sequi; ut sic eum diligendo, ad ipsum perueniamus. Adulteri, inquit, in sacro namque baptismate, celesti et uero sponso Christo animam tuam desponsasti: ibi diabolo, et omnibus operibus, et pompis eius abrenuntiasti. Sed quid est abrenuntiare diabolo, nisi abrenuntiare mundo? Que sunt uero opera diaboli, et pompe, nisi opera et pompe huius mundi? Princeps quippe mundi huius, teste Domino, diabolus est, Nunc, inquit, princeps  mundi huius eiicietur foras . Quidam etiam ait:

Innexis mundo pars est cum principe mundi.

Si igitur omnino aliud quam Christum diligis: si mundum, cui in baptismo abrenuntiasti sequeris, et amplecteris, animam tuam ream adulterii facis; et non hominis, sed Dei,  adulter esse conuinceris. Quid ergo aliud moneo, uel quid a te aliud, nisi quod in baptismate uouisti exigit Christus? Inimicus, inquit, Dei constituitur. Tu ergo uis esse amicus mundi, ut inimicus Dei constituaris? Eamdem quoque, que circa dilectionem Dei ostensa est, circa dilectionem proximi considerare rationem, quam facile est. Quanta enim odia, ire, rixe, contentiones, simultates inter proximos,  propter temporales possessiones contrahantur  non ratione monstrandum, sed quotidiano hominum usu inspiciendum est. Quantum autem ad habendum gemine caritatis effectum, temporalia bona impediant, abrenuntiatio eorum proficiat; soli experti sunt, qui, relictis omnibus, ad diligendum Dominum et proximum se contulerunt. Si igitur, iuxta Dominicam sententiam, in his duobus mandatis  pendet uniuersa lex, et prophete ; et iuxta Apostolum, plenitudo legis est dilectio : cum diuitie simul et caritas haberi uix aut nullo modo possint; amari autem diuitie, et caritas haberi, nullatenus  possint; quis sapiens, quis hec intelligens, cunctatur uel modicum omnia relinquendo Dominum diligere, diligendo querere, querendo inuenire, cum inuento sine fine regnare? Undique igitur circumspecta, undique circumuenta est tergiuersatio nostra. Auctoritas iubentis nos premit, difficultas nulla impedit, causa persuadet, ratio conuincit, postremo uero ineffabilis necessitas premiorum atque penarum, ineffabiliter cogit, arctat et impellit. Aut enim obedientes premia obtinebimus, que nec oculus uidit, nec auris audiuit, nec in cor hominis ascenderunt, que preparauit Dominus diligentibus se : aut inobedientes supplicia sempiterna luemus, ad que quicunque lapsu irremeabili cadent, nulla eos in eternis cruciatibus  positos manebit ulterius consolatio, nulla omnino spes remedii, nulla uel ad modicum indulgebitur respiratio. Hec igitur age  hec cogita; hec ante oculos cordis tui incessanter habeto. Si non inuitant premia, terreant uel supplicia; si non trahit amor, impellat te ille omnium maximus tremendi iudicii, et eternorum cruciatuum timor. Nam initium sapientie timor Domini . De timore namque peruenies ad amorem. Quod si quo forte modo, ut solet, ille eterni iudicii in animo tuo leuigatur timor: in mente habe illum exitus tui diem, quem sicut incertum habes, ita propinquum esse certum habes: in quo pro meritis uel bona uel mala,  inuenies, que in sempiternum non mutantur. Sicut enim leta  est spes bonorum, ita terribilis est incertitudo malorum. Nisi hic caues lapsum, postquam illic decideris, frustra suffragia amicorum flagitabis, frustra diuinam misericordiam implorabis. Non tibi amici, non fratres illic poterunt opem ferre, non omnes sancti, non angelorum chori , non ipse Deus inde te poterit eripere. Iustus est, iniustos et impenitentes saluare non potest. Non illic inuenies remedia, que non quesieris prius in uita. Si igitur peccatorem te esse recognoscis, imo quia reuera peccator es (non est enim sine peccato, nec infans cuius est diei unius uita super terram . Quia, inquam, peccator es, aut hic, aut illic, penitebis, sed illic infructuose; nam in inferno nulla est redemptio. Nunquid enim Christus  iterum pro eis qui descendunt ad inferna patietur? Resurgens a mortuis iam non moritur. uide igitur, et omni studio, et uigilantia animaduerte, quanta tibi necessitas incumbit, ut siue pro leuibus, siue pro grauibus commissis, dignos penitentie fructus facias. Sed quid dixi, leuibus? Utinam leue estimaret Dominus aliquod peccatum! Quomodo leue est putandum aliquod peccatum, cum Christus pro peccatis nostris mortuus sit? Tam grauis, tam grandis, tam difficilis res peccatum, ut non potuerint peccata mundi deleri, nisi Dei Filius pro omnibus gustaret mortem. Et leue audet homo estimare aliquod peccatum? Leuia quidem et uenialia sunt omnia peccata in eis qui dignos penitentie fructus  faciunt; in impenitentibus autem omnia, et que leuia uidentur, grauia et damnatione plena sunt. Quomodo autem digniores penitentie fructus facere potes, quam ut  omnia relinquendo, et nudus nudum Christum sequendo, non solum uoluntatem, sed et locum, et opportunitatem peccandi fugias, et Deo corde et corpore uaces? Dura, inquis, sors si soli saluantur, qui mundo abrenuntiant. Dissimulantis est hec uox, non Deum timentis. Qui hoc dicit, non cum eis qui in agone certant, coronari contendit, sed solo agonis nomine uictus fatiscit. Noli, mi carissime et desideratissime, noli animaduertere quid alii faciant, sed uide, et aliud attende, et attentius considera, quid ipse facere debeas. Que stultitia,  imo que insania est, si ceci in foueam cadant, uidentem quoque cadere uelle? si quos uesania agitat, in ignem desiliant, prudentem quoque et scientem uelle pariter desilire? et si cuncti damnentur, damnationem non cauere, neque formidare? Quare non audis: Angusta est uia que ducit ad uitam, et pauci sunt qui inueniunt eam?  Quare non audis: Pusillus est grex, cui complacuit Domino dare hereditatem?  Quare non audis: Multi uocati, pauci electi?  Ego, mi dilectissime, non possum aliud, nisi monere te. Si enim ad quod salubriter moneo, et utinam salubriter, te possem et salubrius compellere  uix bidui dilationem tibi concederemus! Hec quidem et mihi ad persuadendum, et tibi ad consentiendum  sufficere posse uiderentur.

Sed restat adhuc quod quinto loco superius inspiciendum dixi, scilicet quid Dei Filius pro te fecerit, quantum ipse oculos cordis illuminare dignabitur, considerare; ut uideamus utrum forte aliquid maius iusserit te facere pro se, quam ipse fecerit prior pro te. Primum igitur attende eum, hominem factum, adeo pauperem et egenum ut non haberet ubi caput reclinaret. Post hoc animaduerte, et attentius quasi in quodam thesauro mentis tue considera; fame, siti, lassitudine laborantem; opprobriis, contumeliis, blasphemiis, et conuiciis affectum: ipsum quoque proditorem usque ad mensam, in ipsa uero proditione usque ad osculum pertulisse: demum  autem uinctum, sputis linitum, alapis excussum, flagellis cesum: falsos testes nequissimos accusatores, et iniquum iudicem sustinentem, spinis coronatum, crucem sibi portantem, cum latronibus deputatum, nudum in cruce pendentem, ibi ludibrium populi habitum, aceto potatum, postremo mortuum. Hec omnia, inquam, circa ipsum, quanto diligentius potes, quasi sub oculis posita considera. Que quidem omnia perferendo, et mysterium redemptionis implebat, et uiam tibi imitationis monstrabat. Sed quid est hoc? quid, inquam, est Deum hec pati? Attende, animaduerte attentius. Quid igitur est Deum hominem fieri? uide quid sit Deus. uide quid homo. Quid est Deum hominem fieri? Quid est illum omnia illa pati, qui omnia uisibilia  et inuisibilia regit et condidit? Quid est illum crucifigi, qui crucifixores suos non solum a scelere prohibere, uerum etiam solo nutu poterat omnes quasi culicem unum conterere? Que tanta humilitas, que tanta patientia uel excogitari alias potest? Que uero bonitas? que clementia, ut Deus hec pro homine, Creator pro creatura patiatur? Ad hoc meditandum, ad hoc mirandum, cuiusquam animus tepet, cuiusquam mens torpore languida marcet? Et mihi quisquam aliquod ipsius preceptum durum, uel difficile audet nominare? Quid enim retribuemus Domino pro omnibus que retribuit nobis? Si inuenis aliquid quod facias pro ipso maius, quam ipse fecerit pro te, consilium laudo. Nam hoc utique debes Creatori et Redemptori tuo. Quis enim seruus gratus  est Domino suo, si non faciat plus pro Domino quam Dominus pro seruo? Si uero tale quid nec in preceptis eius inuenire, nec apud te excogitare potes, par saltem pro pari debes reddere Creatori tuo. Quod si nec hoc inuenire potes, uel ad illud exiguum faciendum, quod ego moneo; et ipse iubet, noli ulterius dissimulare. Quod quidem ei debes, ex eo quod Christiana, sicut supra dictum est, professione censeris; si etiam in innocentia, quam in sacro baptismate acceperas, perseuerasses. Quod si peccator es, imple mandatum, cuius faciendi debitor es, et quere quid facias pro satisfactione peccatorum. Si uero pro utrisque nichil maius, nichil tibi efficacius suppetit, fac uoluntatem Domini, implendo mandatum, et reputabitur tibi pro satisfactione peccatorum.  Si inexpertus te monerem, rectius forte calculationem difficultatis opponere posses. Nunc uero qui hoc moneo cum expertus, et difficultatis timorem remouerim et  exemplum monstrauerim, ut uel sequaris, qui precessise debueras, nullus tibi apud me calculationis, nullus apud Deum excusationis, nullus omnino relinquitur dissimulationis locus. An ignoras quod ex facto meo pendet iudicium tuum? Quod si adhuc dissimulare contendis, certus sum quod pro presenti exhortatione accedet mihi aliquid premii a Domino: tibi autem augebitur peccatum pro contemptu. Et quid dicam? lassescit manus, et non fatiscit uel affectus; languescit dextera, et non tepescit, imo feruescit et ignescit caritas. Adhuc ergo ad mysterium  redemptionis, unde superius agebatur, reuertamur, et uideamus quid tibi illa que predicta sunt patiendo Dominus contulerit, si forte tua namque ignescat caritas, uel moueatur affectus. Adsit ergo ille qui linguas infantium facit disertas, et que sibi placita sunt dicere donet. Adsit, inquam, Spiritus, et eo igne inflammet uiscera anime tue pariter et mee, quem Dominus iehsu uenit mittere in terram, et uoluit uehementer ardere. Primum igitur  sine Deo eras in mundo, Deum et Creatorem tuum ignorans: in presenti uita ad labores et pericula nascebaris, de presenti uero miseria ad cruciatus sempiternos irremediabiliter ruebas: et  hunc ipsum perditionis tue modum  ignorabas, unde et teipsum nesciebas. Qui enim neque finem, neque principium tuum noueras, quomodo teipsum sciebas? uenit itaque miseratus ab alto, uenit ad te Filius Dei, et lumen uerum tibi in regione umbre mortis habitanti illucescens ignorantie tue tenebras repulit; Deum et Creatorem tuum tibi ostendendo, et statum tuum  tibi manifestando. Qui eras filius perditionis, qui eras uas ire et contumelie, inter uasa honoris, misericordie posuit; non solum ab eterna damnatione eripiendo, sed ad uitam eternam miserabiliter reparando. Paradisum perdideras, celum recepisti. Qui eras particeps demoniorum, factus es conscius et socius angelorum. Sed quid dicam? plus adhuc dicam, de seruo adoptatus es in  filium. Quid dixi? Ita, inquam. Qui enim eras seruus, non Dei, cui seruire regnare est, sed seruus peccati, seruus demoniorum adoptatus es in filium. Sed cuius filium? Audacter dico, confidenter dico, letanter dico, in filium Dei. Inquit enim: Quotquot receperunt eum, dedit eis potestatem filios Dei fieri . uis rem apertius designari? Iterum fiducialiter et exsultanter dico; Filius Dei factus est Filius hominis, ut tu filius Dei efficereris. Narrabo, inquit, nomen tuum fratribus meis , et: Ite, nuntiate fratribus meis . Si autem filius, et heres, heres quidem Dei, coheres autem Christi. Et quid adhuc dicam? naturam tuam Filius Dei ceternus, coomnipotens et consubstantialis Patri, sibi in unam personam unitam, supra omnes celos,  supra omnem principatum et potestatem, usque ad consessum Patris, usque ad dexteram maiestatis exaltauit. Natura cui dictum fuerat: Terra es, et in terram ibis , ad tantam gloriam, ad tantum honorem, non dico ad inequalitatem angelorum, sed supra omnem sublimata est celsitudinem archangelorum, ita ut audierit: Sede a dextris meis . Sed ad quid? Ut ipse solus sit ibi? Non. Imo ut tu sis ibi cum eo. Ut ubi, inquit, ego sum, et illi sint mecum . Et: uolo, pater, ut ubi ego sum, ibi sit et minister meus . Sed, quid est hoc? Aperi oculos cordis, cordis, inquam, oculos aperi, excita fidem, accende caritatem; ignescat desiderium, fluant lacryme  pietatis et humilitatis; lacryme pii desiderii. Quid igitur est hoc? quid  est hominem fieri filium Dei? Quid est filium hominis, imo filium perditionis, fieri fratrem et coheredem Filii Dei, ad possidendam hereditatem Patris? Que est ista dignitas, que nostre nature collata est, ut sedeat ad dexteram Altissimi? Que est ista excellentia ut homo supra omnem naturam angelicam, usque ad dexteram maiestatis sit sublimatus, qui usque ad infima inferni sub tyrannide demoniorum premebatur? Que uero tanta pietas, que tanta clementia diuine bonitatis, ut non solum dignitas quam in primo parente perdideramus, nobis restituatur, sed insuper dona et beneficia magnificantius et cumulatius crescant? Ubi pietas? ubi deuotio? ubi laudes?  ubi gratiarum actio? ubi est letitie et exsultationis iubilatio? O mysterium ab eterno dispositum, a seculis et generationibus promissum, et signis et enigmatibus mirabiliter presignatum, in fine seculorum mirabilius adimpletum! Cum enim omnipotens Pater per unigenitum uerbum, uisibilia et inuisibilia cuncta creauerit, mihi quidem pre uniuersis, que mirabiliter condidit, in opere redemptionis nostre maxime mirabilis apparet. An alii itidem sentiant. haud scio; mihi uero pium est et dulce ita sentire. O gaudium, quo letantur celi, et exsultat terra! O mysterium cuius uirtutem etiam senserunt inferna! Iubilate Domino, omnis terra, cantate, et exsultate, et psallite . Recognosce, o homo, ad quantam dignitatem, ad quanta gaudia uocaris! In  contemplatione reparationis tue crescat fidei tue feruor inuictus; et oblita transeuntium bonorum, ad celestia se attollat spei tue indubitata exspectatio: assidua tantorum beneficiorum meditatione, more rotate rhede feruescat desiderium, ignescat caritas, que celestia tantum bona norit amare, et adulterinos uisibilium appetitus prudenter declinare. Mirare uero, predica, et lauda incessanter bonitatem diuinam. Quas enim laudes, quas gratiarum actiones digne referes Creatori tuo? Quid retribues Domino pro omnibus que retribuit tibi? Quid uero dignum poteris facere, ut tantis beneficiis dignus habearis? Non sunt quippe condigne passiones huius temporis ad futuram gloriam, que reuelabitur in nobis . Quid dicam, o mi carissime et desideratissime,  si ad tantam salutem, ad tanta gaudia, quanto certius, quanto securius potes, festinare non contendis? Quid dicam si socius angelorum non timet, imo contendit fieri socius demoniorum? si heres celi, imo heres Dei, et coheres Christi, uult remanere in terra? si filius Dei uult seruire mundo? Quid dicam, si naturam humanitatis tue, quam debueras in sanctificatione et honore custodisse, propter honorem et reuerentiam illius hominis, qui sedet ad dexteram Dei, uis adhuc mundo et actibus eius, uel illicitis desideriis implicare? Quomodo uero effugiens, si tantam neglexeris salutem? Si qui uias uite et ueritatis non audierunt, sine fine damnantur, quam damnationis sententiam suscipient, qui audiunt et intelligunt, et negligunt? Age ergo , ueni, et ad tanta et tam ineffabilia gaudia, omni studio omnique deuotione pariter tendamus, pariter Deo prestante perueniamus. Ego te moneo in Christo, qui de prouectu tuo in temporalibus bonis, magis  teipso gaudere solebam. Nunc uero arbitror omnia ut stercora, ut Christum lucrifaciam. Age, ueni, angeli te inuitant, quibus gaudium est super uno peccatore penitentiam agente: qui si eos de penitentia tua gaudere feceris, procul dubio suorum gaudiorum te participem facient. Tu non relinques uana gaudia mundi, ut angelorum gaudiis inseraris? Age, ueni; Christus te uocat. Quid? Imo et apparet uultui Dei pro te, et interpellat pro te; non enim uult pretium sanguinis  sui irritum esse in te. Tu autem facies tibi irritam effusionem sanguinis Christi? Obsecro te, imo et obtestor, pro ipso et per ipsum, ut non auferas ei quod emit in te. Animam suam, sanguinem suum dedit pro anima tua. Non uides quanto pretio estimatus es? Quid facies homini si Christo auferas ius suum? Ecce, inquit, sto ad ostium, et pulso: si quis aperuerit mihi, intrabo ad illum, et cenabo cum illo . Curre, carissime, curre, festina aperire Christo pulsanti. Gustabis, crede mihi, et uidebis quam suauis est Dominus. Quod si me monentem, et deuotas preces, et pias lacrymas pro salute tua ad Dominum fundentem; si angelos inuitantes, et opem ferre tibi paratos; si Christum uocantem, et apud Patrem pro te interpellantem,  et pretium sanguinis sui tibi  imputantem, contemnis; apostolico utor uerbo, mundus ego sum a sanguine tuo . Sanguis tuus super caput tuum. Testis enim mihi est Deus, quomodo cupiens te in uisceribus Iesu Christi, et precibus, et lacrymis hoc a Deo postulauerim, et presenti exhortatione non sine labore flagitauerim. Sed non dubito, imo et certus sum te facturum quod hortor, imo ad quod tanta undique necessitatum multitudo te impellit. Spiritus enim Domini, qui mihi hec scribenti adfuit , sanctus, inquam, Spiritus, et scribendi fiduciam prestitit; fiduciam quoque prestitit lacrymis et scribendo, et orando profusis, se tibi pariter adfuturum. Quidquid igitur  inspirante eodem Spiritu sancto facere disposueris, etsi plura moneam, hoc primum moneo, ut non preferas consilium hominum consilio diuino. Caue, inquam, consilium hominum: labia enim iniqua sunt, et lingua dolosa. Quod si omnino forte cauere non poteris, iaculare contra sagittam potentis et carbones desolatorios. Deinde moneo, ut non que leuiora sunt, et minus etiam ad salutem, facere proponas. Absit pusillanimitas a forti. Iacta cogitatum tuum in Domino, et ipse te enutriet , et saluum faciet a pusillanimitate spiritus tui . Ne credas pusillanimitatem minimum nocere, a qua tantus Propheta se gloriabatur saluum a Domino factum. Tempus breue est, salus sempiterna. Iugum Domini suaue est. Experto crede. In mente habe passiones  Domini. Quid etiam ipse feceris, et quid facere debueris animaduerte: quantitatem enim mandati quidam aduertentes, scelerumque suorum magnitudinis obliti, non quid fecerint, sed quid iubeantur attendunt. Dumque ad leuem sarcinam et iugum Domini suaue trepidant, in suis sordibus remanentes, damnationis sibi cumulum augere non metuunt. In quibus illud uerisimile impletur, quod per Prophetam dictum est: Illic trepidauerunt timore, ubi non erat timor . Et illud: Ut qui in sordibus est, sordeat adhuc . uide etiam quantam tranquillitatem bone conscientie afferat, certiori et uiciniori ad salutem uia incedere, et quasi quodam portu salutis quiescentem nouissimam horam fiducialiter  exspectare. uide, inquam, quantam fiduciam habeat apud Deum conscientia bona; sic scilicet uiuere, ut secundum apostolicam sententiam: in his que agimus, cor nostrum non reprehendat nos . Tutum igitur pete portum. Merito imperitie arguitur nauta, qui, cum posset tutioris portus sinus intrare, tempestuoso littori se credere non formidat. Quid prodest enauigasse pelagus, euasisse procellas, si ad littus metuas idem naufragium, et importuna crepido naufragi littoris puppim illidat? Hec igitur circumspice, et ut fidelis anime tue consiliarius diligenter aduerte: et pusillanimis si forte illud es  esse desistas. Tertium quoque moneo, ut orationi creberrime et uehementer insistas. Ibi si fiducialiter, non timide;  si uiriliter, non ficte uis agere, consiliarium habebis Spiritum sanctum. Spiritus enim sanctus discipline effugiet fictum . Ibi quidquid benignissimi et clementissimi flatus eius aura suaserit, diuino consilio roboratus, incunctanter, et sine omni dilatione aggredere: est enim hoc quartum, quod uolo te commoneri, ut dilationes fugias. Multi dum dilationes querunt, in laqueum inciderunt. Semper enim nocuit differre paratis. Dimitte, ait Dominus, mortuos sepelire mortuos suos ; tu autem sequere me. Nam ille, cui hoc dixit, dilationes querebat. Coruina uox est, cras, cras, beatus Augustinus dixit . Coruus emissus de arca, non est reuersus, columba uero reuersa est, quia non amat Dominus dilationem in  uoce coruina, sed confessionem in gemitu columbino. Hec igitur age, hec, o dilectissime, omni uigilantia circumspice. Hec enim incircumspecta, quantos iam initia bone uoluntatis habentes, uel a sancto proposito deflexerint, uel ad minus idonea declinare fecerint  reminiscimur, audimus, uidemus et dolemus. Ut uero rem ad effectum perduxeris, uide quos fructus beate uite statim capere incipies. Primum, omnis pagina sacri eloquii, quam modo propter morum et uite dissimilitudinem, uelut quemdam inuincibilem aduersarium reniti tibi sentis, et reluctari ita tibi conueniet, ita uite tue consonabit, ut cantando psalmos, non tibi prophetiam, non uerba ab alio dictata pangere uidearis, sed quasi propria deuotissime orationis  uerba coram Deo fundere. Ut uero morale erit quod dicetur, uelut quamdam uocis, et uite harmoniam, tibi dulcissimam, Deo autem gratissimam resonabis. Quibus epulis, quibus musicorum instrumentis, quibus gaudiis, uel cui uite humane delectationi est ista iucunditas conferenda? Aduerte et aliud, non minori iucunditate, et delectatione plenum, imo omnibus diuitiis, omnibus omnino, que iucunda uel delectabilia in uita humana ducuntur, preferendum. Beatissimi Patres Ambrosius, Augustinus, Hieronymus, Gregorius, atque alii, quorum quisque in tabernaculo Dei offert, quod potest, certatim tibi legis enigmata resoluent, prophetarum oracula exponent, et quamdam ineffabili gaudio plenam  Noui et ueteris Testamenti conuenientiam tibi monstrare contendent. Ille tibi retributiones impiorum declarabit, ille gaudia eterne uite monstrabit; ille te in contemplationem rapiet, ille tibi lacrymas pie compunctionis excutiet, ille te ad humilitatem, ille ad patientiam, ille ad castitatem, hic ad modestiam, ille ad benignitatem, hic ad mansuetudinem, ille ad fidem, iste ad spem, omnes uero te informabunt ad caritatem: nec ante cessabunt, donec ita consummatus inueniaris, Spiritu sancto ubique operante, ubique dispensante, ut occurras in uirum perfectum, in mensuram etatis plenitudinis Christi. Hec gaudia et huiusmodi dispensat Christus militibus suis, interim dum differt eterna. Hanc mensam eis interim apposuit donec epulentur et exsultent in conspectu Dei  et delectentur in letitia. Iis interim gaudiis eos solatur, imo hec gaudia superabundanti fenore compensata multiplicat, pro gaudiis uite presentis, que reliquerunt, donec centuplum accipiant et uitam eternam possideant. Pauca quidem sunt, que tibi dicere possum, utpote miles adhuc ad noua bella rudis; sed tu pensa magna de minimis, plurima de paucis. Ab iis gaudiis te tandiu abfuisse gemes, et dices: Heu mihi! quia incolatus meus prolongatus est , etc. Ad labores te uocari credebas, ad gaudia te inuito. ueni ergo, ne differas, et mecum horum gaudiorum fructus, et pariter spei eternorum carpe libamina. Hec gaudia nec somniare possunt qui secularibus causis et negotiis, et uariis uite uoluptatibus et curis inseruiunt. Amisso enim sensu,  stupidi corde, et quasi febricitantes sunt. Licet suauia, licet dulcia fercula, et pocula offeras febricitanti, non sapiunt ei, quia sensum non habet. Multitudinem quippe dulcedinis sue abscondit Dominus timentibus se. Illis scilicet abscondit ab aliis; ut illi sentiant, alii non. Rogo autem ut non prolixitatem uerborum penses multitudinem caritatis. Nunquam enim mihi satis dixisse, nunquam satis fecisse uidebor, donec uoluntatem Christi, et desiderium meum impleueris. uale. Educat te Dominus de lacu miserie et de luto fecis, et statuat supra petram pedes tuos, et dirigere dignetur gressus tuos. Eripiat animam tuam de morte, oculos tuos a lacrymis, pedes tuos a lapsu. Amen.



EPISTOLA II. AD LATOLDUM. De modo orandi.


LATOLDO fratri carissimo, frater IOANNES, salutem.

Nuper cum de modo orandi querenti tibi, quod Domino dante mihi uisum est respondissem, summopere postulasti, ut scripto tibi dirigerem tres petitiones, in quibus summam orationum, quas pro nobis singuli facimus, dixeram constare debere. Et quia ad excitandum deuotionis affectum, hoc plurimum ualere dixeram, si non semper eorumdem usum uerborum sequamur; sed prout affectus dictauerit, uerba uariantes, uel ex ipsis orationibus, quibus utimur in Ecclesia, uel ex uerbis sacrarum Scripturarum,  petitiones nostras informemus, hoc quoque deuotissime petiisti, ut aliqua tibi in hunc modum conscriberem; quibus commonitus hanc orandi formam sequi ualeres. Postposita igitur excusatione, ne potius caritati defuisse, quam iuste excusasse uiderer, pro uiribus quas Dominus dare dignabitur, desiderio tuo satisfacere curabo. Malo enim ut me imperitia mea accuset, quam que de corde tuo hoc iubet caritas, accuset.


Hic proponit tria esse postulanda.

Igitur quantum paruitati mee dedit Dominus intelligere, tria debemus singuli pro nobis in oratione petere. Primum ueniam delictorum. Deinde agnitionem et operationem diuine uoluntatis. Tertio salutem eternam, que est in Christo. In iis autem petendis,  modo prolixius, modo compendiosius est immorandum, prout se habet uel temporis opportunitas, uel deuotionis affectus. Plus uero quo affectu et desiderio, quam quibus uerbis ista petenda sint curare debemus. Deus enim non necesse habet ut nos ei necessitatem, uel uoluntatem nostram uerbis quasi manifestemus, qui  scit quibus opus sit nobis, antequam petamus eum; sed nos ineffabiliter indigemus, ut eius beneficia ardenti desiderio flagitemus. Hoc autem tanto efficacius possumus; quanto gratia Spiritus sancti adiuuare dignatur nostram infirmitatem. Dicente namque Apostolo: Quid oremus sicut oportet nescimus, sed ipse Spiritus sanctus postulat pro nobis gemitibus inenarrabilibus . Postulat, dixit, id est postulare facit,  uel postulandi prestat affectum. Nunc ad tres supra positas petitiones reuertamur. Primum ergo petenda est indulgentia peccatorum, non eorum tantum, quorum nobis conscii sumus, id est, in quibus nos deliquisse cognouimus, sed et eorum in quibus ignoranter lapsi sumus. Si enim culpe quas ignoranter commisimus non essent timende, non diceretur in Psalmo: Ignorantias meas ne memineris . Et Apostolus cum dixisset: Nihil mihi conscius sum, continuo addidit: sed non in hoc iustificatus sum : uidelicet se in multis per ignorantiam deliquisse, uel delinquere potuisse significans. Iuxta quod et alius apostolus dixit: In multis enim offendimus omnes . In secunda uero  petitione duo preterea dixi esse postulanda, id est, non solum operationem, sed et cognitionem diuine uoluntatis: quia facile errat quis in eo quod non intelligit, et potest decipi specie recti, ut uideatur ei, quod bonum est, malum, et quod malum est, bonum. Unde propheta: ue his qui dicunt malum bonum, et bonum malum . Quod ne nos incurramus, iubemur in Euangelio cum columbe simplicitate, prudentiam serpentis habere ; quam qui habent, luget eos propheta, dicens: Ephraim factus est sicut columba seducta, non habens cor . Quia quidam uolentes columbe simplicitatem sectari, eo quod cor, id est, intelligentiam ueritatis non habent, seducuntur et errant. Quas tenebras erroris et ignorantie ne nos incurramus,  omni instantia et studio orandum est, ut illum sincerissima et perseuerantissima imitatione sequi mereamur, qui dicit: Qui sequitur me, non ambulat in tenebris, sed habet lumen uite . Operatio uero diuine uoluntatis in illis duobus consistit, que breuiter expressa sunt, ubi dictum est: Declina a malo et fac bonum . Que duo quam generaliter comprehendant quidquid ubique in Scripturis precipitur, facile quilibet animaduertit. Tertio  petenda est uita eterna, ut simplici oculo, id est, sincera intentione Deum queramus; et in omnibus que agimus, neque ad appetitum laudis humane, quod est hypocrysis; neque ad quidlibet aliud, nisi tantum ad Deum habendum nostra flectatur intentio. In simplicitate, inquit,  cordis querite illum . Et: Ne accesseris ad Deum duplici corde  et uerba in oratione uariare discas, quod ad excitandam deuotionem ualere dixi, et petitiones tuas queas informare.


De illis que ualent ad petendam ueniam.

Ad petendam igitur ueniam delictorum, ista ualent que in psalmis posita sunt: Ab occultis meis  munda me, Domine . Et: Delicta iuuentutis mee, et ignorantias meas ne memineris . Et: Propter nomen tuum propitiaberis, Domine, peccato meo, multum est enim . Et: uide humilitatem meam et laborem meum, et dimitte uniuersa delicta mea . Et: Ne memineris iniquitatum nostrarum antiquarum, sed propitius esto peccatis nostris propter nomen tuum . Et: Non intres in iudicium cum seruo tuo, Domine, quia non iustificabitur in conspectu tuo omnis uiuens . Et: Auerte faciem tuam a peccatis meis, et omnes iniquitates meas dele , et cetera, que in eodem, et in aliis psalmis scripta sunt. Item alibi: Ne reminiscaris, Domine, delicta mea, uel parentum meorum, neque uindictam  sumas de peccatis meis .

Quibus utendum sit ad petendam intelligentiam.

Ad petendam uero intelligentiam ueritatis, his uti possumus, que de multis pauca commemoro: Illumina oculos meos, ne unquam obdormiam in morte . Et: Quoniam tu illuminas lucernam meam, Domine; Deus meus, illumina tenebras meas, . Item: uias tuas, Domine, demonstra mihi, et semitas tuas edoce me . Et: Notam fac mihi uiam in qua ambulem . Et: Doce me facere uoluntatem tuam . Et: Doce me iustificationes tuas . Et: Da mihi intellectum, ut discam mandata tua , etc. Qui uero dicit: Utinam dirigantur  uie mee ad custodiendas iustificationes tuas . Et: Deduc me in semitam mandatorum ; et: Gressus meos dirige secundum eloquium tuum : et cetera que in hoc precipue psalmo, qui pre ceteris moralis est, atque in aliis psalmis in hunc modum posita, intelligi quidem possunt, sed numerari uix possunt. Qui ergo hec et huiusmodi dicit, quid nisi uoluntatem Dei facere querit; qui autem pio gemitu dicit: Heu mihi! quia incolatus meus prolongatus est!  Et: Non confundas me ab exspectatione mea . Et: Quando ueniam et apparebo ante faciem Dei , et cetera huiusmodi; utique uisionem Dei, et uite eterne promissa desidera. Hec autem que quomodo sigillatim in Scripturis petantur,  ostendimus, potest quilibet una simul oratione petere, ita dicendo:


Oratio ad Patrem.

Domine sancte Pater, qui uiuificas mortuos, et uocas ea que non sunt tanquam ea que sunt, peccatorem me seruum tuum, quem de morte peccatorum meorum ad tuam misericordiam uocare dignatus es, ab omnibus reatibus et peccatis meis misericorditer absolue: et data mihi intelligentia qua uideam, et caritate qua seruiam tibi et seruis tuis, fac me ita semper in tuo famulatu ad meliora proficere, ut in regno tuo ceptum opus misericordie tue in me perficias. Per Dominum, etc


Alia oratio ad Patrem.

Domine sancte Pater, qui quod perierat requiris,  et quod abiectum erat reducis, et quod pingue et forte custodis; custodi circa me opera misericordie tue, quem errantem requirere, et ad oues tuas reducere dignatus es, et concessa mihi plena uenia omnium delictorum meorum, da mihi ita intelligere, et cum debita perseuerantia facere uoluntatem tuam, ut misericordia sempiterna miserearis mei. Per Dominum, etc.


Item alia oratio.

Domine sancte Pater, qui non uis mortem peccatorum, nec delectaris in perditionibus nostris, dele ut nubem iniquitates meas, et quasi nebulam peccata mea, et in agnitione et operatione uoluntatis tue, fac me ita cum sincera humilitate perseuerantem habere profectum, ut saluum me facias in regno  tuo celesti. Per Dominum.


Oratio ad Filium.

Domine Iesu Christe, qui uenisti querere et saluum facere quod perierat, uiuifica me peccatorem seruum tuum, quem uocasti: et dans mihi intelligentiam et obseruantiam mandatorum tuorum, ubi abundauit peccatum, ita fac gratiam superabundare, ut redemptionis et resurrectionis tue cum electis tuis me facias ueraciter esse participem. Qui uiuis, etc.


Alia oratio ad Filium.

Domine Iesu Christe, qui es lux uera, que illuminas omnem hominem uenientem in hunc mundum, aufer tenebras peccatorum meorum, et da mihi  illuminatos oculos cordis, ad cognoscendum te, et ad intelligendam et faciendam uoluntatem tuam, nec me dimittas in perpetuum a te separari. Qui uiuis, etc.

Cum itaque in hunc modum plura dici possint, nos hec posuisse sufficiat.


De oratione morosa.

Quidam autem pro imploranda uenia delictorum, morosius et studiosius orant; et peccatorum suorum magnitudinem uel multitudinem attentius considerantes, non tam uerbis, quam gemitu, et lacrymis, cordis contriti et humiliati sacrificium Deo offerunt, non tamen eodem feruore pre ceteris que supra posita sunt orare ualentes. Hoc autem incipientibus, id est, nuper conuersis, solet contingere,  qualibus dicit apostolus Iacobus: Miseri estote, et lugete, et plorate, Risus uester in luctum conuertatur, et gaudium in merorem .


De lacrymis perfectorum.

Alii uero, cum iam in uia Dei, et intelligentia, et operatione proficere ceperint, mirantur se nullas aut raras pro peccatis habere lacrymas, sed tentationibus, et infirmitate prepediente, ut minus possint implere quod intelligunt, contra easdem et tentationes et infirmitatem suam, attentius atque feruentius orant, ut per auxilium gratie Dei et tentationum conflictus superetur, et intelligentia magis ac magis illuminetur, et infirmitas roboretur. De talibus scriptum est: Beati qui esuriunt et sitiunt iustitiam, quoniam ipsi saturabuntur .


 De his qui cupiunt esse cum Christo.

Aliqui autem iam superatis tentationibus, ad implenda que intelligunt, efficacius per Dei gratiam conualescentes, magno estu ardentis desiderii ad eterna suspirant, atque incolatum suum diutius prolongari ingemiscentes, dissolui cupiunt, et esse cum Christo. Horum uox est: Quemadmodum desiderat ceruus ad fontes aquarum, ita desiderat anima mea ad te Deus , et, Quam dilecta tabernacula tua, Domine uirtutum , etc. Hi sunt ergo tres gradus, incipientium, proficientium, et perfectorum.


Item alius modus orandi.

Inuenimus autem in Scripturis et alios modos  orandi, quibus etsi ea que supra posita sunt nequaquam distincte petantur, omnia tamen, que ad salutem expediunt, compendiosa oratione peti intelliguntur, ut est illud: Fiat misericordia tua, Domine, super nos, quemadmodum sperauimus in te ; et: Miserere mei secundum eloquium tuum ; et: Fac cum seruo tuo secundum misericordiam tuam : et: Miserere mei secundum iudicium diligentium nomen tuum . Iuxta hunc ergo modum possumus pro aliis quibuslibet orantes ita dicere. Fac eos, Domine, ita in iustitia apparere conspectui tuo, ut satiari mereantur cum apparuerit gloria tua. uel ita. Fac eos, Domine, participes omnium timentium te, et custodientium mandata tua. uel ita. Fac cum eis, Domine,  secundum misericordiam tuam, sicut tu potens es superabundanter facere, quam nos petere, aut intelligere. uel ita: Da eis, Domine, regnum, et iustitiam tuam. uel ita: Ea abundantia pietatis tue, qua et merita supplicum excedis et uota, fac eos ita in beneplacito tuo ambulare, ut tibi placeant in regione uiuorum. uel ita: Dirige eos in semita recta, ita ut mereantur uidere bona Domini in terra uiuentium. uel sic: Institue eos, Domine, in ea soliditate dilectionis tue, ut neque mors, neque uita, neque creatura, neque tentatio aliqua possit eos separare a te, et a caritate tua. uel ita: Da eis, Domine, ut et te toto corde perquirant, et que tibi placita sunt, tota dilectione perficiant. uel sic: Dirige eos, Domine, secundum beneplacitum uoluntatis tue, in uiam salutis  eterne. Aliter: Fac eos, Domine, dignos promissionibus uite que nunc est, et eterne. uel sic: Fac eos sic transire per bona temporalia, ut non amittant eterna; quod magis uidetur pro his esse orandum, qui in seculari degunt conuersatione. Atque illud: Fac eos, Domine, ita misericordes, ut misericordiam consequantur. Pro iis uero qui perfectiora sectantur, ut ita fiant pauperes spiritu quatenus regnum celorum possideant; sic mites, ut terram uiuentium possidere mereantur; sic lugentes, ut consolationem mereantur eternam; sic esurientes et sitientes iustitiam, ut satietatem repromissam obtineant; sic etiam mundicordes, ut Deum uidere, sic pacifici, ut filii Dei esse mereantur. Sic de uirtute in uirtutem ambulando proficiant, ut ad uidendum  Deum deorum in Sion perueniant.


Quod sit orandum pro prelatis ecclesiarum.

Orandum est autem pro uniuersis Ecclesie rectoribus, quatenus sic agant curam suscepti regiminis, ut suam, et subditorum salutem operari mereantur. Pro quibuslibet uel in nostro proposito, uel in qualibet sancta conuersatione degentibus, ut in uocatione qua uocati sunt, digne ambulare mereantur. Pro uniuersis Ecclesie gradibus, ut in eis Dominus famulos suos et numero et merito augere dignetur, atque ut secundum diuitias gratie sue, bene in eis ambulantes ad meliora promoueat; errantes uero, ad uiam ueritatis reducat. Pro his uero qui in qualibet, uel spiritali, uel corporali tribulatione positi  sunt; ut omnes sibi in necessitatibus suis misericordiam Domini adesse sentiant; uel ita: Ut secundum diuitias gratie sue Dominus uniuersa eis aduersantia propitiatus excludat, et omnia profutura concedat. Pro his qui in hereses uel schismata lapsi sunt, ut ad uiam ueritatis reducantur. Pro infidelibus, ut ad sortem et societatem electorum perducantur. Sicut autem pro adipiscendis beneficiis diuinis oratio est fundenda, pro adeptis est gratiarum actio facienda: de qua operosius scriberem, nisi que supra posita sunt nimiam etiam habere prolixitatem uiderentur.

Hec autem, que tibi quoquo modo manu accelerante exaraui, quantum tibi profutura sint nesciens, hoc certe scio, et te certissime scire uolo, me quantum  Dominus dedit, desiderio tuo satisfacere curasse. Que si tibi utilia esse cognoscere potero, laboris mei compensationem apud Christum tuis orationibus me recepturum sperabo; qui per Apostolum suum iubet ut per caritatem seruiamus inuicem . Fratres omnes per te nomine meo salutari desidero, non omnes simul, sed nominibus suis singulos; quorum orationibus et tuis adiuuari quantum indigeam, nec presens satis indicare potui, nec absens intimare sufficio.



EPISTOLA III. AD HUGONEM. De modo orandi, ac presertim de gratiarum actione.

Dilectissimo suo fratri HUGONI, frater Ioannes, salutem.

 Scripsi aliquando epistolam de modo orandi, ad fratrem Latoldum, cum hoc ille a me deuotissime flagitasset: ubi cum iuxta formam orandi de qua agebam, tres ad Patrem, et duas ad Filium orationes exempli gratia posuissem, quando uenit epistola illa in manus tuas, instantissime postulasti, ut aliquas etiam orationes adiiceremus ad personam Spiritus sancti specialiter pertinentes. Quamuis ergo Pater, et Filius et Spiritus sanctus, sicut sunt inseparabiles, ita etiam inseparabiliter operentur, et quidquid dat Pater uel Filius, det quoque Spiritus sanctus, acquiescens tamen petitioni tue, premissis orationibus subieci duas ad Spiritum sanctum, et tertiam ad sanctam Trinitatem. Postea uero cum animaduertisses in calce eiusdem epistole gratiarum  agendarum me ita mentionem fecisse, ut si locus uel tempus permitteret, plura inde dicere possem; rursus instanter et omnino importune petisti, ut de hac re, id est, de gratiarum actione aliquid tibi operosius scriberem. Ad hoc itaque quod petis, ego quidem insufficientem me inuenio, sed tuis orationibus fultus, ab illo a quo est omne datum optimum, et omne donum perfectum, sufficientiam spero.




Oratio ad Spiritum sanctum.

Spiritus sancte Deus, qui me mundo carnaliter natum, in sacro fonte spiritali natiuitate regenerasti,  da mihi plenam omnium, que quoquo modo postea contraxi peccatorum indulgentiam, et fac me in iustificationibus tuis ita perseuerantissime et intelligentia et actione proficere, ut ad sortem et societatem electorum tuorum merear in eternum ueraciter pertinere. Qui cum Patre et Filio habes unam diuinitatem, et eiusdem maiestatis ac potestatis indiuisam unitatem per omnia secula seculorum.


Alia oratio ad Spiritum sanctum.

Spiritus sancte, qui es et donum Dei, et Deus; Deus apud te, donum apud nos, fac, queso, per inhabitationis tue gratiam, mentem huius pauperculi serui tui, et ueritatis intelligentia lucere, et caritatis igne feruere; ut ab omnibus peccatorum meorum maculis, beneficio gratie tue clementer emundatus,  in corpore merear, cuius caput Christus est, et hic bene, et in eternum beate uiuere; cum quo, et cum Patre est tibi gloria et honor indiuiduus in secula seculorum. Amen.


Oratio ad sanctam Trinitatem.

Sancta Trinitas unus Deus, qui omnes, quos in patria beatificas, prius uia adoptionis Spiritu signatos uiuificas et sanctificas, da mihi seruulo tuo pignus hereditatis nostre eumdem Spiritum sanctum: ut ipso caritatem, que operiat multitudinem peccatorum meorum, in corde meo diffundente; et in omni intellectu, sermone, et opere bono me confirmante, mecumque in eternum manente, cum eis qui habitant in domo tua te merear laudare in secula seculorum. Amen.

 Quod ergo in fine illius epistole dixi, hoc in huius principiis repeto; quia uidelicet sicut pro impetrandis beneficiis diuinis preces fundimus, ita pro adeptis gratiarum agendarum debitores sumus. Si homo quilibet alteri homini a quo beneficia habuit, ingratus existat, quis non hoc malum iudicet, et iniquum? Si ergo malum est ingratum esse bomini, quanto magis Deo? Quomodo autem nisi gratias agendo, nos beneficiis eius ingratos non esse ostendimus? Ingratos fuisse illos arguit Scriptura, de quibus dicit: Et obliti sunt benefactorum eius, et mirabilium eius que ostendit eis . Dominus quoque in Euangelio, cum decem leprosos mundasset, et unus tantum gratias ageret, reliquos nouem ingratos exstitisse conquestus est, dicens: Nonne  decem mundaui, et nouem ubi sunt?  etc. Animaduertat igitur discretus sanctarum Scripturarum lector, siue auditor, quod quando laudare Deum, uel benedicere, uel magnificare, exaltare, uel glorificare, aut cantare ei, aut exsultare, uel iubilare, aut gratias agere iubemur, siue monemur, res pene eadem diuersis uerbis significatur. uerbi gratia: Benedicite, gentes, Deum nostrum , et: Magnificate Dominum mecum, et exaltate nomen eius in ipsum , et: Cantate ei et psallite ei , et: uenite exsultemus Domino, iubilemus Deo salutari nostro . Confessio quoque in Scripturis sepe laudem significat, ut ibi: Confitebor tibi, Domine Deus meus, in toto corde meo . Nam quasi exponendo quid dixerit, subdit;  et glorificabo nomen tuum in eternum. Et Dominus in Euangelio: Confiteor tibi, Pater, Domine celi et terre . Non enim peccata confitebatur, qui peccata non fecit, sed Patri gratias agebat. Solent homines amicorum, uel dominorum suorum beneficia ad memoriam reducere, ut ex quantitate beneficiorum perpendant, quantum eis debeant rependere, uel amorem, uel obsequium. Nos ergo non solum ad mentem reuocare, sed studiosissime excogitare et exquirere debemus, que et quanta nobis beneficia, et dona diuinitus collata sunt, et deuotissime auctori eorum laudes debitas, et gratiarum actiones referre. Nam dona celestia recolendo, amorem Dei in nostris cordibus excitamus. Gratias  uero pro illis agendo, et ea que accepimus, nobis conseruari, et que nondum accepimus nobis augeri promeremur. Unde Dominus ait in Euangelio: Habenti dabitur, et abundabit; ei autem qui non habet, et quod uidetur habere, auferetur ab eo . Ille enim dona Dei ueraciter habere dicendus est, qui pia gratiarum actione eis ad id ad quod data sunt, id est, ad querendum Deum utitur, et meretur gratiam pro gratia. Qui uero ad aliud querendum eis abutitur, utpote ingratus, iis etiam que accepit priuari meretur. Dona autem Dei quedam communiter dantur bonis et malis, quedam uero specialia sunt electorum. Nam exteriores diuitie auri et argenti, et ceterorum, sanitas etiam corporis, et membrorum ualitudo; ingenium quoque et memoria, et litterarum scientia, et cetera huiusmodi,  reprobis pariter dantur et electis. Fidem uero que per dilectionem operatur, pietatem, caritatem, timorem sanctum et cetera uerarum dona uirtutum, solis electis dari manifestum est. Audiamus igitur quemdam in psalmo diuina circa se beneficia cum exsultatione recolentem. Exspectans, inquit, exspectaui Dominum, et intendit mihi: et exaudiuit preces meas, et eduxit me de lacu miserie, et de luto fecis . Huc usque ostendit de quo profundo malorum per gratiam Dei liberatus sit. Duobus uero sequentibus uersibus confirmationem, et directionem, et innouationem suam describit, dicens: Et statuit supra petram pedes meos , et reliqua. Ubi etsi nichil positum sit, quod benedictionem, uel gratiarum actionem significet, pia  tamen diuinorum beneficiorum recordatio, pro gratiarum actione habetur. In alio quoque psalmo glorificat Deum, dicendo: Quis Deus preter Dominum, aut quis Deus preter Deum nostrum?  et quasi quereremus, quid tibi fecit? quare eum ita magnificas et laudas? enumerat multas gratie diuine circa se operationes, et subdit: Deus qui precinxit me uirtute, et posuit immaculatam uiam meam , et cetera usque illuc, et non sunt infirmata uestigia mea . Apostolus autem, Gratias, inquit, ago ei, qui me confortauit, qui fidelem me existimauit, ponens me in ministerio. Subdendo uero, qui prius fui blasphemus, et persecutor, et contumeliosus ; tanto maiorem  circa se gratiam Dei ostendit, quanto indignior erat, qui eam accipere mereretur. Gratias quoque agit ubi dicit: Benedictus Deus, et Pater Domini nostri Iesu Christi, Pater misericordiarum , etc.


Differentia inter orantem et laudantem.

Hoc autem inter affectum orantis distat, atque laudantis, quod oratio contritionem habet, et gemitum, maxime quando peccata deflentur, aut quando inter tentationes, et tribulationes diuinum auxilium imploratur. Qui uero laudat, et gratias agit, gaudio et letitia spirituali perfunditur. Unde illis, qui pro peccatis uehementer conteruntur, expedire uidetur, ut post merorem pro peccatis habitum, se ad gratiarum actionem conuertant; ut animum pro  peccatis merentem, gratiarum actio consoletur: ne forte abundantiori tristitia absorbeatur qui eiusmodi est; sicque mens pro peccatis afflicta, de perceptis beneficiis gratias referendo, ad spem uenie recreetur. Aliis quoque a gratiarum actione incipienda uidetur oratio, ut mens orantis spirituali iucunditate perfusa, et fiducia repleta, ex quadam animi pinguedine totam sequentem effundat orationem.


Semper debemus gratias agere.

Non solum autem in prosperis, sed et inter flagella debemus gratias agere Patri, qui flagellat omnem filium quem recipit, sicut in persona iusti scriptum est: Benedicam Dominum in omni tempore, semper laus eius in ore meo . Qui enim in  omni tempore benedicit, non solum in prosperis sed et in aduersis gratias agit. Nam et mali inter prospera laudant Deum, sicut scriptum est: Confitebitur tibi, cum benefeceris ei , in aduersis autem murmurare solent, et blasphemare.


De eodem.

Qui autem in gratiarum actione studiosus est et deuotus, ante omnia debet illud omnium beneficiorum diuinorum maximum atque excellentissimum recolere, et quanta potest deuotione et pietate pro eo gratias agere, quo per sacrosanctum mysterium incarnationis et passionis Christi, a morte eterna redempti et ad uitam eternam sumus reparati. In Christo namque ipsa salus ad egrotos, ipsa misericordia  ad miseros, ipsa sapientia ad fatuos, ipsa uita ad mortuos, ipsa uia ad errantes, ipsa ueritas ad mendaces, ipse Redemptor ad captiuos, ipse Deus ad homines uenit. Illa maiestas diuine sapientie, que ceterna, et consubstantialis, et coomnipotens Patri, et Spiritui sancto, portat omnia uerbo uirtutis sue, et attingens a fine usque ad finem fortiter, disponit omnia suauiter, tanta miseratione tantaque abundantia pietatis sue, nostre miserie uoluit subuenire, ut non solum usque ad susceptionem nostre nature, sed etiam usque ad contumelias et ad mortem crucis, pro nostra redemptione et salute se inclinare dignaretur. Altissimus Patris altissimi unigenitus, sicut non habuit quo ultra se humiliando  descenderet, quam ut in homine, quem sibi in unam personam uniuit, quasi reus, et damnatitius morte turpissima moreretur; sic nostra natura non habuit quo ultra posset sublimari, quam ut in Christo sedens ad dexteram Patris, habeat nomen quod est super omne nomen, et flectatur ei omne genu, celestium, terrestrium et infernorum. Spem autem nobis firmissimam dedit, nos, si ei fideliter adheserimus, quo ipse precessit esse secuturos. Pater, inquit, quos dedisti mihi, uolo ut ubi ego sum, et illi sint mecum, ut uideant claritatem quam dedisti mihi . Quis tantam gratiam digne cogitare, quis sufficiat digne pro ea laudes et gratias referre? Sed etsi non ualemus dignas laudes persoluere, non tamen debemus a gratiarum actione cessare, donec  ipso ducente, illuc perueniamus, ubi hoc sine fine faciamus, sicut scriptum est: Beati qui habitant in domo tua, Domine; in secula seculorum laudabunt te . Nunc enim tempus est orandi pariter, et laudandi, tunc erit tantummodo laudandi. Tunc quippe sicut miserie beatitudo, ita orationi succedet laudatio. Impletis namque omnibus promissionibus Dei, nichil supererit petendum, sicut ipse dicit: In illo die me non rogabitis quidquam . Quem quanto amplius diligimus, tanto studiosius canonicis, hoc est, propheticis, et apostolicis, nec non et aliis Scripturis intendere debemus et uigilantissime auscultare, quid de illo nobis insinuent, uel quid ipse nobis in eis loquatur. Quis audiens illum dicentem per prophetam: De manu  mortis liberabo eos, de morte redimam eos: ero mors tua, o mors, morsus tuus ero inferne , non erumpet in hanc uocem iucunditatis et laudis, ut dicat: Gratias, Domine, tante pietati, quam nostre redemptioni impendere dignatus es: et precor ut eiusdem redemptionis, et salutis eterne que est in te, nos facias in eternum ueraciter esse participes? Quis audiens Apostolum dicentem: Fidelis sermo, quia Christus iehsu uenit in hunc mundum peccatores saluos facere ; non effundat laudem pariter et precem, et dicat: Tibi, Domine, laus, tibi gratiarum actio, qui tanta miseratione uitam peccatorum, non mortem inquiris. Placeat tibi, Domine, ut iustificare nos a peccatis, et salute eterna saluos nos facere digneris. Audientes ergo eloquia, quibus  beneficia eius uel referuntur, uel promittuntur, debemus  abundare in illo in gratiarum actione . Sed animus amantis et desiderantis, premissa gratiarum actione, debet etiam preces subdere, ut promissionibus eius dignus efficiatur. Qui enim audiendo eloquia diuina, ad orandum, uel laudandum, uel amandum Deum inflammatur, ueraciter potest dicere quod in Cantico canticorum scriptum est: Anima mea liquefacta est , id est, in lacrymas amoris resoluta est. Scio ego prudentem quemdam, et religiosum uirum dixisse: Spiritum Christi non habet, qui audiendo uerba Christi, non ardet. Sed qui hoc dixit, uidetur mihi hoc quod in se sentiebat, estimasse de ceteris, quod proprium est hominum maxime plurimorum.  Ego uero sciens multos etiam bonos et iustos nullam habere uel raram gratiam lacrymarum, ad talium consolationem dico. Quidam enim diligunt Christum ardenti caritatis affectu: quidam non sentiunt quidem magnum affectum dilectionis eius, sed ostendunt eam in operis effectu. De iis ipse dicit: Qui habet mandata mea, et seruat ea, hic est qui diligit me . Et iterum: Si quis diligit me, sermonem meum seruabit ; unde Gregorius: »Probatio dilectionis, exhibitio est operis.« In persona quoque illorum, qui Christum ardenti affectu diligunt, dictum est: Quemadmodum desiderat ceruus ad fontes aquarum , etc. Denique dico, quia tanto quisque melior est, et sanctior, quanto ad amandum, et querendum Deum deuotior  est atque feruentior. Nam sicut orationes aliquando Patri, aliquando offerimus Spiritui sancto, sed frequentiori usu offeruntur Patri, per Filium, in Spiritu sancto, ita et de gratiarum actione faciendum est, dicente Apostolo: Gratias agentes Deo Patri, per ipsum , id est, per Christum. Quantum uero potui experiri utrumque negotium, orandi scilicet et gratias agendi, melius agit quisque suis, id est, de intimo corde prolatis, quam aliorum uerbis. Nam neque in oratione, neque in gratiarum actione queritur uerborum ornatus, sed mentis affectus. Cui autem sua uerba non suppetunt, psalmis, et aliis quibus potest modis oret, et gratias agat. Feci siquidem quod potui, sicut petisti. uiolentus es. Utinam  hac uiolentia regnum celorum diripere merearis! Fructum autem laboris mei a Domino tuis orationibus exspectabo.



EPISTOLA Iu. AD BERARDUM. De custodia cordis.

Dilectissimo fratri BERARDO, frater IOANNES salutem.

Petitionis tue uotum, et promissionis tue debitum presenti schedula persoluo. Nam cum tibi et fratribus qui tecum ad nos uenerant, de custodia cordis exhortationem fecissem; et quomodo anima uel caro obtemperare debeat rationi, ostendissem, obnixe rogasti ut ea que uerbis expresseram, scripto tibi dirigeremus. Animaduerte igitur duo esse, ex quibus homo  constat, scilicet animam et corpus. Sed rursus anima, non quidem diuiditur, sed in duo distinguitur, id est in animam et spiritum. Est autem quedam uis anime inferior, que uiuificat et uegetat corpus, et carnis sensibus fauens per carnales delicias immoderate defluere gestit: que in Scripturis anima nuncupatur, eo quod animet, id est, uiuificet corpus. Quibusdam autem placuit, ut eam, sensualitatem appellarent. Et secundum hanc non distamus a pecoribus, quia et pecora animam habent, que mouet et uiuificat corpus, et appetit conducibilia, et noxia fugit. Est autem quedam uis ipsius anime superior, que spiritus uel ratio dicitur, per quam distamus a pecoribus: secundum quam scilicet ad imaginem Dei facti sumus, quia per hanc inter bonum  et malum, et inter Creatorem creaturamque discernimus. Hec tria, scilicet spiritum qui intelligit, animam que uiuificat, corpus quod uiuificatur, ita uno loco distinguit Apostolus, dicens: Integer spiritus uester, et anima, et corpus sine querela, in aduentu Domini nostri Iesu Christi seruetur . Principale itaque nostrum, spiritus est, qui et mens, et ratio, et animus dicitur: nec est aliquid ab ipsa anima diuersum, sed quiddam ipsius anime quod debet presidere. Inferius autem nostrum est, ipsa uita corporis, id est anima, que etiam quia carnalia appetit, caro nominatur. Unde Apostolus: Mente seruio legi Dei, carne autem, legi peccati . Et iterum: Caro concupiscit aduersus spiritum,  et spiritus aduersus carnem . Caro uero nichil sine anima concupiscit. Ultimum uero nostrum est corpus, quod est etiam uisibile. Sepe uero ita loquuntur Scripture, ut hac distinctione non obseruata, et solo nomine anime, et solo nomine spiritus, utrumque simul significetur. Dominus enim dicendo in Euangelio: Animam meam pono pro ouibus meis , uno nomine anime, illud totum quod est anima et spiritus designauit. Dicendo quoque: In manus tuas commendo spiritum meum , non spiritum ab anima distinguere uoluit, sed uno spiritus nomine utrumque expressit. Igitur quando uiuit homo secundum corpus, carnalis uel animalis uocatur. Carnalis, quia carnalia sectatur; animalis uero, quia fertur dissoluta licentia anime sue, quam non  regit spiritus, quia nec ipse subdit se regendum Deo. Hec est uita hominis inordinata, et perditioni obnoxia. Qui autem spiritu animam regit, et per animam corpus quoque cerect intra metas naturalis ordinis  uocatur spiritalis. Hec est itaque uita ordinata, ut spiritus hominis seipsum Deo subiiciat, id est, paratum se ad Dei uoluntatem faciendam exhibeat, et tunc munere diuino habebit et ipse carnem, animamque subiectam, id est, rationi obtemperantem. Primus siquidem homo quandiu preceptum obedientie in paradiso seruauit, spiritalis fuit. Postquam uero peccauit, dimissus de paradiso, in eo remansit ut esset animalis. Et ideo hominem animalem prius agimus omnes, qui de illo per peccatum  nascimur, donec per gratiam Dei spiritales efficiamur. Unde Apostolus: Non prius quod spiritale est, sed quod animale; deinde quod spiritale . Etiam nunc in unoquoque homine nichil aliud agitur cum ad peccatum dilabitur, quam tunc actum est in paradiso in illis tribus, scilicet, serpente, muliere, et uiro. Nam primo fit a serpente suggestio, siue per cogitationem, siue per sensus corporis, uel uidendo, uel tangendo, uel audiendo, uel gustando, uel olfaciendo. Que suggestio cum facta fuerit, si concupiscentia non moueatur ad peccandum, excluditur serpentis astutia. Si autem mota fuerit, quasi iam mulieri persuasum erit. Sed aliquando ratio etiam commotam cupiditatem uiriliter refrenat atque  compescit. Quod cum fit, non labitur homo in peccatum, sed cum aliqua luctatione coronatur. Si autem ratio consentiat, et quod libido commouerit, faciendum esse decernat; ab omni beata uita tanquam de paradiso expellitur homo. Iam enim peccatum imputatur, etiamsi non subsequatur factum, quoniam rea tenetur in sensu conscientia. Iis ergo tribus modis perpetratur peccatum: suggestione, que fit per diabolum; concupiscentia siue delectatione, que fit per carnem, et animam, et consensu, qui fit per spiritum. Scit namque peruersitatis ille persuasor, rationem ad peccati consensum deduci non posse, nisi prius delectatio, siue concupiscentia mota fuerit in ea parte anime, que debet obtemperare rationi, tanquam uiro regenti. Et ideo miris  modis non cessat suggerere per cogitationem quidquid potest, et  post suggestionem carnis, concupiscentiam inflammare, ut postmodum captiuum animum ad peccati consensum pertrahere ualeat. Nouit autem ille cui inspiret tumorem superbie, cui suggerat appetitum inanis glorie, cui uirus propinet inuidie, quem ad libidinem inflammet, quem ad iracundiam irritet, quem aliorum atque aliorum uitiorum peste contaminet: prout deprehendere potest diuersorum affectiones, uariorum uitiorum fomitem recipere. Ipse itaque  calcaneo, id est, lapsui nostro insidiatur . Nos autem debemus caput eius, id est, initium praue suggestionis conterere, exertum semper tenentes gladium spiritus, et aliam de  qua nos Apostolus instruit armaturam  Dicit enim Scriptura: Omni custodia serua cor tuum, quoniam ex ipso uita procedit . Cor autem nullo alio modo melius custoditur, quam ut semper sanctis cogitationibus  occupatum teneatur, sicut legitur: Cogitatio sancta seruabit te . Quod si studiosissime facimus, nunc per lectionem, nunc per orationem, aliquando per psalmodiam, quandoque per sanctam meditationem: impossibile tamen est ut prauis omnino cogitationibus careamus. Sed nullum est periculum, nullum est omnino peccatum, si eas improbe irruentes instantissime abigat spiritus, siue ratio uigilantissime semper excubias agens, et contra illecebrosos ac noxios cogitatus nostros, orationis  clypeum, et sanctarum cogitationum munimenta opponens. Si uero ratio dormitat, et passim quaslibet immundas et noxias cogitationes, non solum ingredi, sed etiam moram in animo facere permittit, increpat nos per prophetam sermo diuinus, dicens: Usquequo morabuntur in te cogitationes noxie?  Si autem post prauam suggestionem, per nimiam negligentiam, etiam concupiscentia mota fuerit: tunc saltem debet animus euigilare; et exstinguens ignem excitatum, hostes iam intra ianuam admissos, fortiter resistendo excludere, ne et ipse  peccato consentiens perimatur. Hec tibi breuiter scripsi, petitioni tue  satisfacere curans: que si tibi grata esse didicero,  mercedem tuis orationibus compensabo.



EPISTOLA u. AD BERNARDUM NEPOTEM SUUM, QUI DE CARTHUSIENSI AD ALIUM ORDINEM TRANSIRE COGITABAT. De constantia in proposito.

Frater IOANNES, domus Portarum qualiscunque monachus, BERNARDO dilectissimo secundum spiritum filio, et secundum carnem nepoti, debitam in diuino famulatu perseuerantiam et profectum.

Audiui quod a proposito ad quod te, Christi gratia uocauerat, uis recedere, et ad alium ordinem migrare. Hec persuasio non est ex eo qui te uocauit, sed serpens, qui seduxit Euam astutia sua, te quoque uult seducere, et ab angusta uia, que ducit ad uitam, per quam ceperas ambulare, te cupit ad latam  et spatiosam uiam, que ducit ad perditionem, reducere. Audi ergo potius Christum dicentem: Contendite intrare per angustam portam, quia multi  querent intrare, et non poterunt . Non ait tantummodo, intrate, sed contendite intrare, quia profecto magna contentione et pugna, magno conamine et conflictu opus est, contra infirmitatem et mentis et corporis, contra innumerabiles que occurrunt infirmitates, et difficultates, et impedimenta, contra iacula linguarum et contumelias, et detractiones obloquentium; contra carnales et terrenas cupiditates, contra innumeras tentationes et dolos, atque insidias inuisibilis inimici. Sicut enim ait quidam. Nouit exsul celi, quid agatur in celo; et inuidens nobis beatitudinem quam  ipse perdidit, non cessat  per se, et per satellites suos elaborare, ut sicut parentes nostros de paradiso seducendo eiecit, ita aliquos bene uiuentium illaqueando, de paradiso illo excludat: de quo dicit Christus in Canticis: Hortus conclusus, soror mea sponsa, hortus conclusus. Paradisus namque hortus interpretatur. Hortus ergo Christi, est sancta electorum in presenti Ecclesia conuersatio. Conclusus, id est, protectione diuina munitus. In hoc horto germinant lilia castitatis, hyssopus humilitatis, rose patientie, abietes contemplationis: fragrat etiam myrrha abstinentie uel sobrietatis, et thus orationis, ceteraque uirtutum ornamenta, que diuersis aromatum, uel aromaticarum arborum siue herbarum uocabulis in Scripturis  significantur. In hoc horto serui Dei, quanto magis proficere merentur, tanto suauius et efficacius carpunt illos fructus Spiritus, quos enumerat Apostolus, dicens: Fructus autem Spiritus est, caritas, gaudium, pax, patientia , etc. Horum fructuum adeo amant dulcedinem, ut etiamsi nulla sequeretur future uite beatitudo, magnam, imo multiplici fenore abundantem, se iam accepisse a Deo recompensationem faterentur, pro diuitiis, et uoluptatibus, et mundi gaudiis, quibus abrenuntiauerunt. Nam profecto magna portio, et quedam imitatio future beatitudinis est, nulla superbia inflari, nulla inuidia morderi, liberum esse a seruitute peccati; nulla ambitione, nulla auaritia, nullis aliis cupiditatibus raptari;  prosperis non extolli; nullis aduersitatibus frangi, nulli nocere, omnibus uelle prodesse; ledenti uel quamlibet iniuriam inferenti, non solum lesionem uel iniuriam non referre, sed insuper bonum pro malo reddere; omnibus affectum caritatis impendere, Scripturarum sanctarum epulis pasci, Spiritus sancti consolationibus perfrui; exitum de hac uita non solum non timere, sed etiam ex testimonio bone conscientie, cum desiderio exspectare. Hec et alia huiusmodi ideo appellat Apostolus fructus Spiritus, quia nemo nisi per gratiam Spiritus sancti talis esse potest. Quem quanto abundantius quisque recipit, tanto facilius et efficacius hec et alia que Scripture sancte docent, implere meretur. Diabolus ergo duobus precipue tentamentorum modis insurgit aduersus eos, quos  de paradiso presentis Ecclesie eiicere, hoc est, de sancta conuersatione, ad uitam reprobam trahere conatur. Nam, sicut dicit beatus Augustinus, aut terret ut frangat, aut blanditur ut decipiat. Terret scilicet per aduersa, suadens intolerabilia, et importabilia esse ea, que molesta, dura et laboriosa occurrunt; ut desperatione fracti et dissoluti, a proposito sancto resiliant. Blanditur uero per prospera; ad carnales uoluptates, et ea que in mundo appetibilia uidentur, inuitando. Tu ergo animaduerte que circa te sunt, et caue ne a serpente seducaris. Pater namque qui quos diligit, corripit, et flagellat omnen filium quem recipit, te per corporalem quam sustines molestiam, cepit flagellare. Si ergo durum tibi uidetur, quod flagellat; incomparabiliter amplius  tibi dulce esse debet, quia recipit: et gratias agere debes, si tanquam filius mereris flagellari. Si hoc feceris, hec duo operatur tibi flagellum Patris; quia scilicet et preterita peccata purgantur, et futura cauentur. Preterita purgantur, quia haud dubium quin Deus, sicut scriptum est: Remittet in tempore tribulationis peccata . Futura cauentur, quia item scriptum est: Priusquam humiliarer , ego deliqui . Nam et in hoc loco, et ubi dictum est: Humiliatus sum usquequaque ; hoc est ualde, et: uide humilitatem meam, et eripe me ; et: uide humilitatem meam et laborem meum, et dimitte uniuersa delicta mea , et in plerisque aliis  humilitas non est nomen uirtutis, sed afflictionis. Iustus ergo, in persona cuius totus ille psalmus scriptus est, dicendo: Priusquam humiliarer, ego deliqui; significauit quod propterea flagellatus est, ne peccaret. Flagellatus uero desiit peccare; unde subdit: Propterea eloquium tuum custodiui. Audi ergo, non serpentem, sed Apostolum dicentem: In disciplina perseuerate; id est, in flagello perseuerantiam nolite perdere. Et adiecit: Tanquam filiis uobis offert se Deus . Si autem, inquit extra disciplinam estis , ergo adulteri et non filii eritis . Quod si serpenti, coaceruatione tentationum tibi desperationem facere conanti credere malueris, eris cibus illius, sicut scriptum est: Serpenti puluis panis eius  . Puluis enim sunt, id est, pulueri comparati illi, de quibus dictum est: Non sic impii non sic; sed tanquam puluis quem proiicit uentus a facie terre . uentus, id est tentatio; a facie terre, hoc est, a stabilitate Ecclesie; puluis, id est impii, qui tentationibus non resistunt, sicut puluis uento resistere non ualet. Si serpenti credideris, inter inimicos Dei reputaberis, de quibus dictum est: Inimici Domini mentiti sunt ei, et erit tempus eorum in secula . Si enim quod in die professionis tue spopondisti, irritum feceris, uoti atque mendacii coram Deo et hominibus reus eris. Non solum autem tibi nocebis, sed etiam multis efficieris petra scandali, et multo pluribus nocebis scandalo, quam potuisti prodesse  exemplo. Igitur non tantum de tua apostasia, sed de illorum pernicie iudicaberis. Dicit enim Dominus: ue homini per quem scandalum uenit . Iob scatens uermibus et percussus ulcere pessimo a planta pedis usque ad uerticem, dicebat. Iustificationem meam quam cepi tenere non deseram . Uxore quoque illius suggerente blasphemiam: Si bona, inquit, suscepimus de manu Domini, mala quare non suscipiamus?  Dicit enim Apostolus: In fame et siti, in ieiuniis multis, in frigore et nuditate, in carceribus et plagis, et mortibus frequenter . In periculis, et tribulationibus, et persecutionibus innumeris Christo seruiens non deficiebat, sed dicebat: Gloriamur in tribulationibus, scientes quod tribulatio patientiam  operatur, et patientia probationem, probatio uero spem , etc. Et alibi: Placeo, inquit, mihi in infirmitatibus, in contumeliis, in necessitatibus, in persecutionibus, in angustiis pro Christo . Et quare in his omnibus non deficeret, reddit causam alibi, dicens: Omnia possum in eo qui me confortat . Nec solum eum confortabat, sed et, consolatur nos, inquit, in nostra omnimoda tribulatione . Tu uero corporali, quamuis tolerabili molesti correptus, animo defecisti: quia spem et fiduciam quam debes habere in Deo de omnibus que circa te sunt, uel futura sunt, perdidisti, dissolutus es, et cepit minui corporis et animi tui fortitudo, sicut dicit sacra Scriptura: Si desperaueris lassus in die  angustie, minuetur tua fortitudo . Nam si non desperasses, ueraciter diceres: In Domino sperans non infirmabor . Igitur resipisce, et time quod scriptum est: ue dissolutis corde, qui non credunt Deo; ideo non protegentur ab ipso ; et illud: ue his qui perdiderunt sustinentiam . Resipisce, inquam, et super hoc, quia suggestionibus inimici assensum prebuisti, penitentiam agere, et crede Christo dicenti: Omnia possibilia sunt credenti , et quidquid orantes petitis, credite quia accipietis, et fiet uobis . Pete igitur ab eo mecum instanter et deuote, ut det tibi in suo famulatu perseuerantiam, et semper ad meliora profectum: et in corporali egritudine ita faciat tecum  sicut ipse nouit tibi expedire, et salutare esse. Et hec orando, crede quia uel sanabit, uel subleuabit, uel citata morte finiet eam. Nam fortasse hoc nouit Satanas, te scilicet citius moriturum: ideo ita importunus est, ut tibi perseuerantie bonum tollat. Nouimus enim de domo in qua es, et de Carthusiensi, et de nostra, et de aliis huius propositi particulares exisse, quorum nonnulli post paucos dies, aliqui uero post paucos menses obierunt. Audi igitur Scripturam dicentem: Crede Deo, et recuperabit te . Et iterum: Bonus Dominus, et confortans in die tribulationis, et sciens sperantes in se . Et illud: Spera in eo, et ipse faciet . Non dixit quid  faciet: sed hoc ideo, ut intelligeremus eum omnia facturum, que sperantibus in se necessaria et salutaria  erunt. Hec ergo et similia meditando, confortare in Domino, et uiriliter age. Si non potes ieiunare quantum alii, ieiuna quantum potes, certissime sciens, quia non potest in aliqua uirtute esse perfectus, cui gule uitium dominatur. Nam ut consueta ieiunia omnino dimittas, crede mihi, non expedit adolescentie tue. Noli ergo temporalem et momentaneam corporis sanitatem preponere saluti eterne anime. Nam Apostolus dicit: Qui Christi sunt, carnem suam crucifigunt cum uitio et concupiscentia . Et Dominus: Qui non accepit crucem suam et sequitur me, non est meus discipulus . De sananda ergo uel leuiganda corporis egritudine, et de ieiuniis et de omnibus omnino que ad iustificationes Domini  pertinent, spera in eo et ipse faciet . Ipse enim, sicut legitur in Isaia, dat lasso uirtutem, et his qui non sunt, fortitudinem et robur multiplicat . Audi igitur quid dicat Scriptura: Qui mollis est et dissolutus in opere suo, frater est sua opera dissipantis . Noli esse inutilis et remissus in tuis operibus, sed spiritualia, quanto studiosius et deuotius poteris, corporalia uero suo tempore impigre et quanto utilius et melius ualebis, inuocato semper auxilio diuino prosequere. Hec meditare: in his esto, ne forte  si immundus spiritus uacantem te inuenerit, assumptis aliis spiritibus, nequioribus reuertatur in domum unde exierat, et fiant nouissima tua deteriora prioribus. Instantissime autem et deuotissime pete a Domino,  ut in caritate radicari et fundari merearis. Quod cum obtinueris, tunc  curres et non laborabis, ambulabis et non deficies . Si credis uidere bona Domini in terra uiuentium, fac quod sequitur: Exspecta Dominum, uiriliter age , etc. Si sic egeris, mox Spiritu principali confirmatus, Deo gratias agendo exsultabis, et inimicis tuis insultabis, dicens: Qui tribulant me inimici mei, ipsi infirmati sunt et ceciderunt . Et iterum: Confusi sunt, quia speraui . Deo autem gratias agendo dices: Benedicite, gentes, Deum nostrum , etc. Usque et non dedit in commotionem pedem meum . Addes et reliqua que sequuntur, usque illuc: Reddam tibi uota mea que distinxerunt labia mea .  uale, ora pro me. Saluta mihi domnum priorem, et alios nominibus suis.





STEPHANI DE CHALMETO CARTHUSIAE PORTARUM MONACHI EPISTOLA DE PERSEuERANTIA ORDINIS AD NOuITIOS S. SULPITII ORD. CISTERC.


 Dilectissimis in Christo fratribus, BONOAMICO, et sociis eius apud Sanctum Sulpicium in annua examinatione positis, Stephanus de CHALMETO, Spiritu principali confirmari.

Quidam amici uestri rogauerunt me  ut ad confirmandos, siue confortandos uos, quam possem operam impenderem. Unde ego uolens non tam subuenire necessitati uestre, quam non deesse caritati, cum Dominum priorem consuluissem, uisum est ei ut hec schedula meo nomine ad uos dirigeretur. Igitur non ego tanquam emerite militie ueteranus, tyrones instruo, sed quasi miles adhuc ad noua bella rudis, que ad meam, sicut ad uestram eque uel confirmationem uel exhortationem ualeant, profero. Debemus ergo,  tam ego quam uos, diuine circa nos misericordie opera sollicita pietate considerare. Primum quidem, quod non conclusit nos in manibus inimici, sicut merueramus, ut  qui in sordibus eramus, adhuc sordesceremus; sed contra merita nostra, non solum misericorditer, uerum etiam potenter eduxit nos de lacu miserie, et de luto fecis, ubi iacebamus. Deinde quod tantam nobis sobrie et iuste, et pie uiuendi opportunitatem concessit; preueniente nos gratia sua, ut non faciliora et leuiora queque pusillanimitatis spiritu eligeremus, sed eam potissimum seruiendi Domino uiam constanter aggrederemur, que quanto arctior, tanto ad salutem certior, quanto magis ardua, tanto securior, et ad perueniendum compendiosior. Pro  quibus omnibus debitam quotidie gratiarum actionem ei, qui nos uocauit exhibentes audiamus Apostolum dicentem: Hortamur uos ne in uacuum gratiam Dei recipiatis . In uacuum gratiam Dei recipit quisquis prout ab eo preparationem siue opportunitatem accepit gratie Dei, non operatur. In uacuum etiam Dei gratiam recipit, qui missa manu ad aratrum retro respicit , quales  non sunt digni nec apti regno Dei: habentes  damnationem, quoniam primam fidem irritam fecerunt . Cum magno pondere et tremenda diuine uocis denuntiatione dictum est: Mementote uxoris Loth . Noli retro respicere, ait angelus ad Lot, nec steteris in omni loco circa regionem, sed in monte saluum te fac . Qui uocante nos diuina gratia montem conscendimus, id est, arduum atque supremum uirtutis atque iustitie iter arripuimus, (Iustitia, inquit, tua sicut montes Dei  non debemus ad campestria regionis descendere, id est, ad faciliora quelibet et minus laboriosa declinare, ne forte inuoluant nos incendia Sodomorum, aut ne sicut Abel a Cain, ita nos a diabolo trucidemur. In campo quippe Abel occisus est. Campus autem est lata et spatiosa uia, que ducit ad mortem et perditionem. Licet ergo mors Abel pretiosa fuerit in conspectu Domini, non incongrue tamen eorum exitium intelligitur significare, qui nichil arduum  uel laboriosum aggredientes, in campo id est, in lata mundi uia a diabolo perimuntur. Ait ergo Dominus ad Moysem: Non coques hedum in lacte matris sue . Nomine igitur hedi, intelliguntur peccatores. Hedi quippe ad sinistram in iudicio stabunt, et in lege hircus pro peccato iubetur offerri . Lac uero matris est facilior Ecclesie doctrina, secundum quam merito permittuntur uiuere, qui nulla grauia delicta commiserunt. Nos ergo quanto minus abstinemus ab illicitis, tanto iustius nobis amputauimus licita, ad lac matris Ecclesie pertinentia: ut dignos penitentie fructus faciendo, ueniam a Domino et misericordiam consequamur. Igitur iuxta apostolicam  exhortationem, uideamus, ne forte sit in aliquo nostrum cor malum incredulitatis, discedendi a Deo uiuo et uero : sed adhortemur nosmetipsos per singulos dies, ut non obduretur quis ex nobis fallacia peccati. Si non capiant nos blandimenta, que suggerit tentator, ut seducat: si non terreant nos ea que difficilia et intolerabilia esse proponit, ut frangat; adiuuante Domino, qui refugium factus est nobis, facile omnes tentationum laqueos superabimus. In ipso enim sperantes non infirmabitur, nec delinquent omnes, qui sperant in eo. Fidelis namque, qui non patietur nos tentari supra id quod possumus; dicente Apostolo: Patientia uobis necessaria est, ut uoluntatem Dei facientes, reportetis  promissiones . Per patientiam igitur curramus ad propositum nobis certamen : recogitantes quantam pro nobis, et patientiam, et obedientiam usque ad contumelias et mortem crucis, exhibuerit Christus; ut non fatigemur animis nostris deficientes. Non enim dictum est, qui ceperit, sed, qui perseuerauerit usque in finem, hic saluus erit . Cum autem ipsa infirmitatis nostre experientia doceamur quam uera sit illa Domini sententia, qua dicit: Sine me nichil potestis facere ; cum misericordia eius preuenerit nos, certum est quod ipse non subtrahet nobis auxilium gratie sue, nisi ipsi prius subtraxerimus nos. Unde in persona ipsius Domini dicit Apostolus: Iustus autem meus ex fide uiuit . Quod si subtraxerit  se, non placebit anime mee. Mox uero ex sua et electorum uoce subiungens Apostolus: Nos, inquit, fratres, non sumus subtractionis filii, in perditionem, sed fidei, in acquisitionem anime . Quibus uerbis satis terribiliter insinuauit, qui sint filii subtractionis, eos esse etiam filios perditionis. Nisi autem cum debita perseuerantia digne ambulauerimus uocatione qua uocati sumus, dicente apostolo Petro: Melius erat nobis non cognoscere uiam iustitie, quam post cognitionem retrorsum conuerti . Unde etiam Salomon: Sicut canis qui reuertitur ad uomitum, sic imprudens, qui iterat stultitiam suam . Atque iterum: uir qui errauerit a uia doctrine, in cetu gigantum commorabitur . Hic uero nomine gigantum, superbi, atque a Deo  alieni, uel demones, uel homines significantur. Quia uero quidam cum ad nostrum uel uestrum propositum uenerint, solent uel de nostro ad uestrum, uel de uestro ad nostrum suspirare; ne uero et nobis huiusmodi suggestionibus tentator illudat, audiamus Apostolum dicentem: Unusquique in qua uocatione uocatus est, in ea permaneat . Unde Salomon: Sicut auis transmigrans de nido suo, ita et uir qui relinquit locum suum .  Et iterum: Si spiritus potestatem habentis ascenderit super te, locum tuum ne dimiseris . Quoniam autem abundante iniquitate refrigescit caritas multorum, et quidam a serpente seducti, et a uestro et a nostro proposito resilientes, plus nocent scandalo quam profuerant exemplo (non formidantes illam dominice denuntiationis tremendam, terribilemque sententiam qua dicitur: ue homini per quem scandalum uenit ; cauere ualde debemus ne plus perturbet nos paucorum retro abeuntium leuitas, et inconstantia, quam confirmet multorum perseuerantium grauitas et constantia. Imo uero sicut debet nos roborare bonorum perseuerantia, ut perseueranter atque uiriliter stemus; ita debet nos cautos et sollicitos reddere peruersorum apostasia, ne cadamus. Et  iuxta Domini uocem in Euangelio, fiant nouissima nostra deteriora prioribus . De cetero Scripturis sanctis legendis, audiendis, meditandis, aure fidelissima debemus intendere, et quidquid in eis inuenerimus, de destruenda per humilitatem superbia, de superanda per mansuetudinis et patientie lenitatem iracundia uel impatientia, de fuganda per feruorem spiritus torporis et teporis negligentia, de repellendo per benignitatis gratiam liuore inuidie; de calcando per testimonium conscientie appetitu inanis glorie, de orationis instantia, de iugi cordis et oris custodia de apprehendendis quatuor uirtutibus, prudentia, temperantia, fortitudine, et iustitia; de obseruanda in incessu, in silentio, in colloquio,  in omni statu et actu, grauitate et modestia; de uitando per sincere obedientie subiectionem, in obedientie malo, de apprehendendo debite cum pio profectu perseuerantie bono; postremo de ea, que est omnis consummationis finis et legis plenitudo, caritate; debet quotidianis coram Deo profectibus et incrementis, in conuersatione et moribus nostris apparere. ualete. uestris et totius sancti conuentus orationibus, per interuentionem uestram me commendo.





EPISTOLA ALEXANDRI PAPAE III Ad Arthaudum priorem Aluerie, de schismate illius temporis.


ALEXANDER episcopus, seruus seruorum Dei, dilecto filio A. prioris Aluerie salutem et apostolicam benedictionem. Dum piam simplicitatem, etc. 





APPENDIX. Probationes eorum continens que de tribus Bernardis Portarum prioribus, et his illigato Nantelmo, in prefatione ad lectorem disputata sunt.



I.---Rainaldus reclusus Sancti Ragniberti, circa annum Christi 1134.



GUIDO de Aranda omnem calumniam quam fratribus Maioreui faciebat super pascuis eorum dereliquit:  iurauitque in manu Rainaldi reclusi Sancti Ragniberti, fidelem eis adiutorem et amicum fore. Et inde habuit tres solidos, duodecim nummos, et septem denarios. Testes Bernardus Portarum prior, Hugo procurator Maioreui, et Donatianus monachus Sancti Ragniberti.



II.---Bernardus de Portis, prior Portarum ex episcopo Bellicensi, anno Christi 1147.



BERNARDUS de Portis, Portarum prior dictus, in Christo dilectissimis HUMBERTO priori Maioreui, et fratribus eius salutem et omne bonum.

Notum sit uobis quod G. de Benuntia laudauit quidquid pater suus uobis perpetuo concesserat in monte de Cheuillaco, ad meam requisitionem cum adhuc Bellicensis episcopus forem. Promisit pariter idem Giraldus uobis omnem fidelitatem et manutentionem cunctis diebus, sicut pater suus promiserat. Hoc autem factum est in Ecclesia nostra, die sancti Thome apostoli, anno Christi millesimo centesimo quadragesimo septimo, coram toto conuentu nostro,  et Paulo et Antonio los Forts domicellis, et Petro Moschet de Latiniaco.



III.---Nanthelmus episcopus Bellicensis, qui uulgo Antelmus, ad annum Christi 1164.


Ad concordiam et pacem futurorum, ut quietius in silentio uiuant, placuit antiquis res gestas litteris memorie commendare. Nouerit igitur quicunque hanc chartam legerit uel audierit, quod ego Nanthelmus humilis Bellicensis ecclesie episcopus, ad domum uenerim Maioreui, ob quasdam calumnias que oborte fuerant inter domum illam et milites de Rubeomonte; inter quos pax hoc modo Deo largiente reformata est. Remota siquidem omni querela, et sedato omni rancore et discordia, concesserunt et  libere dederunt dominus Willelmus et domnus Garnerius cum filiis suis, pro se suisque omnibus uiuis et defunctis, fratribus Maioreui omnia que ab ipsis uel antecessoribus dono uel pretio acquisierant, et quibus ipso die inuestiti erant. Terras scilicet et nemora, pascuarum usum per omnem terram que infra eadem continetur pascua: ita ut nullam personam cuiusque ordinis uel religionis, in terra predicta ad habitandum suscipiant, imo suscipere uolentibus pro posse suo omnino resistant. Excepto quod domnus Garnerius in uilla de Mionz, in eo quod suum est, religiosos quos uoluerit potest suscipere ad habitandum; non ad pascua eremitis data deuastanda, nisi quantum ad ipsam uillam pertinet:  ubi etiam pecoribus Maioreui transitus non negatur. Preterea omnia que fratrum Maioreui sunt, in manutenentia et custodia sua susceperunt; euntibus et redeuntibus ad domum supradictam, firmam de se suisque hominibus securitatem dederunt: et si quam aliquando iniuriam sepedictis fratribus, uel ad se uenientibus, uel redeuntibus fecerant, ueniam suppliciter postulauerunt. Hec que dicta sunt fideliter intellexi, promiserunt et iurauerunt in manu nostra dominus Willelmus de Rubeomonte, et filii ipsius Willelmus et Aimo, domnus Garnerius; et filii eius Willelmus, Guiffredus, Garnerius, Gaucerannus. Laudantibus etiam idipsum uxoribus eorum, que ad eremum uenire non poterant. Definita uero sunt hec apud Maioreuum, in domo inferiori, anno  ab Incarnatione Domini millesimo centesimo sexagesimo quarto. Interfuerunt autem huic determinationi mecum hi. Guillelmus capellanus noster, monachus Portarum. Magister Anselmus canonicus Bellicensis, Andreas etiam Sancti Sulpicii monachus, et Willencus monachus. De Maioreuo Humbertus prior, et Hugo procurator, conuersi, Bonusfilius, Philippus Girardus, Willelmus: sacerdotes seculares, uicardus de Balmeto, Iordanus et Willelmus de Breuno, Humbertus de Burco, Dua et Iohannes de Isinana. Milites uero Hugo et uicardus de Balma, Aalardus de Biliniaco, Garnerius de Balmeto, Iordannus de Camberiaco, Erardus de Martiniaco, Iordanus et Aimo de Enflafol. Fuit etiam ibi Guido prepositus Bellicensis, Lambertus clericus, et Poncius  frater eius de Balmeto, Willelmus pellicerius de Nantuaco. Sciendum uero est quod pro predicta concessione et donatione, Willelmo de Rubeomonte condonate sunt sex libre Gebennensium. Filii etiam domni Garnerii supradicti in conuentu monachorum laudauerunt que predicta sunt, et habuerunt inde ferme quadraginta solidos Gebennensium.



Iu.---Origo castri Maioreui in ualle de Meria, ubi nunc Carthusia eiusdem nominis.


RAINALDUS Dei gratia prime Lugdunensis Ecclesie minister humilis.

Notum facimus uniuersis, quod nos uidimus, et de uerbo ad uerbum legimus diligenter quasdam litteras,  sanas, integras, non rasas, non uiolatas nec corruptas, sigillo aureo perantiquo munitas, quarum tenor talis est: Nouerint omnes presentes ac futuri quod ualentinianus imperator anno decimo regni eius concessit Maioreuo eius cubiculario, quidquid ei antea dederat in montibus et uallibus, prope uallem Helnonis, prope uallem Michalie et prope montem del Cambes, cum omnimoda potestate alte et basse; domos, turres, castra et urbes construendi, leges condendi, propria numismata fabricandi, et ita agendi ac si esset imperator. Eo quod ille maluit oculo orbari dextro, quam clauim cubiculi imperatoris tradere Arbogasti hosti. Apud Isernoros Kalendis Aprilis. A tergo autem hec scripta erant. Maioreuus edificauit urbem del Balmeto, a qua nomen est sortitus, et castrum proprio  nomine ab ipso uocatum Maioreuum in ualle de Meria, dicta a fustis arborum euulsarum, ad cercenda latrocinia Iouini Pope nefarii et ferocis templi Montisegrorum. Genuit Maioreuus Ginioldum del Balmeto post triginta septem nepotes ab ipso directe descendentes, Ginioldus Pontium procreauit, Pontius uero Ritboldum, Ritboldus Nortboldum. Nos uero ad preces Aimonis domicelli del Balmeto, presens transumptum fecimus sigillari sigillo nostro, tanquam conueniens cum originali. Testes fuerunt. Willelmus de Colongia, Albo de Monte aureo, G. penitentiarius, Le. senescalcus refectorii. Datum anno ab incarnatione Domini 1213, mense Aprili, cum sigillo eiusdem pontificis.




ANNO DOMINI MCC
SANCTUS HUGO EPISCOPUS LINCOLNIENSIS IN ANGLIA ORDINIS CARTHUSIENSIS





HUGONIS uITA AB ALEXANDRO Ut uidetur, monacho ac postea abbate monasterii S. Augustini Cantuariensis, libris quinque conscripta.






MONITUM.

Hanc ut primum uidit reuerendissimus et celsissimus S. R. I. princeps et episcopus Patauiensis, Iosephus ex comitibus de Lamberg, in bibliotheca inclyte Carthusie Gemnicensis in Austria, illico dignissimam sensuit que in lucem publicam ederetur. Nec id adeo mirum. Nam sui in ea animi imaginem statim agnouit antistes pientissimus alterque Germanie nostre Altmannus. Tanti presulis nutu accensus uir uenerabilis ac undequaque doctissimus, celeberrimi loci uicarius, admodum reuerendus et cl. P. Leopoldus Widemannus, non uno nomine uniuerse Europe iam notus, ad hos e ueteri bibliothece sue codice libros eruendos mox se accinxit, eosque eruditissimis notis et obseruationibus illustratos mihi typis euulgandos liberaliter amanterque commisit.

uita hec prato cuidam amplissimo amenissimoque consimilis est, unde omnigenarum uirtutum ueluti flosculos legant non solum priuati ascete et Christiane pietatis studiosi, sed Ecclesiarum etiam presules, qui tunc facile discent quantum roboris ac fortitudinis animo concilient, etiam aduersus potentissimos, uanarum mundi rerum despicientia et mens diuinis rationibus conformata. Singula huius generis in magno Hugone exempla curatius hic recensere nostri eui mores non sinunt. Qui Francie ac Anglice historie cupidi sunt, multa de rebus Henrici II. Ioannis, aliorumque utriusque regni principum hinc cognoscent, que alias nuspiam exstent. Sed ista pluribus monere uix huius loci est.

Auctoritatem operi non exiguam affert quod eius auctor pluribus locis indicet se sancto Hugoni non modo equalem, sed et familiarem fuisse . Unde preterea liquet eumdem sancti episcopi capellanum exstitisse. Audiendus ipse in prologo libri II, col. 961: »Cum Lincolniensis, inquit, Ecclesie presulatum annis iam Hugo bis senis, et diebus quinquaginta tribus religiosissime administrasset, placuit sanctitati sue paruitatem meam de uite claustralis dulcedine in sollicitudinum suarum qualecunque solatium assumere, suoque inseparabiliter lateri sociare. A quo tempore annos tres et dies quinque, quandiu scilicet in corpore postea uixit, ab eius nunquam, nisi per unam solam noctem, abfui comitatu, die semper ac nocte adherens ei, et ministrans sibi ipsi. Huius igitur spatio temporis omnia fere que de illo libellus presens continebit, aut propriis uidi oculis, aut a sanctis ipsius labiis audiui.

Porro auctorem huius S. Hugonis uite, quam ab alio quodam Carthusiano in compendium, seruata tamen primigenia phrasi, redactam hic damus, fuisse monachum Benedictinum, et quidem monasterii S. Augustini Cantuariensis, aperte colligitur ex prologo libri I et II, ac libri u cap. 23, ubi uidesis notam 343, et eiusdem libri cap. 12 et 22. Ac hec quidem extra controuersiam sunt. De proprio eius nomine duntaxat dubitari potest propterea quod in originaria eaque prolixiori uita, teste Molano in Adnotationibus ad Usuardi Martyrologium die 17 Nouembris, nomen suum non nisi hoc modo expresserit: »Dominis et amicis in Christo karissimis Q. priori, et qui cum eo sunt Withamiensibus monachis, minimus frater A.« nec in isthoc, quod exhibemus, breuiario aliter ab abbreuiatore exprimatur, ut ex eiusdem abbreuiatoris prologo constat. Theodorus Petreius in Bibliotheca Carthusiana, dubitans tamen, uite S. Hugonis, Lincolniensis episcopi, scriptorem appellat Adamum, uti et abbas Morotius. uerum cum hunc Adamum uelint floruisse circa annum 1340, manifestarium est hunc esse non posse fratrem A. auctorem magne ac originarie uite, hic compendio reddite, cum ille ea se tradere testetur que suis ipse oculis uiderit, aut ex labiis sanctissimi episcopi hauserit, imo qui ultra triennium adheserit, ut numero precedente uidimus. Potuit tamen huius breuiarii auctor esse Adamus, ex doctore theologo Carthusianus, qui circa annum 1340, quem ei assignat Morotius, florere debuit. Adest enim in membraneo Carthusie Gemnicensis codice alia magne uite Hugonis abbreuiatio hoc titulo: Incipit secunda abbreuiatio uite S. Hugonis episcopi Lincolniensis. Igitur Hugo nobilibus religiosisque parentibus, etc. Cum itaque secunda abbreuiatio manu seculi XIu exarata in laudato codice Gemnicensi exstet, abbreuiatio prima inferioris seculi esse non potest. Atque hec de auctore abbreuiationis magne uite S. Hugonis, qui quanta fide et cura  maius illud opus in compendium redegerit, ipse sat explicat in prefatione libri I, et cl. Pater Leopoldus in Adnotatis accurate obseruauit: licet omnino fatendum sit abbreuiatorem hunc amplius de posteris meriturum fuisse, si resectis duntaxat moralibus digressionibus ac locis communibus, prefationem ipsius fratris A. in librum I reliquaque omnia, ut ut pauca, historiam tamen non nichil illustrantia, nobis conseruasset. Sed ad fratrem A. primarium magne Hugoniane uite auctorem redeundum, uidendumque est quis sub hoc principe litterarum elemento probabiliter delitescat.

uero mihi simillimum semper uisum fuit hunc fratrem A. alium non esse quam Alexandrum, »natione Anglum, professione monachum, ordinis S. Benedicti apud Cantuariam, et tandem ibidem in cenobio S. Augustini abbatem,« ut refert Ioannes Pitseus De illustribus Anglie scriptoribus ad an. 1217, pag. 287, ubi et sequentia de Alexandro commemorat: »Hic cum esset ingenii felicis, et fere a teneris, ut aiunt, unguiculis, sollicitam in bonis artibus habuisset educationem, in uirum doctissimum euasit. Cum autem ad eruditionem eminentem accessisset, solidum iudicium, matura prudentia, et mira in rebus agendis dexteritas, multa etiam in Deum pietas, in proximum caritas, dignus unanimi suorum consensu habitus est, qui toti conuentui preficeretur.« Has notas ingenii animique characteres a Pitseo Alexandro tributos egregie conuenire fratri A. primarie uite S. Hugonis scriptori, mox reperiet, qui uel unum ac item alterum eius librum apud nos euoluerit, in quibus insignis pro illo euo eruditionis, prudentie, iudicii ac probitatis indicia singulis prope paginis deprehenduntur. Ast pergit Pitseus de Alexandro: »In quo munere  administrando cum se ad aliquot annos strenue prudenterque gessisset, et fama uirtutum eius usque ad ipsius regis Ioannis aures peruenisset, rex eum consuluit super controuersiis quas eo tempore grauissimas habuit cum summo pontifice. Alexander regem in spem bonam induxit, rem omnem componi posse dictitans. Cum itaque rex hominem in suas partes nonnichil propendentem deprehendisset, anno Domini 1206, eum legatum Romam super dicto negotio misit. In qua legatione tam aperte se pro rege stare declarauit, eique tam fideliter in omnibus adhesit, ut magnam aduersarum partium sibi conflauerit inuidiam. Unde factum est ut successu temporis, rege mortuo, a Pandulpho summi pontificis in Anglia legato, fuerit excommunicatus, omnique ecclesiastico beneficio, munere et functione priuatus. Atque ita ferunt eum in paupertate et miseria uitam finiuisse.« Hactenus Pitseus de Alexandro, cuius aliorum ingenii monumentorum catalogum loco citato texit, additque, »dici eum usque ad annum Christi 1217 peruenisse, quo feliciter in Anglia regnum suum inchoauit Henricus III.«

Ex his porro nouum robur coniecture nostre de Alexandro, magne uite Hugoniane auctore accedit. Nam hunc non solum ad annum 1217, sed etiam ad 1220 peruenisse, patet ex libri I, cap. 9, ubi refert Hugonem canonizatum a papa, id quod euenisse sub Honorio III dicto anno ex Raynaldo certissimum est. Quod si cui hic locus suspectus sit, et glossema abbreuiatoris uideatur, saltem ex prologo libri u palam est, eum adhuc uixisse et scripsisse anno 1212, qui Ioannis Anglie regis quartus decimus est, ipsissimusque, quo se scribere ibidem testatur. uide adnotata doctissimi Wydemanni ad hunc locum. Itaque cum et etas, et eruditio, et littera initialis in Alexandrum, Cantuariensem S. Augustini monachum et abbatem quadrent, nec de ullo alio eiusdem cenobii, tunc quidem, claro scriptore, cuius nomen ab A. inceperit, constet, uix dubitandum amplius uidetur, fratrem A. magne uite Hugoniane auctorem, eumdem esse Alexandrum. uerum de fratre A. cuius opus integrum sine dubio uidit Laurentius Surius, et in aliud compendium suo stylo redegit, hactenus.





DISSERTATIO De anno quo S. Hugo in episcopum Lincolniensem consecratus sit.


 Sanctum Hugonem die S. Matthei apostoli et euangeliste in episcopum Lincolniensem consecratum fuisse, ac anno 1200, die 16 uel 17 mensis Nou. obiisse concors scriptorum sententia est. uerum de anno quo illa consecratio euenerit, non idem omnes statuunt. Baronius, Raynaldus et Antonius Pagius in critica Baronii, Rogerium et Mattheum Parisium secuti, contendunt Hugonem consecratum fuisse anno 1186. Neque de hoc anno lis admodum moueri posset, nisi auctor uite quam hic dedimus, et cum eo Laurentius Surius, dubitandi occasionem preberent.

Ac auctor quidem uite, licet predictum, nec ullum definite alium consecrationis annum in sua historia uspiam commemoret, pro anno tamen 1085 potius quam sequente stetisse, ex diuersis locis, mox adducendis, manifeste colligitur. Surius, qui nec ipse in contextu annum exprimit, dum annos et dies ab auctore uite in prologo lib. II positos colligit,  recte scribit; »Hugo tenuit cathedram episcopalem annis quindecim et quinquaginta octo diebus.« Anni siquidem et dies in prologo ab auctore memorati et a Surio putati, totidem ipsos annos et dies conficiunt: qui si abstrahantur a die 16 Nouembris, qua S. Hugo anno 1200 e uiuis excessit, necessum est eum consecratum fuisse anno 1185, non anno sequente. Raynaldus tom. XIII Annal., pag. 48, arbitratur Acta in numero annorum mendo laborare, et loco annorum quindecim, putat quatuordecim legendum  esse. uerum in Acta a Surio edita nullum irrepsit mendum, nisi a primario auctore forsitan ante Surium, errore uix credibili, admissum. Auctori autem si non maiorem, saltem non minorem tribuero fidem, quam que Rogerio aut Parisio tribuitur. Ille enim ultra triennium S. Hugoni familiaris fuit, et in hac uita, sicut ex nostris notis et obseruationibus liquet, accurati scriptoris partes exsecutus est. Rogerius uero, licet subequalis fuerit, utpote teste Oudino tom. III Hist. Script. eccl., col. 96, an. 1237 mortuus, nec tamen sancto conuixit, nec eius uitam singulari studio digessit. Parisius autem, Rogerio recentior, ex eodem plura in Historiam suam transtulit, ut idem refert Oudinus, cit. loc., col. 211. His premissis afferenda iam sunt loca ex hac ipsa uita, quibus ostendatur sanctum Hugonem precise anno 1185 in episcopum consecratum fuisse.

I. Prologo lib. II agnoscit auctor uite S. Hugonem »annis bis senis et diebus quinquaginta tribus«  ante suum ad eum accessum fuisse episcopum; et subdit se ab eo tempore »annis tribus et diebus quinque« nunquam, nisi una unica nocte, ab eius comitatu abfuisse, dum Hugo postea uixit. Anni hi, diebus adiuncti, dum efficiunt annos 15 et 58 dies, deducunt nos ad annum 1185, et probant hoc anno Hugonem factum esse episcopum, ut cuilibet intuenti patet.

II. Libro u, c. 7, hec leguntur: »Hactenus fere per tredecim annos a rectis predecessorum meorum  uestigiis non recessi.« Et: »Protrahitur inter hec tempus a festo S. Nicolai pene usque ad Kalendas Septembris.« Et rursum: »In die doctoris eximii S. Augustini continuo salutauit eum,« Hugo nempe regem. Quibus omnibus laudato capite sequentia premittuntur: »Uno igitur anno et fere mensibus quatuor ante mortem suam rex Anglorum Richardus in grauem contra ipsum  exarsit iram tali de causa.« Ex quibus, quomodo eruendus sit annus 1185 iam nunc uidebimus.

Obiit Richardus Anglie rex, ut apud omnes in confesso est, anno 1199, die 6 Aprilis. A festo autem S. Nicolai siue 6 Decembris anni 1197 usque ad diem Aprilis anni 1199, transiit cum mensibus quatuor annus unus, a quo rex in grauem contra Hugonem iram exarsisse narratur. Protrahitur interim a predicto S. Nicolai festo anni 1197 tempus pene usque ad Kalend. Sept. anni 1198, uidelicet usque ad festum S. Augustini, quod non longe a Kalendis Septembris  distat; et in hoc festo Hugo regem audientem missarum solemnia salutauit, et ab eo osculum petiit et accepit.

Si igitur S. Hugo, uti supra citati uiri doctissimi uolunt, in episcopum consecratus fuisset anno 1186, die S. Matthei, profecto nec anno 1197, die S. Nicolai, nec anno quidem 1198, die S. Augustini compleuisset annum episcopatus sui duodecimum, multo minus inchoasset tertium decimum: quem tamen, si anno 1185 die predicta factus est episcopus, anno 1197, die S. Nicolai ante duos menses et ultra inchoauerat, et anno 1198, die S. Augustini, fere compleuerat, dempto unico, nec integro mense.

III. Libro u, cap. 12, narratur historia de muliere a demone delusa, et precibus S. Hugonis liberata. Liberatio hec aut facta est Hugone adhuc existente priore in Witham, aut eo in episcopum recenter consecrato. Prius aduersatur auctoris menti tum propter illa uerba: »Digressis ab inuicem episcopis,« tum ob illa: »Et hec quidem Oxoniensis episcopus  retulit episcopo nostro.« Alterum dependet ex anno, quo Bartholomeus Oxoniensis presul obiit. Hunc non superstitem fuisse anno 1186 liquet ex Chronico Triuetti apud Acherium tom. III Spicilegii, p. 165 nou. edit., in quo ad hunc annum legitur: »Ioannes cantor Exoniensis, factus eiusdem Ecclesie episcopus.« Si Ioannes hoc anno factus episcopus, igitur Bartholomeus aut iam obiit, aut a se episcopatum abdicauit. Decessisse autem hoc anno Bartholomeum testantur Annales Wintunienses part. I Anglie sacre, pag. 302, his ipsis uerbis: »Anno 1186 Bartholomeus Exoniensis episcopus obiit.« His maiorem utique fidem adhibendam iudicabunt uiri docti, quam Oudino, qui illius obitum, et de hoc ipso quidem dubitans, anno 1185 consignat.

Sed forte obiit Bartholomeus postremis anni 1185, diebus, aut ante diem 25 Martii anni 1186. Atque hinc orta fuerit leuis de anno contentio, dum hi a Natali Domini, alii a prima Ian., alii a Paschate olim annum inchoarent. Demus ergo Bartholomeum  mortuum fuisse aut post Natale Domini ultimis anni 1185 diebus, aut ante 25 Martii anni 1186, iuxta hodiernum temporis calculum: quo casu conciliari quidem poterit Oudinus cum Annalibus Wintoniensibus. Ast nos ex narrata hic historia habemus euidentem probandi rationem. Hugonem non anno 1186, sed 1185 in episcopum fuisse consecratum. Consecrationi enim anno 1185 facte potuit interesse Bartholomeus, et tunc mulieris casum Hugoni retulisse, et aliquanto tempore elapso ereptionem eiusdem infortunate addidisse. Minime uero illi adesse, casumue referre potuisset Hugoni iam episcopo, si primum anno 1186 is consecratus fuisset, propterea quod Ioannes anno eodem, uti ex Triuetto uidimus, iam ex cantore exstitit episcopus Oxoniensis, mortuo utique iam Bartholomeo suo antecessore.

Iu. Libro III, cap. 1, de uacatione sedis Lincolniensis hec habes: »uacauerat uero paulo ante sedes tam egregia annis circiter decem et octo, duobus  uidelicet et semi, post translationem prefati episcopi  quindecim uero ante illius consecrationem.« Ex quo loco, ut iterum eliciatur annus 1185, premittenda nonnulla sunt. Et quidem primo, uacationis dicte tempus ab anno, quo Robertus episcopus Lincolniensis obiit, numerandum esse usque ad annum quo ei S. Hugo in illo episcopatu successit. Secundo, Robertum obiisse aut anno 1166 post Natale Domini, aut saltem ante 25 mensis Martii an. 1167, ut hoc modo concilientur Annales Wintonienses, qui eius mortem ad annum 1166 referunt, cum Triuetto, iuxta quem decessit an. 1567. Tertio, Galfrido, solo nomine episcopo Lincolniensi anno 1181, uti ad hunc annum uult Baronius, a sede apostolica iniunctum fuisse, ut aut munus benedictionis obtinere studeret, aut episcopatui renuntiaret. Quarto, Galfridum reapse renuntiasse, idque in manus Richardi Cantuariensis archiepiscopi »anno 1182 in Epiphania Domini,« ut Whartonus testatur part. I Angl. sacre, pag. 73,  in notis. Quinto, etsi non certum, probabile tamen esse, eo tempore quo de abdicatione Galfridi agebatur, etiam actum fuisse de promotione Walteri in episcopum Lincolniensem, eo anno, forsitan et mense quo Galfridus renuntiauit, consecratum, ne sedes, que tam diu uacauerat, diutius uacaret. Sexto, Walterum uix uno anno integro episcopatui Lincolniensi prefuisse, cum a Giraldo Cambrensi, ceuo, annus ibidem episcopus exstitisse dicatur. Septimo, iuxta Chronicon Rothomagense, a Labbeo tom. I Nou. Bibliothece editum, Rotrodus archiepiscopus an. 1183 obiit, eique successit Walterus, quo mense dicti anni aut ille obierit, aut hic successerit, non additur.

His prestructis, statuamus iam Robertum Lincolniensem, si non anno 1166, uti Wintonienses Annales uolunt, saltem ante diem 25 Martii anni sequentis obiisse, adeoque quindecim illos annos, quibus ante consecrationem Walteri sedes illa tam egregia uacasse dicitur ab autore uite S. Hugonis, preterlapsos fuisse, si non in fine anni 1181, certe ante diem  anni 1182. Addamus quindecim his annis annum unum, non inter uacationis tempus computandum, quo Walterus, teste Cambrensi, sedem Lincolniensem rexit, et bis sedecim annis addamus etiam annos duos et semi, quibus post translationem Walteri iterum sedes illa uacauit. Hi anni simul iuncti efficiunt octodecim annos ac menses sex, et, si a 21 Martii anni 1167 numerentur, precise 21 Sept. anni 1185 complebuntur.

Quod si a dicta die et anno usque ad diem 21 Septembris anni 1186 calculum inire uelimus, reperiemus annos nouemdecim et menses sex: cogemurque totum biennium Waltero in episcopatu Lincolniensi tribuere, quod erit Giraldo contrarium, a quo, ut supra obseruatum, non nisi annuus ibidem episcopus dicitur. Imo et ultra biennium Waltero tribuendum foret, si Robertus aut anno 1166 aut in Ianuario anni 1167 obiisset. Militat igitur hec ratio longe fortius pro an. 1185 quam pro anno sequenti,  et stat pro annis quos auctor uite siue ante consecrationem Walteri, siue post eius translationem enumerauit.

Dubium interea occurrit a quo anno et mense sint quo illi anni et semi, quibus post Walteri translationem iuxta auctorem uite Lincolniensis sedes uacauit, inchoandi. In Chronico Rothomagensi, supra citato, additur ad annum 1185: »Hoc anno receptus est Waltherus, etc., in festo B. Mathie in archiepiscopum Rothomagensem.« Si semitertius ille uacationis annus a die S. Mathie anni 1185 esset inchoandus, cogeremur asserere Hugonem primum anno 1187 factum episcopum, quod omnibus uniuersim repugnat. Non ergo a receptione Walteri in festo S. Mathie, sed a nominatione regis, que fieri poterat statim ab obitu Rotrodi, qui forte obiit in primis anni 1183 mensibus, licet receptio successoris ob alia obstacula fuerit dilata, semitertius ille annus erit numerandus: et ita recte deducemur ad annum  1185. Nominari autem potuisse a rege Walterum anno 1183, circa mensem Martium, posset ex eo colligi quod Galterus anno 1182, in die Epiphanie, resignauerit, Walterus ei quidem successerit, sed non nisi unius anni episcopus Lincolnie fuerit, et Rotrodus anno 1183 mense tamen incerto, obierit: et quod Walterus ideo, teste Giraldo, Lincolnia Rothomagum translatus sit, ut regi in consiliis et arduis negotiis propius adesset: que forte causa, quod a rege non longe ab obitu Rotrodi Walterus in archiepiscopum nominaretur.

His quatuor rationibus inducor, ut credam, secundum mentem auctoris uite S. Hugonem anno 1185, die S. Matthei, in episcopum Lincolniensem consecratum fuisse. Ratio prima et secunda pro hoc anno satis perspicue et euidentes sunt, nec minoris ponderis ratio tertia, cum Bartholomeus Oxoniensis iuxta Annales Wintonienses anno 1186 obierit, et eodem anno secundum Triuettum Ioannes eidem  successerit. Quarta uero ratio cum ex multis circumstantiis dependeat, que uel uere uel false esse possunt, eruditi lectoris iudicio et examini subiecta esto.

Porro quid huic pro anno 1185 sententie nostre ex hac uita opponi possit, non uideo. Dubium unicum mouet Triuettus, ad hunc annum ita scribens: »Rex Anglorum mare transiens diem Pasche Rothomagi celebrauit.« Et iterum: »Rex Francorum  regem Anglorum infirmitate tactum uisitauit II Id. Nou.« Et demum ad annum 1186: »Rex Anglorum una cum regina in Angliam transiens in portu Hamtone applicuit u Kal. Maii.« Si igitur rex anno integro hesit in Northmannia, non uidentur potuisse fieri anno 1185 in Anglia, que ibidem facta fuisse lib. III, cap. 1 huius uite narrantur. uerum toto anno regem extra Angliam hesisse uix credibile est. Potuit enim rex Pascha celebrasse Rothomagi anno 1185; eo celebrato in Angliam mense Maio redire, Hugonis electioni fauere, ipsoque consecrato in Northmanniam reuerti, ibidem in aduersam ualetudinem incidere, a rege Francorum inuisi, ac demum Angliam sequenti anno repetere. Quo dato, disparent nubes que ex Triuetto contra nostram sententiam et ipsum presentis uite auctorem adduci posse uidebantur.

Multo adhuc leuius est, quod contra annum 1185 forsitan obiici posset, eo scilicet anno festum S. Matthei,  in quo secundum omnes S. Hugo consecratus fuit, in Sabbatum incidisse, et anno demum sequenti in diem Dominicam, que consecrationibus episcoporum destinata est. Nam preterquam quod nec auctor uite, nec Rogerius nec Parisius, nec quisquam alius asserat S. Hugonem die Dominica sacra episcopalia suscepisse, consecrationes episcoporum etiam in festis apostolorum fieri potuisse, extra controuersiam uidetur. Sed de his satis.



SANCTI HUGONIS EPISCOPI LINCOLNIENSIS IN ANGLIA ORDINIS CARTHUSIENSIS uITA LIBRIS QUINQUE CONSCRIPTA.



PROLOGUS ABBREuIATIONIS uITAE HUGONIS EPISCOPI LINCOLNIENSIS.

 Inspecta serie descriptionis uite beati Hugonis, quam composuit frater A., de quo in salutatione ante prologum mentio fit expressa, inuentum est ibi contineri uerborum dilatationes, quas pro ornatu et edificatione apposuit frater predictus, nec tamen sunt de substantia rei geste. Inseruntur etiam digressiones uarie, quibus, non nostri Hugonis, sed aliarum uita describitur personarum. Adhuc autem ad hunc nostrum Hugonem contingentibus interponuntur aliqua minus notabilia, que pro uitanda prolixitate nimia uidentur potius omittenda. Sane prolixitas iam pretacta in causa fuisse creditur, quare minus libenter hactenus lectus est, et auditus liber continens seriem antedictam. Ideo pro honore sancti, et tam lectoris quam auditoris fastidio remouendo,  uisum est mihi plurimum expedire, sub breuiore compilatione presenti uolumini inserere illa que de uita et conuersatione sancti de quo igitur, magis notabilia sunt inuenta. Nec aliqua inueniens in hoc uolumine, nisi sumpta de serie supradicta

 Diuiditur autem uolumen istud abbreuiationis per libellos quinque, sicut liber continens maiorem seriem memoratam. In quorum primo agitur de uita et conuersatione gloriosissimi nostri Hugonis a pueritia sua usque ad suam in Angliam transmigrationem. In secundo de transmigratione et gestis suis in regimine domus Withamie ante episcopationem. In tertio, qualiter in episcopum est creatus, et quam strenue cepit episcopale officium exercere. In quarto autem et quinto adiicitur de pluribus eius factis laudabilibus, tam miraculosis, quam aliis. Nec uidetur horum libellorum inter se et a tertio ratio alia distinctionis, nisi ut per distinctionem ipsam minuatur legendi et audiendi fastidium, quod maius foret, si coprehenderentur tres in uno. Prologi uero  de uerbo ad uerbum hic, sicut in maiori uolumine supratacto, libellis singulis proponuntur. Capitulorum uero aliquorum non seruatur ordo. Sed nec omnia capitula inseruntur, quia aliqua sunt sublata, et contenta quedam ibi sub quibusdam capitulis, hec ad capitula alia transferuntur


 Explicit prologus abbreuiatoris.



LIBER PRIMUS.



CAPITULUM PRIMUM. Qualiter Hugo genitricis solatio destitutus, et regulari collegio clericorum una cum genitore sociatus, iugum Domini ab infantia portauerit, et inseruntur de sua institutione puerili uerba eiusdem.


Hugo  genitricis solatio, cum necdum etatis metas excessisset, orbatus est, collegioque regularium clericorum una cum genitore breui postmodum sociatus. Erat ferme octennis, cum militie spiritualis subiit tirocinia. Boni quippe parentis, salubriter pro eo inuigilantis, solertia prius docetur militare Deo, quam addisceret uiuere mundo. Sic demum infantile corpusculum flagella pedagogi attrectant, sic discipline compedes motus in eo pueriles cercent, ut et uirtutibus uitia preteriret, et tota uita eius presens a sui ortu usque ad occasum unum  esset atque iuge martyrium. Ipse quidem de seipso, familiariter sepius cum suis agens, talia referebat: »Reuera, aiebat, ego mundi huius gaudia nunquam attigi, iocos nunquam didici, ludere nunquam sciui. Pater, inquit, meus, cum pueriles ingressus annos elementa iam prima litterarum percepissem, patrimonium liberis suis  in funiculo distributionis partitus est; portionem uero, que inter fratres me contingebat minimum, regularium  clericorum collegio contulit.« Nec diu moratus, omnia que mundi sunt funditus abiiciens, Christi militiam subiturus, tiro in castris celestibus, in mundanis iam emeritus, repente efficitur, uite regularis cuius iam olim gesserat mentem suscipiens uestem, et, quod  sibi concessum non fuisse medullitus gemebat, in ipso mundi ingressu de mundo egredi, que mundi sunt, nescientem facile persuadens, me  pariter secum spiritualis uite consortem asciuit.

Est ecclesia  in territorio Gratianopolitano, canonice professionis clericos fouens, numeroque  ad minus septem. Spectat quoque cum suis incolis locus ipse ad matricem et cathedralem ecclesiam Gratianopolitanam. Hanc semper affectu coluit speciali genitor meus, que et suis castellis  ac terris situ erat confinis; et ipse, ut filius deuotus, maioris ecclesie gratiam in filie ipsius reuerentia se complecti gaudebat. Inter canonicos illius loci senior quidam, religione celeberrimus, scientia quoque spectabilior ceteris habebatur.  Huic nobilium liberi certatim a parentibus tradebantur, secularibus simul et ecclesiasticis litteris imbuendi, nec non et ethicis informandi disciplinis. Hic mihi sacras litteras inter ipsa rudimenta summopere ingerens, blandimentis quibus posset et monitis teneros animos meos ad solidioris spiritualisque amorem doctrine accendere nitebatur; a ludendi uero iocandique uanitate mentis mee intentionem uaria arte suspendens, honestis implicabat cuiuscunque rei exercitiis. Ceuis autem et sodalibus pueris frequenter ex more ludentibus, mihi talia leniter instillabat paterne dilectionis hortamenta: »Non te, inquit, dilectissime fili, stolida illiciat uagaque leuitas sociorum; sine illos. Sorti tue istorum studia minus conueniunt.« Addebatque: »Hugonete,  Hugonete, ego te Christo nutrio, iocari non est tuum.«



CAPUT II. De eiusdem profectu in scientia et uirtute, et quam deuotus ac sedulus in diuinis officiis ac fratrum obsequiis existebat.

Iam uero pubertatis tempore, adolescentiam mediis in eo annis dirimente, quantum discretionis et scientie, quantum uirtutis et gratie fons ei infuderit, quem sitiebat, uite, nullus de facili posset stylus euoluere. uigebat pro tunc ingenii acumine magno, uelocius, queque uellet, addisceret. Memorie uastissimis gaudebat apothecis, ubi, que nulla obliuione didicisset perdenda, reconderet. Hec tamen naturalia nullius fuissent momenti, nisi gratie appositio et preclara, que discerentur, suggereret, et  cumulatius que suggessisset propagando augeret. Feruebant in pectore meditationum examina beatarum, flagrabant celestium odoramenta gaudiorum.

Cepit interea diuinis adeo sedulus adesse officiis, ita quoque sollicitus fratrum inseruire obsequiis, ut utrobique nichil minus quam se totum impenderet. Nihil unquam obliuio, nichil queuis poterat occupatio sedulitati ipsius furari, quin Deo que Dei erant, et, que proximorum proximis inpretermisse et inoffense, prout sibi competebat, pro tempore et loco reddere meminisset. Nec tantum deputata sibi explere satagebat officia, sed omnia tanquam specialiter, a se credebat exigi, que, teste conscientia, pro cuiuslibet utilitate aut refrigerio a se possent exhiberi.

 Denique, cum talia de eo, coram eo iam episcopo, qui eum tunc temporis nouerant, fratres aliquoties, me quoque presente, referrent, ipse aiebat: »Utique posteaquam Carthusiam adii, nescio si uel semel mihi subrepsit morantia in officio aliquo quod implere deberem.« Dicitur autem uulgo morantia inter monachos, cum legendi, cantandi uel seruiendi munus sibi assignatum obmittit quis, unde moram patitur functio regularis. Dicebat uero, non quidem iactanter, sed constanter ista de se: »Cum enim in dedicationibus ecclesiarum, in celebrationibus ordinum, uel quantumcunque in diurnis nocturnisue officiis per incuriam ministrorum, cantorum seu lectorum aliqua tardatio emergebat, talem suorum castigare cupiens negligentiam, hec eis de se ipso habende in  diuinis officiis exemplum diligentie intimabat.« In eo autem hec perseuerauit in finem diligentia cunctis cognoscentibus, miranda facilius quam imitanda. Nunquam presens tumultuantis frequentie importunitas, nunquam transacte uel presentis cuiuscunque disceptationis implicitas, aut alius taliscunque casus, undecunque emergens, ei potuit subrepere, quin corde semper uel labiis paratum et promptum haberet, quidquid tempore et hora, tam in altaris quam in alterius officio ministerii, esset prosequendum.



CAPUT III. De patris sui commendatione, et quam humiliter ac deuote ministrauerit ei Hugo noster, eiusdem obsequiis specialiter deputatus.


Ut autem capte narrationis ordinem seriatim prosequamur, Hugone  iam adulto, pater eius senectutis extreme crebris cepit urgeri incommodis. Tantam uero idem in utraque, prius scilicet in mundana, ac deinceps in spirituali optinuerat militia uirtutis palmam, ut nichil suis gratius haberetur commilitonibus, quam ei in omnibus gratum deferre contubernium. Fuerat enim modestie singularis, moribus suauis et honestus, comitate strenuus, benignitate acceptissimus. Igitur Hugoni, qui fratribus uniuersis deuotione uiribus totis deseruiebat filiali, prioris sui  mandato iniungitur speciali, quatenus suo precipue et peculiarius, in quibus opus haberet, seruiret genitori. »Nihil enim, ait, mihi aut ceteris fratribus prestabis gratius, quam si uiro adeo spectabili nichil uotiui denegaueris obsequii. Te uero inter fratres nullus deuotior, sed nec humilitate pronior, aut officiositate nemo te promptior inuenitur, cui a nobis adeo grati uiri cura demandetur.« Excipit libens, libentiusque exsequitur adolescens pius patris iussa spiritualis erga necessitates carnalis imo et spiritualis quoque parentis, per quem se potius gaudebat, non solum fuisse Deo genitum et oblatum, quam mundo antea procreatum.

uideres iam eum, qui in singulorum obsequiis fratrum, gratiam sibi uberiorem conciliauerat uniuersorum,  in eo quam maxime uniuersis placere, quod in paternis necessitatibus studia uinceret singulorum. Quod namque uiro strenuissimo exhiberi uniuersi et singuli preoptarent, solus ille pro cunctis implebat. Hunc igitur, ut ipse sepius gratulando referebat, de cetero  quandiu superuixit, ducebat, portabat, uestibus et calceamentis tegebat, nudabat, lauabat, extergebat, lectum ei sternebat, cibos languenti parabat, paratis debilem ipse cibabat. Hec et his similia dulcius ei sapiebant, cum ea faciebat, quam saperent mella comedenti, aut quelibet pigmenta uehementer sitienti. Accipiebat millies ad singula hec benedictiones ab ore patris, et has corde auido sitienter hauriebat. Sciebat namque, quod benedictiones patrum confirmant domos  filiorum. Nimirum benedictiones omnium gentium daturus illi Dominus, preueniebat eum in benedictionibus dulcedinis, dulcem, amabilem et benedicibilem illum exhibendo uniuersis.



CAPUT Iu. Qualiter ordinatus leuita, mox predicationis studio plebem informans, cellulam S. Maximi regendam accepit, et ita laudabiliter rexit. Et sub hoc comprehenditur quintum capitulum magne uite  .

Annum uero etatis iam ingressus  nonum decimum, petente omni cetu fratrum, per uenerabilem Gratianopolitanum  antistitem, gradum coactus  et inuitus ascendit leuiticum. Cepit etiam mox sancte predicationis studio plebem informare, et ad amorem celestis patrie torpentium corda instantius excitare. Peccantes publice coram omnibus arguebat. Gaudebant si quidem uniuersi in uerbis gratie, que procedebant de ore eius; sed pre ceteris prior suus, uir religiosus et pius, qui eum educauerat et qui ut animam suam eum diligebat. Hic corde letissimo suum alumnum cum sublimitate uite sublimari cernens uerbo glorie, contendit etiam ipse eum ad altiora attollere.

uicinam igitur cellulam, quam uocant Sanctum Maximum, eo quod loci eius basilica sancto est Maximo, regentium nobili patrono, consecrata, ei committit regendam. Quam ille rebus quidem necessariis  pene uacuam  suscepit, bonisque in breui ubertim impleuit. Loci sane ipsius possessiuncule uix unico ad honestam uidebantur habitatori sustentationem cum familia parua sufficere. uerum Hugo, sciens melius duos simul esse quam unum, noluit esse solus, ne sibi quandoque dici potuisset: »ue soli, quia si ceciderit non habet subleuantem se .« Sciens quoque iuxta uiri doctissimi sententiam: »Sicut iunioris iucundiorem, ita cohabitationem senioris esse tutiorem.« presbyterum concanonicum annis et moribus grauem accepit in socium. Ageli curam et uinearum rusticis timoratis commendans, ipse et lectioni et orationi uacabat. Factumque est ut in breui, locus  rerum et incole morum stipendiis ditati, celebrem opinionis bone circumquaque famam obtinerent. Ipse quippe et sui, qui cum ipso erant, in sua abundantia sobrie, et pie, et iuste uiuentes, egenis subministrabant alimoniam, diuitibus honorificentiam exhibentes. Sacre uero exhortationis studio, non solum ecclesiole sue parochianos, uerum etiam confluentes undique turbas ad audiendum uerbum Dei, instantius edocebat, monens unumquemque pro status sui conditione irreprehensibilem se catholice traditionis et pie per omnia conuersationis sectatorem exhibere.



CAPUT u. Qualiter illud euangelicum: »Si peccauerit in te frater tuus« circa quemdam dicte cellule parochianum exsecutus est de peccato adulterii diffamatum  .


 Erat autem inter creditas cure sue ouiculas ouis quedam morbida, erratica, lupinis ultro se morsibus ingerens. Crimine si quidem adulterii quidam ex parochialibus suis pertinacius laborabat. uerum quid cure, quid sollicitudinis, quid instantie huic impenderit pastoris boni sequipeda bonus, eiusdem potius uerbis absoluere dignum duximus. Nam uice quadam plurimis consedentibus uiris litteratis, contigit ipso presente, et cum eisdem familiariter plura conferente, a quibusdam canonici nec non et ciuilis iuris peritis questionem illam de Euangelio proponi, qua Dominus Petro dicit: »Si peccauerit in te frater tuus, corripe illum inter te et ipsum solum .« De his uero que sequuntur,  scilicet de adhibendis secum duobus uel tribus testibus, seu de forma dicendi Ecclesie peccatum fratris, aliis sic, aliis uero sic diffinientibus, sed in eamdem assertionem minime accedentibus episcopus deinde quid sibi uidebatur protulit, suamque sententiam exempli huius prosecutione astruxit.

»Dum, inquit, adolescentulus quondam mihi tradite parochie regimen ipse quidem diaconus administrarem, simplici quodam sacerdote, quod sui erat officii, in sacramentorum siue officiorum ecclesiasticorum celebrationibus uel collationibus exsequente, notam, imo, quod deterius est, noxam adulterii quemdam ex parochianis meis contigit incurrisse. Compertam ego mali famam egre satis tuli, rem diligentissime inquisiui, inuentam et agnitam,  cooperante Domini nostri gratia, hoc progressu emendaui. Conueni uirum inter me et ipsum solum, dixique pro negotio et loco, que dicenda putaui. Ille econtra reatum suum pertinaciter inficiari, irasci et, quatenus ausum mentis suggerebat ceca obduratio, comminari etiam mihi cepit et conuitiari. Abscedens domum, tam tristem me reliquit, quam se incorrigibilem ad tempus ostendit. Precepti uero huius euangelici memor, duobus primum, ac postea tribus testibus, qui rem eque nouerant, mecum adhibitis, hominem corripui, correctionem ei suasi, et ueniam correcto mediante satisfactione repromisi. Distulit ille correctionem polliceri, criminis uero nec suspicionis materiam sustinuit aboleri.  Tandem eius reatum iam omnibus manifestum   flagitii cunctis audientibus denotaui, et tradendum eum Satane interitum carnis, si non citius resipiscat, terribiliter denuntiaui. His ille et territus uehementer, et confusus in medium prosiliuit, et peccato suo non sine gemitu et imbre lacrymarum renuntians penitentiam egit, atque correctus et reconciliatus ueniam accepit.«

Hec uir sanctus de his. Que presenti historie idcirco inserenda putauimus, quatenus ex his manifestius pateat lectori, quid sollicitudinis et zeli, quid discretionis et studii circa salutem animarum uir Deo plenus ab ineunte etate habuerit, ut non immerito super multa sui Domini bona in modico repertus fidelissimus, tempore demum opportuno  uideatur constitutus.



CAPUT uI. Qualiter cum priore suo Carthusiam inuisit, et uisam dilexit.

uerum, ut dicit Scriptura sancta: »Cum consummauerit homo, tunc incipiet .« Iam Hugonem pro modo sue professionis, ac supra modum sue etatis, perfecte consummatum in uirtutum apice omnibus conclamantibus, ipse nec initium quidem perfectionis uel digne conuersationis se attigisse putabat. Comperta uero sancta et sublimi opinione Carthusiensium monachorum, inexplebili cordis desiderio eorum anhelabat informari exemplo. Ac primo quidem dissimulata huius desiderii uehementia obtinere studuit, ut simul cum priore suo  , iam superius  memorato, illorum mereretur aspectu et affectu potiri. Quo facto, tantus mox in eius pectore spiritalis illius conuersationis amor succensus est, ut nullatenus incendii eius flammam intra se posset cohibere. Experiebatur enim iam feliciter ardens infeliciter ardentis uerum eloquium dicentis:


Ubi magis tegitur, tectus magis estuat ignis.

Intuebatur uero, et intuendo mirabatur locum, ipso quoque situ nubes pene supergressum, celisque contiguum, ac ab omni penitus terrenorum inquietudine semotum. Considerabat tantam ibi opportunitatem uacandi soli Deo: cui negotio hoc precipue uidebatur adminiculari, prediues scilicet librorum abundantia, legendi facultas copiosa, orandi quies  inconcussa. Et quidem quoad loci dispositionem hec ita se habere dignoscuntur. At in loci habitatoribus attendebat carnis mortificationem, mentis serenitatem, spiritus libertatem, hilaritatem frontis et puritatem sermonis. Instituta eorum solitudinem, non singularitatem commendabant; segregabant mansiones, sed mentes sociabant Unusquisque habitabat secum, nec agebat, aut habebat aliquid suum. Omnes seorsum, et communiter quisque degebat. Seorsum manebat unusquisque, ne experiretur impedimentum  ab alio; communiter degebat, ne fraterno priuaretur solatio. Hec et his similia notata ibidem, ac etiam obedientie secura munitio  Hugoni placebant, Hugonem rapiebant, ipsumque tanquam extra se effectum sibi funditus uendicabant.

Erat in illo cetu sanctorum senior  quidam, magni quondam in seculo nominis, tunc quoque in sancto proposito celeberrime opinionis. Huic Hugo secretius pectoris sui estus aperiens, nec tam consilium, an faceret quantum quonam pacto quam citius, quod optabat, perficeret, cum gemitu et fletu ab ipso inquirens, longe aliud quam sperabat responsum accepit. Intuens namque uir prudens adolescentem,  ut aspectus renuntiabat, qualitate delicatum et etate  tenellum: sciens etiam ipsum natalibus clarum, nec moribus eius credebat, posse rigorem illius ordinis congruere, nec uiribus conuenire. Hunc ergo sic terrifica responsione, quasi a tali presumptione compescens, aut potius constantiam animi eius explorare nitens, inquit: »Istud, o filiole, quomodo uel cogitare presumis? Homines, quos rupes incolere presentes cernis, saxis omnibus duriores sunt, nec sui sciunt, nec aliorum secum habitantium misereri. Locus iste horridus ipso uisu est, ordo usu grauissimus; ipsius cilicii asperior amictus cutem et carnes desuper ossibus uiuo tibi abraderet; discipline rigor teneritudinem istam,  quam in te intueor, penitus exossaret.«

Hic uero Christi tiro, et Martini beatissimi familiaris cultor et deuotus imitator, illato terrore constantior, Laurentii secum inuictissimi eloquium tacito uersabat in pectore, qui prolato ante se omni tormentorum genere terrere eum cupientibus ait: »Has ego epulas semper optaui.« Ut enim caminus iniectis exsilit aquis, et flammarum in sublime comas extollit sic sanctorum ignescens desiderium, cum obuiant aduersa, fortius conualescit.



CAPUT uII. Qualiter ad prioris sui instantium fide interposita iurauit, quod ipso superstite ad ordinem Carthusiensium nullatenus transuolaret; et fidem non seruauit, nec tamen de fidei transgressione scrupulum habuit, unde profectum tantum cepit.


Senem itaque memoratum, tanquam uotis suis crudelius aduersantem, declinans, aliis quibusdam e fratribus hos cordis sui estus confestim pandit. Nec morantur illi cum ingenti fauore et instanti exhortatione persistendi in salubri proposito, suum et assensum impertiri ei, et auxilium polliceri. Tunc Hugo, gaudio gestiens infinito, hec priori suo  celanda summopere deprecatur. Euangelice nimirum institutionis sedulus emulator inuentum meminit  thesaurum abscondi oportere, donec tam omissis omnibus que habuisset, potius quam uenditis, emere illum mereretur et securius possidere.

uerumtamem, licet dissimulatione multa, quod moliebatur, tegere niteretur, effugere tamen suspicionem solertis nequiuit pastoris, nimio eum amore celantis. Unde ad propria eis sub festinatione regressis, sic lacrymis ora suffusus senior illum affatur: »O, inquit, fili carissime, scio, utique scio, quia in grande malum meum, et in irreparabile Ecclesie mee damnum, te ad Carthusiam duxi. Te sibi Carthusia totum rapuit, totum te possidet. Nos interim te corpore tenus uix tenemus, sed anima tua nobiscum non est. Sed nec istud, uereor, diu erit: nam spiritum ab ineunte secutus etate, carnem  uillus ducens, illius procul dubio impetu, non istius ductus, nobis in breui es abducendus. Proh dolor! lum en oculorum meorum sic subito exstinguitur, et baculus mee senectutis, cum eo iam solito plus indigeam, nutabundo preripitur. Sed nunquid dulcedo mellis mei sic derepente uertetur in absinthium, et gloria mea, qua de filio sapiente tantum gloriabatur pater, ita redigetur in nichilum? Miserere, fili, miserere potius patris tui, nec tante strenuitatis tue solatiis canos meos, iam busto proximos, destituendo, innate tibi pietatis et compassionis cancellos transcendas. Quod si materna uiscera Ecclesie, que te Deo genuit, si paterna piorum dulcedo, que te suauiter fouit, non funditus reuocauit  animum ad perfectiora estuantis, saltem in hoc paterne condescendas senectuti, ne adhuc spirantem deseras, quia modo in te solo debuit respirare.«

Inter hec et huiusmodi, iam utriusque spiritum luctus absorbuit, cum resumpto uix flatu senex etiam hec est locutus: »Spero, inquit, spero de ingenita tibi bonitate confisus, dilectissime fili, quia exaudisti me. Iuret ergo mihi in nomine Domini Dei sui filius meus, quod patre derelicto  Carthusie usibus, dum aduiuam, minime sociabitur. Alioquin suspicionis telum, quo uiscera spiritus mei atrociter transfixit timor, nullatenus auelletur.« Deus bone! Quid inter hec mentis, quid animi seruo tuo fuit  O mira res! o et perplexitas mira!  Utrobique tempestas, et utrinque serenitas, hinc inde et ad naufragium et ad portum impellunt fluctuantem. Si uocanti ad perfectiora non obediat Deo, deseritur una caritas; si potestati contradicat ordinate a Deo, gemina leditur caritas. Una deseritur, que Dei est; gemina non impletur, que Dei et proximi est. O angustie undique, sed pre nimia, quod dictu mirum est, latitudine? Quid tamen faciet, sic dilatatus et sic angustatus? Dicere inter hec poterat:  O anima dilatata, o et anima angustata, quid eligam, ignoro. uerumtamen dico ego quod horum elegeris, siue prestiteris, siue renueris prestare, quod posceris, uita, non mors, tibi est. uerum quid egeris, quem exitum inueneris, et qualiter effugeris manus importunas iam uideamus.

»Solitus utique et assuetus obedire prepositis et subiacere eis, nescius contradicere, ignorans nolle acquiescere, das manum exigenti, et precipienti fide corporaliter prestita satisfacis, atque exitum de cetero tui negotii diuino prorsus arbitrio committis. Sed paulo post, cum hesitares aliquandiu, et quid ageres ignorares, et cum dispendia uite spiritualis quotidie sustineres, et contra fidem datam uenire potius abhorreres, infudit subito cordi tuo superna  clementia uerissime et lucidissime radium discretionis, inspirans tibi et certificans te plenissime sacramentum non esse obseruandum, inconsideratius extortum contra utilitatem anime aut in detrimentum uere salutis. Sciens igitur et exsultans, quia reuera ista in te loqueretur Dominus Deus tuus, audiens eum et exaudiens, deposita domo tibi credita, nullo sciente, quia nullo insidiante, nec tale aliquid suspicante, clam discessisti, et Carthusiam  adiisti, et cum gaudio exceptus in multa ibidem gratia perstitisti. Inquisitus sane multoties a puero tuo  utrum nullum aliquando, ut assolet, scrupulum hec fidei transgressio tibi peperisset, mihi semper istud inde respondebas: »Nunquam certe inde  scrupulum, sed potius mentis iubilum sensi, cum factum memini, unde profectum tantum cepi.«



CAPUT uIII. De tentatione grauissima, que post ordinis Carthusiensis ingressum ipsum arripuit, nec tamen defuit ei tuitio salutaris.

Ipso uero ad ordinem Carthusiensem translato, arripuit eum grauissima tentatio, de qua ipsemet ita referre solebat: »Mox, inquit, ut infra celle  limen pedem misi, exsurgentem tentationis noue motum in corde meo sensi Nec uniformis tentatio illa fuit, imo ingresso nouam militiam omnia tentator innouauit antiqua sue malitie instrumenta, precipue, quasi balistam robustissimam, et eo, ut sperabat, mihi insuperabilem tetendit, imo accendit  contra me stimulum carnis mee. Die ac nocte non discedebat a me . Quid ad hec ego, Iesu bone, imo quid bonitas tua ad hec, faciens bonitatem cum seruo tuo? Ego quidem genibus terram, gemitibus celum, pectus pugnis, genas lacrymis rigaui, tutudi, pulsaui, cecidi. Sed hec omnia et alia innumera quasi erem uerberans feci, quousque et tu, qui non dormis, nec dormitas, et qui  custodis Isrel, o Samaritane benedicte, manum apposuisti. Tu custos te nocte, ut manum apponebas semiuiuo, uix, ut putabam, relinquendo a latronibus, hinc inde repente irrepentibus et dure irrumpentibus, omne malum subito dissipabas. Tunc uidens cordis aream arefactam carnisque fornacem fatiscentem, cedentibus inde fluxis cogitationibus, hinc ignitis motibus, mirabar quis fuerim, et quis subito effectus essem. Talibus erga me, imo intra me, alternantibus uices, obliuiscebar persepe mei, memor tui de terra Iordanis. Inde quasi de duobus, unde nomen et originem is fluuius ducit, duplicabam confessionem humiliationis mee et glorificationis tue, misericordias tuas tibi cantans, et iniustitias meas aduersum me pronuntians,  sentiebam, quia tu remittebas impietatem peccati mei. Manente enim in Hermon et monte modico, dum detestarer et anathematizarem omne lubricum turpitudinis obscene, humilians me, post ferale incendium puluerem me et cinerem sentiens esse, mox benefaciebas cum seruo tuo, reuelans oculos meos, ut considerarem mirabilia de lege tua. Dabas quoquo fatigato et defecto uel modice interdum prelibare manna illud absconditum. Istud uero tantillum, quod hinc merui pregustare, tale erat et tam immensum, ut facile contemnerem propter ipsum obtinendum plenius et diutius, quidquid mundus nouit dulce uel amarum, lene uel asperum. uerum in his rara mihi hora, et parua mora. Rursum ad certamina, rursus ad bella rapiebar. Nusquam uero, sed nec  unquam defuit, licet indigno mihi, piissimi Redemptoris miseratio: semper in aure cordis mei erat uox eius erudiens et consolans me; semper manus eius mecum eripiens et corroborans me.

Et hec quidem ac plurima in hunc modum mente contrita, non modo pro consolatione nostra, sed et pro deuotione et humiliatione sua secretius agens de statu suo  de his, que in uita priore humanitus uel pertulerat aut diuinitus perceperat, memorare solebat. Inferebat autem hec in sui ipsius uehementem sugillationem, quasi Deo pro beneficiis suis congrue non responderet, aut se post largiora Domini sui dona, iam in etate robusta infirmioribus annis uiribus animi imparem exhiberet.



CAPUT IX. De commendatione ordinis Carthusiensis, et profectu in eodem nostri Hugonis, et qualiter senior ad cuius obsequium fuerat deputatus, ipsum de suscipiendo ordine sacerdotali tentauit, et ipsum futurum episcopum prenuntiauit. Et sub hoc capitulo comprehenduntur 10 et 11 capitula magne uite.


 Erant  quidem, ut semper, in domo Carthusie tunc temporis quam maxime uiri, tam clerici quam laici, mire sanctitatis et grauitatis, ipsisque summis principibus et Ecclesiarum prelatis admodum reuerendi. Nec erat facile quis feruentior et quis perfectior inter illos censeri potuisset dignoscere. Tantus ibi in domandis corporibus rigor, tanta in rigore seruabatur discretio, ut medium cum binis tenendo nichil infra uires quis aggredi contentus esset, nichilque, quod uirium metas excederet, exercere uellet, sineretur. De ordine si quidem isto in  registro  pape, cuius tempore noster Hugo canonizatus est, ita legitur: »Ordo Carthusiensis in eo alios ordines antecedit, quod cupiditati modum posuit.«

Quid uero hic egisse, quantumque profecisse Hugonem putamus, ubi inolitus ei a primeuis, ut ita dicatur, mensibus, discendi amor cum libris, cum magistris, cum ingenio preclarissimo, cum otio quam opportuno, tam fraterne et ferme continuo iuuari et promoueri potuit? In his dies, in his studiis continuabat et noctes; nec aliud causabatur profectibus suis nouercari et gaudiis, nisi temporis breuitatem, cui mirum in modum legenti semper aut meditanti uel oranti omnis dierum noctiumque prolixitas minori, quam optasset, spatio tendebatur.

 Iniungitur autem sibi aliquando cura et obsequela cuiusdam monachi senis, magnarum uirtutum uiri. Hunc tam ualetudinarium, et pre etate ac debilitate suprema cellule sue parietes nusquam excedentem, Hugo in horis regularibus decantandis, uel quibuscunque necessariis suppeditandis, seruitor deuotus et indefessus, tanquam nutrix alumnum aut mater filium iuuabat et mulcebat, nec aliter quam ipsi Domino Iesu Christo in omnibus ei ministrabat. Contigit aliquando tempus sacrorum ordinum ab episcopo loci istius celebrandorum instare annis aliquantis iam in conuersatione tali eius transactis. Hoc sciens  uir Dei, Hugonis pariter et institutor  et alumnus, cepit dicere illi, quasi  tentans illum: »Ecce, ait, fili, iam in te est, an uelis sacerdos fieri: si acquieueris, ad hunc gradum modo promoueberis.« Ad hec ille, cui  iam olim nil dulcius, nil eque dulce erat, quam sacris deseruire ministeriis, quam diuinis sacramentis saginari, Iesumque suum, quia sibi dulcissimum, ut inferius plenius docebitur, cordis faucibus et corporis in hostia liberius contingere salutari, estuanti ad audita desiderio, mox suppliciter et pure, quod optauit, aperuit. Ait ergo: »Quantum in me est, Pater, nichil sane magis appeto in uita ista.« Tunc uero senex ad eum: »O quid dixisti? o, inquam, quid dixisti? o miraculum! o toties legisti, ad sacerdotium qui non accedit inuitus, accedit indignus, et tu modo non inuitus, imo et auidus, ut ipse fateris, accedere non metuis?« Ad hanc uocem territus et quasi fulmine tactus tota corporis strage ad pedes obiurgantis prosternitur,  flens ubertim, et ueniam presumptionis tante gemebundis uocibus petens. Qui ad modicum uelut dissimulans anxiantem, cum ad tantam illius deuotionem et humilitatem totis et ipse uisceribus concuteretur, tandem ita leniter et flebiliter alloquitur: »Surge, inquit, surge.« Quo etiam ad iussum eius sedente, hec spiritu prophetico uir Dei locutus est: »Ne turberis, inquit, non iam fili, sed domine mi, ne, inquam, turberis. Scio, et uere scio quo spiritu et quo affectu locutus sis uerba hec. Tibi igitur dico, mox quidem sacerdos, ac post, cum tempus a Deo prescitum aduenerit etiam episcopus eris  .«



CAPUT X. De ipsius in deuotione profectu, postquam est sacerdos effectus, et corporalis asperitatis e abstinentie rigore.


Promotus itaque iuxta uerbum uiri Dei ad gradum sacerdotii, quantum creuit ordine, tantum profecit in sacra deuotione. In altaris officio ita quidem uersabatur, ac si uisibilem manibus contrectaret Dominum Saluatorem. uidebatur astantibus, diuina celebrans, opere et ueritate ipsum cum sponsa illud epithalamicum decantare: »Dilectus meus mihi, et ego illi .« Domabat corporis membra uigiliis, ieiuniis, flagellis, et iuxta morem ordinis usu cilicii et potu aque cum arido pane; nichil omittebat de austeritate ulla, quam communis regula uel maiorum admittebant exempla.

Peculiaria etiam quam plura supererogare non  desistens, genua flectebat crebrius, corpus totum sternebat in terram, iacensque pronus cum Moyse et Aaron, cum Iosue et Daniele, diuinam exorabat  clementiam quatenus a populo suo furorem suum auerteret, et propitiationem acceleraret. In omni Quadragesime  septimana tres ferias in aqua et solius panis edulio, nullo penitus condimento adhibito, nisi forte salis adhiberetur prelibatio, transigere consueuit; in ultima uero hebdomada Sabbati adiiciebatur obseruantia in simili dieta. Nunquam infirmitas, aut debilitas seu casus alius, ante sumptum episcopatum, alio cibo uel potu istud quatriduum compulit eum aliquatenus releuare.

Abstinentie uero huic ascribebant medici in etate progessibili stomachi illius nimiam infrigidationem; unde plures interdum perferebat dolores et iuges pene molestias. Hanc quoque designabant causam, qua uirtus in eo appetitiua, uirtute digestiua  potentior, corpulentiorem eum iam quinquagenarium faciebat, quam fuerat pridem adolescens.



CAPUT XI. Qualiter Petri archiepiscopi Tarentasiensis obsequio deputatus, tam in Scripturarum perscrutatione, quam in omnibus, que poterant reuerentie congrua, aut animo grata esse, deuotissime ministrabat, ab ipso quotidie recipiens benedictionem, absolutionem et instructionem salubrem.

Per  idem tempus uir sanctissimus, Tarentasiensis  archipresul Petrus, Cisterciensis monachus, Carthusiam sepius adire  solebat, ibique; in cella solitaria infra sanctorum illorum habitacula commanebat. Huius itidem Hugo mancipatur obsequio, seruitio delegatur. Si lectio recitari, si quelibet  sententia in tanto librorum pelago inquiri petebatur et inueniri, ad hec Hugo promptus erat: ad manum ei omnis que posceretur scriptura fuit. Si de ueteris, et si de Noui Instrumenti paginis, sermo erat, si gesta sanctorum, si tractatus doctorum inquisitionem mouebant, Hugonis solertiam nichil latebat. Cum sanctus ille loqueretur, hic auditor erat mansuetus et docilis; cum loqui iuberetur, pronuntiator acutus, et mirum in modum eloquio efficax erat et suauis. Obsequebatur quidem in cunctis gratiose, que sancti poterant aut reuerentie congrua, aut animo grata esse. Alluebat frequenter pedes eius, et osculabatur osculo cordis sui eos, qui osculo oris sui non sinebantur.

 Hec autem et alia Hugo iam episcopus referre auditus est de suo quondam archiepiscopo, iam regnante  in celo. De quo etiam hec memorabat,  quod post strati sui ingressum, ut fatigata diurno labore quiete nocturna membra releuaret, dum hunc Hugo in lecto componeret et uestibus operiret, quotidie hanc orationem eum proferre audiebat: »Presta, quesumus, Domine, ut de perceptis muneribus gratias exhibentes, beneficia potiora sumamus.« Quotidie uero et benedictione potenti ministrum suum Hugonem muniebat, et auctoritate pontificali a peccatis omnibus absoluebat, ac monitis spiritualibus instruebat. Nihil denique utilium subtrahebat, sed omne consilium Dei, quod sciret ei profuturum, et pluribus per eum, illi sollicite manifestabat.



CAPUT XII. Qualiter domus Carthusie procurator effectus, ipsam tam spiritualiter quam temporaliter strenue gubernabat, omnibus se reddens merito commendatum.


Post hec, cum iam Hugo in quietis sue nidulo per bina  circiter lustra moratus, et mundo plene mortuus, plumis undique et pennis fultus solidissimis, ad uolatum esset aptissimus, procurationem totius domus ei, quantum licuit, renitenti, prior suus delegauit. Regebat  ergo industrie commissam sibi familiam, fratres sollicite instruebat, et iuxta illud de sancto Honorato Arelatense dictum, quod frequenter in ore habebat, multumque laudabat: »Torpentes semper excutiens a desidia, feruentes spiritu cogebat ad requiem.«

Dominus autem benedixit domui, ualde exuberare eam faciens in omnibus bonis. Quis ab Hugone consilio etiam in temporalibus destitutus, non consilium  retulit necessitatibus suis profuturum, sapientibus quoque huius seculi admirandum? Quem uero in temporalibus erudiuit, quem mox ad perpetua non incendit? In capitulo monachis inaudita, fratribus et secularibus, qui forte aduenissent, loquebatur uerbum Dei; pauperes recreabat, ut licebat pre rigore ordinis, diurnis etiam subsidiis. Istos uero, cum rebus nequiuit, consolabatur sermonibus, adimplens illud uiri sapientis: »Ecce, inquit, uerbum bonum super datum optimum .« Omnes interea Hugonem loquebantur, siue prior, siue monachus, siue conuersus, gratiam attollebant collatam Hugoni. Diues Hugonem laudibus efferebat; egenus Domino precibus Hugonem commendabat, et  cegenis commendandum supplicabat. Istud uero ille uotiuum dicebat, tanquam et friuolum contemnebat.



CAPUT XIII. De tentatione illius alia ab illa de qua supra, capitulo octauo, et qualiter ab ipsa per illum sanctum quondam priorem Carthusie Basilium, quem suum nutritorem uocauit, exstitit liberatus. Et inseritur hec tentatio in magna uita libro secundo.

 Tanta uero ei carnis tentatio subito exorta est, tamque continue, tamque importune in eum debacchata est, ut mallet gehennalibus interim tradi penis, quam tantis urgeri flammis. Tam ingens pugna, tam forte certamen fuit, ut solius diuine non dubitetur uirtutis fuisse, quod humanitus non cessisset; sed uiriliter resistendo triumphum reportauit. Ad plenum autem huius modum congressus nemo referre posset, quibus lacrymis, quantis gemitibus, quam crebra confessione, quam aspera flagellatione, uel diuinum expetierit adiutorium, uel cor contriuerit, uel corpus proprium cruciauerit. Diei uero cuiusdam diluculo  uisitauit eum hoc ordine oriens ex alto Sol iustitie, mittens angelum suum, et eripiens eum de potestate tenebrarum harum.

Egerat noctem illam in tenebris, sic ipse insomnis pene totam. Demum quidem athlete fortissimo, prostrato nec superato, non uicto sed fatigato, tenuis obrepsit sopor. Continuo uelut in excessu positus uidit uirum  Dei, qui eum susceperat ad ordinem, illum sanctum quondam priorem Carthusie Basilium, uultu et amictu angelico radiantem astitisse sibi, seque sic uoce blanda compellantem: »Quid, inquit, tibi est, fili carissime? Surge, et uelle tuum fiducialiter enarra.« Ille uero ad eum ait: »O pater bone, et nutritor meus piissime, affligit me usque ad  mortem lex peccati et mortis, que est in membris meis; et nisi more solito auxilieris mihi, en morietur puer tuus.« uix dictum compleuerat, et sanctus sic paucis: »Bene, inquit, auxiliabor tibi.« Moxque patefactis nouacula, quam manu uidebatur tenere, uisceribus eius quasi strumam igneam inde uisus est exsecuisse, et longius extra cellam proiecisse, dataque benedictione medicus recessit. Aeger sanatus et sibi redditus somno fugiente resedit; letusque supra modum de ostensa sibi claritate nutritii sui, qui ante aliquot  annos migrauerat ad Dominum, omnimode in corde et in carne se reperit immutatum.

Horum summam cum ab ipsius ore Hugonis, secretius mecum loquentis, pluries acceperim, in extrema demum egritudine planius et diligentius totius  euentus ordinem, sicut eum modo digessi, mihi enarrauit. Querenti uero utrum aliquem postea huius senserit in carne sua motum: »Reuera, inquit, quod aliquem senserim, non nego, sed simplicissimum,  et quem non minus contemnere quam comprimere esset facillimum. Hec idcirco dixerim, quia aliter de his alium quemdam  scripsisse accepi, asserentem uidelicet, quod per beatam uirginem, Dominam nostram, Dei Genitricem sibi apparentem uisitatus, eunuchizatus et ira curatus fuerit, quod nullam deinceps carnis titillationem sit omnino expertus. uerum,  que ab ore illius de curatione eius audiui, uerissime expressi.«

Iam uero de Hugonis nostri de Burgundia  in Angliam translatione et gestis eiusdem sequentibus tractaturi, finem imponentes precedenti libello, alium aduertamus.


 Explicit liber primus.



PROLOGUS LIBRI SECUNDI

 Cum Lincolniensis Ecclesie presulatum annis iam Hugo  bis senis, et diebus quinquaginta tribus religiosissime administrasset, placuit sanctitati sue paruitatem meam de uite  claustralis dulcedine in sollicitudinem suarum qualecunque solatium assumere, suoque inseparabiliter lateri sociare. A quo tempore annos tres et dies quinque, quam diu scilicet in corpore postea uixit, ab eius nunquam, nisi per unam solam noctem, abfui comitatu, die semper ac nocte adherens ei et ministrans sibi ipsi. Huius igitur spatio temporis omnia fere, que de eo libellus presens continebit, aut propriis uidi oculis, a sanctis ipsius labiis audiui.

Causam, qua in nostrum  uenit orbem, tum ab eo, tum et ab aliis, qui huius aduentus sui pro  curatores exstiterunt, accepi: similiter et modum quo dilecta sua Carthusia discessit, quo domum Withamiensem a fundamentis construendam disposuit, instituit, et uiris optimis adimpleuit, ac post hec ad episcopatum accessit. De his, que in episcopatu gessit, antequam ei adherere cepissem, de industria pretereo innumera, certissime comperta, notitia cunctorum dignissima. Quia enim plurima ex his quosdam me longe  doctiores litteris mandasse accepi, superfluum imo et presumptuosum esse iudicaui, ab aliis congruentius exposita, insipidiori eloquio replicare. Ad ea uero seriatim referenda, quorum istos notitiam minus ad liquidum credimus assecutos, calamum pariter intendentes et animum, tale inuocato Spiritus sancti adiutorio sumamus exordium.


 Explicit Prologus.



LIBER SECUNDUS.



CAPITULUM PRIMUM. Qualiter pro domo Carthusiensis ordinis, in Anglia apud Withamiam construenda, mittitur ad querendum Hugonem.


Contigit eo tempore ad reges Anglorum Henrici  secundi notitiam uirtutum nostri Hugonis famam tali occasione peruenisse. Quadam de rege  in transmarinis agente, uenit ad eum uir quidam nobilis de partibus  Northmannie. Rex uero de ordine Carthusiensium inter alia mutue sermocinationis  uerba pleraque ab eodem inquirere cepit. Nam  dudum sancte illius conuersationis fama preuentus, asciuerat de domo prefata quosdam fratres, quibus et ex locis, quam ipsi elegerant, in Anglia contulerat uillam, scilicet Withamiam  appellatam, in Bathoniensi territorio sitam, cum terris siluis, cum pascuis et uinariis, nec non et aliis fundande illius ordinis domui necessariis. Qui uero predictis fratribus prior fuerat designatus  , ad breue uix tempus in Anglia degere acquieuit. uacationi namque et quieti solitudinis assuefactus, negotium sollicitudinis tante constructioni debitum mente delicata non ferebat. Tedebat eum, imo et socios eius pene cunctos, ritus gentis alienigene, diete insolite, et ceterorum que moribus aduenarum  et uotis in solo peregrino de facili parturiunt offensionem. Nam et prouincialium nonnullis formidolosus eorum uidebatur esse in suos fines accessus, frustra scilicet illis metuentibus sibi, ne illi propriis minus contenti limitibus, eorum occupandis iugeribus inhiarent. Quem indigenarum aduersum se uiri innocentes motum pullulare sentientes, priorem suum ad domum redire permiserunt, quatenus communicato cum uiris sanctis consilio, uel animequior ipse rediret, uel alium loco suo ad hoc magis sufficientem destinari obtineret. Rediit ergo, et loco eius alius mittitur, qui tedio simili affectus, morte beata finem laborum et uite initium citius accepit. Reliqui inter ista fratres uariis perturbationum procellis unanimiter fluctuabant. Rex ipse angebatur medullitus ad  hec. Cepit namque imaginari iam et pertimere futuri notam ruboris, qua inurendum se nouerat apud magnates multarum in circuitu nationum, si cepta adeo salubria, adeo cunctis exteris gentibus fauorabilia, nequiuisset consummare.

A uiro igitur memorato super his tale recepit consilium: ab his, inquit, domine mi rex, fluctibus unico uos et efficacissimo liberare potestis consilio. Est in domo Carthusie quidam monachus, natalibus quidem clarus, sed morum strenuitate longe preclarior, nomine Hugo de Aualim. Hic omni uirtutum gratia decoratus, ita est omnibus qui eum nouerunt acceptus et gratiosus, ut aspectu solo omnium in se rapiat affectus. Qui uero etiam ab ore eius uerbum  audire merentur, tanquam diuinum se uel angelicum  gaudent oraculum percepisse. Hunc si nouella in partibus adhuc nostris sanctissimi ordinis huius plantatio cultorem habere meruerit atque rectorem, uidebitis eam letissime ad omnem subito gratiam fructificando proficere. Tota insuper Ecclesia, ut certus sum, Anglicana illius purissime religionis et religiosissime puritatis nitore uenustius decorabitur. Ceterum hunc sui de facili non emittent de domo sua. Ipse quoque nonnisi coactus et inuitus, alterius habitationis adibit sedem. Fauorabili proinde ac strenua opus est legatione: operosa etiam precum ambitione nitendum, quatenus, hoc solo quantocius impetrato, et uester de cetero animus a sollicitudinis huius molestiis releuetur, et hec sublimis religio ad gloriam excellentie uestre insignius propagetur. Inuenietis  enim in uno isto homine cum ceterarum uirtutum cumulo, quidquid longanimitatis et dulcedinis, quidquid magnanimitatis et mansuetudinis in aliquo mortalium poterit reperiri. Nulli huius esse ingrata uicinitas aut cohabitatio ualet; nullus hunc uitabit, ut alienigenam; nullus non ut ciuem, nullus non ut domesticum, ut fratrem, ut amicum intimum, illum respiciet. Nam et ipse omne humanum genus non aliter quam propria attendit uiscera, uniuersos homines amplectitur et fouet ulnis et gremio unice caritatis.

Hec et in hunc modum plurima ipse dixerat. Dicenti quoque rex multum applaudens et gratias agens, dirigit quam celerrime cum litteris regiis ad domum sanctam Carthusie uenerabiles legatos, dominum  uidelicet Reginaldum  Bathoniensem episcopum, cognominatum Lumbrach, et cum eo uiros quosdam strenuos et industrios.



CAPUT II. Qualiter nuntii ad Carthusiam uenientes super petitione sua inuenerunt fratres dissentientes, et qualis erat sententia ipsius de ipsa exaudienda, et hoc est Cap. 3, in serie magne uite.

uenientes autem regis legati ad Carthusiam, assumpto secum uenerabili  Gratianopolitano episcopo, ipsius loci diecesano, litteras Domini sui priori et fratribus presentatas persuasoriis uerbis suppliciter et strenue prosequuntur. Omnibus uero ad primum contristatis auditum, prior quam maxime conturbatur, procrastinatur eorum responsio, conscientie  et uota super negotio tali discutiuntur interim  singulorum. Prior primus petitioni penitus contradicit, et fratrum in diuersa uariatur sententia. Hi talem uirum, et uniuersitati ordinis  adeo profuturum, in tam remota loca dirigi nullatenus oportere dicebant. Alii, quorum unus dominus  Bouo fuit  a Deo exiisse uerbum regis asserebant, nec tutum contradicere esse plurimis rationibus edocebant. »uos, inquit Bouo, nescitis quidquam, nec cogitatis, quia superna dispositio facit hec omnia ut ordinis huius sanctitas per uirum sanctum usque in supremos mundi limites splendidius elucescat. Sed neque putetis illum diu sub modio latebrarum nostrarum posse cohiberi. Credite mee paruitati, inter precipua Ecclesie sancte luminaria  ipsum in breui audietis super candelabrum ecclesiastici regiminis subilmari. Dudum enim mihi uirtutibus Hugo episcopus  potius uisus est, quam monachus exstitisse.«

Postulatus demum Hugo super hec suam proferre sententiam, et suam aperire uoluntatem, ita citius ait: »uoluntati mee super statu meo nichil penitus reseruare iam pridem edoctus fui. Quid autem de his uere sentiam, libere exponam. In medio uestre sanctitatis tandiu conuersatus, monitis et exemplis uestris in tantum adiutus, nunquam uel per unum diem animam meam custodire sciui. Unde miror, quomodo in sapientis alicuius animum ascenderet, quod ad aliorum regendas animas per me ipsum mitti longius debuissem. Qualiter uero nouam  domum instituere sufficerem, qui antiquorum instituta seruare nequiui? Puerilia sunt ista que audio, nec deliberationis tante spatio, saluo reuerentie uestre beneplacito, aliquatenus digna. Omissis igitur de cetero talibus cura et negotium arduum sit, nec patiens dilationis, uestraque intersit solerter prouidere, ne regis illius cepta ad periculum animarum ac ordinis sancti dedecus protelentur diutius imperfecta. E uobis, aut ex ceteris domibus uestris, uirum quempiam ad hoc opus idoneum eligite, et cum istis mittite. uiris autem istis, tanquam sapientibus, et uos sapienter respondete, uelle uos eorum uotum melius, quam ipsi postulant, adimplere, assignantes eis, non quem, utpote decepti, sed qualem, ut religiosi  et discreti, querunt. Non expedit enim deceptos in persona postulati inconsultius exaudiri, quia decipi in qualitate persone nec ipsi uolunt. Sic  denique in sua petitione exaudiantur, ut gaudeant se utilius, quam petierunt, exauditos.«



CAPUT III. Qualiter demum obtentum est, ut adiret Angliam Hugo ad regem ueniens, et qualiter Withamiam cum honore deductus sit.

Licet autem hec que premissa sunt, seu et alia pro sui excusatione instantius Hugo prosequeretur, interna tamen dispositione cuncta suauiter moderantis sapientie Dei, nullatenus potuit nutus sui effectu priuari. Sed nec prioris quidem patrocinium, Hugonem retinere cupientis, ei contra dispositarum a Deo rerum ordinem poterat suffragari. Utriusque uero contradictio, et prioris uidelicet et Hugonis, dum  nescienter nititur refragari, compellitur necessario famulari operanti inuisibiliter maiestati. Nam, quo pertinacius prior resistebat, et quo instantius Hugo se ad hoc insufficientem asserebat, eo uehementius episcopi presentes cum suis consiliatoribus, iunctis tandem sibi quibusdam fratrum de conuentu natu maioribus, ut fieret, quod rex tantus petierat, perurgebant. Quid plura? Fratrum tandem uniuersitas cum precibus, tum et rationibus eorum qui aduenerant uicta petentibus cedit.

Hugo uero assentire flagitatus a cunctis, in priorem cum aliud non posset, transfundii sententiam. Sciebat enim id sibi ab illo qui eum ut animam suam diligeret, et a se nullatenus elongari optaret, uix aut nunquam iniungi posse. Quem monitis episcopi sui,  cunctorum etiam gemebundis precibus, qui aderant, interpellatum sic dicunt eis qui intererant respondisse: »uiuit Dominus! nunquam iste sermo egredietur ex ore meo, quo iubeam Hugonem meam senectutem  deserere suaque dulcissima et pernecessaria presentia Carthusiam uiduare.« Qui nimia importunitate uniuersorum tandem obrutus, et quid faceret prorsus non inueniens, conuersus ad Dominum Gratianopolitanum ait: »Iam quidem ratum est quod de me dixi: Hugonem a me uox mea aut mens mea nunquam remouebit. Tu iam uideris, tu episcopus noster es, tu pater  et frater noster: si ei hoc iniungas, si precipias, ego non contradico, non resisto.« Nec plura locutus iam uocem fletu interrumpente, lacrymis indulgebat, quibus mentis anxie  leniret dolorem.

uideres iam per ora cunctorum riuos fluere lacrymarum.  Episcopus et ipse, ut erat piissimus, monachus ualde honestus et mansuetus, compellentibus omnibus, ut promissa sibi a priore in Hugonem uteretur potestate, ita primum uniuersos alloquitur: »Quia uobis, fratres karissimi, quos non minus conuersatione quam professione Christiane perfectionis apicem conscendisse manifestum est, nos desides et a culmine uestre sanctitatis longe inferiores, non necesse est ostendere quid in his, que Dei sunt, agere debeatis, aut etiam monere quatenus uobis melius cognita, strenue compleatis, qui in omni uita uestra non que uestra sunt, sed que Iesu Christi, uos querere comprobatis. Hoc unum ad memoriam uobis, Domine prior, sed et uestre, fratres, uniuersitati reuocandum putaui, quod uobis  ante oculos ponatur, qualiter in casu simillimo se habuerunt predecessores uestri.« Cum enim ad instantiam sancti Cenomanensis tunc episcopi Bertirramini  in occiduas Galliarum partes sanctissimus Benedictus dilectum et sanctum discipulum suum Maurum fundande gratia religionis monastice destinaret, similem ibi luctum et luctus causam non dissimilem, legitis exortum. Quem suum pariter et fratrum dolorem ea sanctus Dei ratione compescuit, ut ostenderet seruos Dei nullatenus contristari super his, que uelle nouerint Dominum suum. Ubi et uerbum intulit memoria dignissimum: »Ne forte, ait, hac ipsa nostra tristitia Deo, quod absit! inueniamur contraire. Sed te, et Hugo, frater carissime, in hoc quoque imitari eum conuenit, quem sequi  semper dulce habuisti, unigenitum Filium summi Patris, qui de altissimo sue diuinitatis pro multorum salute ad publicum dignatus est exire humane conuersationis. Et tu igitur peregrinari ad modicum a tuis karissimis, postposito interim quietis adeo dilecte silentio, pro eo ne cuncteris, in presentis uite exsilio, ut ei perenniter postmodum socieris in beatitudinis sue regno. Hoc ego, licet indignus, uice ipsius in remissionem peccatorum tuorum, ob compensationem etiam eternorum premiorum, tibi iniungo, et in ui obedientie firmiter precipio. Perge itaque sospes et felix cum uenerabilibus uiris istis, qui te uocare uenerunt, curamque suscipe domus Withamie in Anglia, fauente Domino, construende:  presis quoque constanter, et prosis instanter loco et fratribus ibi congregatis, in nomine Domini, et congregandis.«

Hanc Hugo diffinitionem aliquandiu pedibus se pontificis aduoluendo irritare nitens, nec quidquam proficiens, cessit postremo; seseque orationibus  omnium presentium commendans, fratribus in osculo pacis ualefaciens, cum illis legatis  profectus est, ad regem uenit, tandemque cum fauore maximo ab ipso dimissus, et Withamiam cum honore deductus, tanquam angelus Domini a paucis fratribus, qui tunc ibi erant, in priorem suscipitur cum gaudio ineffabili.



CAPUT Iu. Qualiter statu, quem inuenit apud Withamiam, uisitato, ad regem reuersus, fecerit uille de Witham habitatoribus, inde discessuris, largissime prouideri.

Inuenit autem fratres, uelut alter Ioseph in Dothaim, quod interpretatur defectus. Consistebant equidem in silua haud procul a regia tunc uilla uocabulo Witham, que futurorum quodam presagio tale  nomen creditur sortita. Dicitur namque Latine mansio, siue habitatio  sensus, quod excellenter per aduentum uiri huius, Christiani philosophi, locus iste effici meruit in re, attractis undique ad odorem notitie sue uiris sensatis, in omni uerbo et in omni sensu prestantissimis. Qui manentes ibidem et habitantes corpore, ad illam eternam patriam, cuius perfectis iam sensibus gaudia pregustant, cogitatione et auiditate inhiare non cessant.

Quos autem inuenit fratres, habebant hi  cellulas ex asseribus contextas, uallo perexiguo et palis circumseptas. In his utcunque usque ad tempus correctionis se recipientes, omnibus, ut breuiter dicatur, aut pene omnibus necessariis ac debitis ordini suo adminiculis erant carentes. Neque etiam diffinitum  erat usque adhuc, ubi maior, ubi minor ecclesia, monachorum celle, et claustrum cum fratrum domunculis et hospitum diuersoriis aptius construi debuissent. uillam supradictam, eorum iam ditioni cessuram, habitatores pristini adhuc incolebant, et necdum prouisum eis fuerat, ut sedes suas sine murmure, sine sui lesione, nouis uellent aut possent successoribus cedere.

His et aliis de situ, de qualitate loci, nec non et de ceteris, que necessitas ordinis flagitabat loco conuenire, uel utilitati ibidem conuersantium inseruire, diligenti solertia perspectis ac sigillatim prenotatis, Hugo noster  ad regem citius repedauit. Cumque de singulis quod  sibi uidebatur exposuisset, rex in omnibus prudentiam illius et modestiam admiratus, quecunque ille disposuit, et ille approbauit, et que postulauit libenter indulsit. Ac primo quidem uniuersos conuocari fecit prediorum uel rerum quarumlibet possessores, quos loco cedere oportebat, ne quolibet strepitu aut  frequentie cuiuscunque accessu, solitudinis sue alta silentia interrumpi, aut saltem interpellari, uel interpolari uel modice potuissent. Quibus ex parte regis optio data est in communi, ut e duobus quod unusquisque maluisset eligeret. Agros scilicet et habitandi loca conditione pari, ut apud Withamiam fuerant sortiti, aut in regiis, ubi elegissent, maneriis reciperent; aut pristine seruitutis iugo absoluti, quas uellent, regiones libere ad incolendas adirent.

Tunc aliis terras, aliis petentibus libertatem, Hugo iuris benigni emulator tenacissimus regi ait: »Iam, domine, hoc etiam prouideri necesse est, ut pro domibus uel quibuscunque in culturas et uarias structuras sumptibus aut sudoribus istorum compensatio pecuniarum tribuatur, quatenus in nullo detrimentum  per nos sustinentibus, letis leti, et beneuolis succedamus grati.« Ad hoc in primis, cum uelut difficilem si exhiberet rex, ille in bonitate precipuus et in interuentu strenuus adiecit, dicens: »Reuera, inquit, domine mi, nisi usque ad obolum nouissimum super omnibus satisfactum fuerit prius hominibus istis, locus idem non poterit conferri nobis.« Ita uero mercem sibi, ut putabat, in nullo profuturam emere rex compulsus, in tuguria uidelicet uetustissima, tigna cariosa, ac parietina semiruta multum effudit es pro breui commodo.

uerum negotiator iste bonus, tantillo non contentus lucro, nisi iustitiam seruasse potius, quam fecisse misericordiam sibi uideretur, ita regi ore faceto rursus infit: »Eia, domine mi rex, ecce in terra tua  propria diuitem te domibus numerosis aduena ipse et egenus feci.« Ad hec subridens rex: »Sic, inquit, ditescere, ego non cupiebam: diuitie iste iam pene egenum me fecerunt. Sed nec scio cui sint usui opes iste?« Tunc Hugo hoc modo elicita per eius responsum occasione proferendi quod intendebat: »En bene, inquit, ut uideo, paruipenditis commercium istud. Fiat igitur quod uestram deceat magnitudinem, et mihi non habenti ubi caput reclinem dentur iste edes.« Stupens ad hanc postulationem rex, et postulantem cum admiratione intuitus: »O te, inquit, dominum mirabilem! Num putas, quod nouas domus uobis nequeamus construere? Dicite tamen quid tu inde faceres?« Et ille: »Non  decet, inquit, regalem amplitudinem de quibusque minimis interrogare. Hec prima est petitio mea ad te, et, cum sit modica, cur moram patior in exaudiendo?« Tunc rex alludens : »O, inquit, hominem in solo peregrino pene iam uiolentum! iste, si uiribus niteretur, quid ageret, qui uerbis ita extorquet? ne uero nobis duriora inferantur ab eo, fiat quod  exigit.« Tunc ille concessas sibi edes omnium dedit possessoribus pristinis, quarum illi iam pretium possidentes, iterato ipsas aut pretio distrahunt, aut ad alias transferunt iterum inhabitandas. Ipse uero Hugo locum, ut modo cernitur, exstruere festinabat.



CAPUT u. Qualiter loci constructione pro sumptuum defectu nullatenus procedente, fratre Girardo regem adeunte cum nostro Hugone, et regi uerba asperrima proferente, Hugonis exstitit patientia approbata, cuius ex tunc ad regem familiaritas est uehementius confirmata.

Accidit interea, maioris constructionis iam parte conuenienter explicita, regem uariis regni curis detentum minus intendere quibusdam fabricis perficiendis, quarum usus uideretur pernecessarius. Inde  sumptibus in stipendia deficientibus artifices queruli priorem et fratres importunis crebro uerbis lacessebant. Hinc quosdam e fratribus ad curiam prior destinauit, qui regi super huiusmodi defectu opportune suggererent, huncque suppleri obtinerent. Ille prouisurum negotio se, et necessaria citius pollicetur missurum. Redeunt, qui missi fuerant, nichil preter uerba reportantes.

Dissimulante interim principe quod promiserat adimplere, cessatum est funditus ab opere. Prior sub silentio sustinendum credidit, ut rex motu proprio quod expedire nouerat, exsequi studuisset. uerum, ipso diutius negligente, iterata interpellatur legatione, iterumque, sicut prius, uerbum, non datum, reportatur. Inter hec multa dilatione  protracta tedium subrepsit fratribus. Quidam ex his, etiam bile commoti, uerbis in priorem asperioribus inuehuntur. Desidie enim simul et negligentie incusant, quod per seipsum regem, licet in remotis agentem, pro tanto negotio iam olim non adiisset. Frater autem quidam, Girardus  nomine, uir austeri quidem ingenii, sed bene religiosus, et sermone inter magnates et principes efficacissimus, talibus priorem affatur uerbis: »Quousque, inquit, domine prior, palpandum iudicatis hominem durissimum, nec potius palam ei denuntiatis ut consummet citius edificia, quibus carere non debet forma ordinis nostri? aut, si ulterius differre maluerit, ualefacientes ei ad patriam et ad domum propriam redire una cum nobis omnibus  maturius festinetis. An minus animaduertitis, quia in ordinis nostri redundat iniuriam tanta circa nos illius incuria, et nos ipsi pateamus cunctorum in circuitu derisioni, qui tot iam temporibus hic commanentes, exiguis nequiuimus mansiunculis istis culmen imponere? Quod si uerecundia innata uos cohibet, ne homini huic, que decet, proferatis, ipsum adeamus pariter, et, que ei dicturus sum ego, audietis.«

 Conuocatis autem cunctis fratribus, et negotio in commune prolato, placuit omnibus Girardum cum priore proficisci ad regem. Et prior: »Consilium, inquit, uestrum et ego gratanter accepto. uerumtamen uobis, frater Girarde, prouidendum erit ut, quemadmodum libere, ita et modeste uos habeatis in sermone uestro. Cum enim sit, ut uere comperi, princeps iste sagacis admodum ingenii et inscrutabilis fere animi, forsan, ut tentet nos dissimulat exaudire nos. Scit procul dubio perfectionis, quam professi sumus, quam maxime interesse, illud diuinum implere documentum, quo dicitur nobis: »In patientia uestra possidebitis animas uestras ;« nec non et illud beatissimi Pauli: »In omnibus exhibeamus nos, sicut Dei ministros, in  multa patientia .« Multa uero patientia in eo comprobatur, si multa contraria siue aduersa in multa lenitate supportet longanimitas multa: patientia enim sine longanimitate non multa, sed curta erit, absque lenitate uero prorsus nulla erit.«

Assumptis igitur prior secum, predicto Girardo et alio fratre, nomine Cynardo  , grandeuo et probatissime in sancta religione uirtutis, ad regem profectus est. Quos ille omnes, ac si celestes angelos, uenerabiliter excipiens, ad insinuationem instantis negotii blanda locutus, bona pollicitus, dilationis excusans causam, celerius omnia perficienda promittens, sumptus tamen inpresentiarum non contulit, nec quando esset collaturus certius intimauit. Tum uero infrendens frater Girardus, sueque  potius deliberationis pristine, quam admonitionis sibi facte, memor regem aggreditur durius arguere. Demum: »Quidquid, ait, de cetero uisum uobis fuerit, domine rex, aut faciendo uel omittendo opere inchoato, mea ulterius non intererit. Totum uobis regnum uestrum quietum cedo, et ad nostram Carthusiensem eremum uobis ualefaciens mox redibo. Putatisne uos nobis gratiam exhibere, si uestro nos uel pane substentetis, cum eo penitus non egemus? uerum satius est nobis ad saxa nostrarum confugere Alpium, quam ad talem hominem habere conflictum, qui totum, quod pro sua salute geritur, tanquam perditum arbitratur. Habeat sibi citius amissurus, et, cui nescit, relicturus opes, quas tantum amat;  nec Christus his dignatur, nec quisquam Christianus, participari.« Hec ita, imo et his similia satis duriora, Girardi blandimenta ad tantum dominatorem referuntur fuisse.

Quid uero pio inter ista et modesto priori suo animi fuerit, referebat ipse sepius iam episcopus talia  eum et tanta prosecutum, ut horum post tantum temporis ipse reminiscens totus inhorresceret. Tunc uero, cum ista proferebat heros ille, cui ex Spiritu Dei libertas tanta fuit, Hugo tanto uice regis suffundebatur rubore, ut uix confusionem cordis sui ipse toleraret. Monebat fratrem talibus effatis parcere, aut penitus silere. uerum is, ut erat conscientie purioris et reuerende canitiei, sanguinis etiam  generosi, nichil ducebat, quecunque dixisset, quin diceret alia atque alia, quibus principem corrigeret aut erudiret, et alia adhuc dicendo subnecteret. Interea uero rex, nec uultus immutauit, nec uerbum edidit, imo tacitus et tranquillus dicentem sustinuit, quousque uniuersa, que mente concepisset frater, ore parturiret. Tandem ille satiatus precordialique parturitione  exoneratus finem fecit obiurgationibus, et silentio labia flagellantia concedens, spiritum continuit, et uocem repressit.

Habito post hec ab uniuersis aliquandiu alto silentio, priore uultum pre confusione deprimente, regem autem aspiciente, estusque mentis illius ex gestibus ipsius perpendente, sic tandem ipse rex orsus est loqui: »Quidnam tu, inquit ad Hugonem, meditabundus tecum deliberas, uir bone? Num etiam tu abire disponis, et cedere nobis regnum nostrum?« Ad quem ille submisse et leniter: »Non adeo de uobis, inquit, Domine despero; potius compatior impedimentis uestris et occupationibus, quibus prepediuntur salutaria anime uestre studia. Occupati enim estis, et, cum Dominus adiuuerit, bene prosequemini  cepta salubria.« Tunc rex complexus eum, ita cum iuramento ait: »Per salutem anime mee, dum uitales spirabo auras, tu a meo regno non discedes; tecum partiar enim consilia salutaria, tecum et studia anime mee necessaria.« Misit extemplo et sumptus, opusque summa cum instantia iussit compleri.



CAPUT uI. Quod rex Hugoni credidit pre ceteris omnibus in his que sue salutem anime contingebant, et quod a multis regis filius putabatur; et quod ipsum super uariis excessibus arguendo, non cessabat sacris informare exhortationibus, quia eius uaria consolatione leuius ferebat aduersa, et fretus eius orationibus superabat facilius, et consiliis instructus circumspectius declinabat.

Post hec princeps ille magnus uiri Dei crebrius  fruebatur colloquio, et consilio amplius delectabatur. Nec erant multi; sed et, ut a multis credebatur, uel unus sub omni eius potestate, in quo magis requiesceret spiritus eius, quam in priore Withamie. Erat autem potestas eius multa, cui tota cum parte  maxima Hibernie seruiebat Anglia, cui Neustria  cum Andegauia, Aquitania quoque cum Gasconia, nec non et finitimarum regionum tractus multi et magni subiacebant. In omnibus uero terris his nulla inueniebatur persona cuiuscunque gradus aut ordinis, cui libentius auscultaret, et cui promptius obtemperaret, quam homini huic, in omnibus, que ratio salutis anime sue ab eo inquiri seu exaudiri exigebat. Tanta denique familiaritate illi seipsum committebat, tam singulari amoris priuilegio cunctis fere omnibus preferebat illum, ut crederent et assererent pertinaciter nonnulli, hunc illius filium esse naturalem, et huius illum genitorem fuisse carnalem.

uidimus post mortem regis Richardi  , huius, de quo loquimur, filii regis et successoris, cum esset  Hugo in finibus Aquitanie, innumeras undique diuerse conditionis et dignitatis turmas ad ipsum concurrere, nec aliter quam a regis defuncti germano, super statu suo ipsum consulere. Contendebant nobiscum plures, illum fratrem regis nuncupantes; nec credebant nobis de illius cognatione aut progenie, quod uerum noueramus, asserentibus. »Nos, inquiunt, quid uerum habeatur, de his melius scimus, et agnouimus euidentius. Dominus quondam rex noster Henricus nunquam externum hominem, ut istum amabat, ut istum honorabat, de nullo, ut de isto, confidebat nemini, ut isti, seipsum credebat. Nisi iste esset filius eius  nunquam se et sua tam specialiter illi exponeret, nec in tantum  honoris cultum hominem alienigenam tanta cum instantia promoueret.« Et hec quidem illi:

»uerum nos quod uerissime scimus firmissime asserimus, quia non istam ei penes regem gratiam conciliauerat caro et sanguis, sed reuelatio Patris, qui est in celis. Nam conscius ipsius qui in excelsis erat, manifeste nouerat quam sincero, quam perfecto affectu cordis, ipsum relictis omnibus ille sequeretur, qui, nisi propter ipsum, nichil amare sciebat.« Rex quoque acute id ipsum peruidens et perpendens, sicut hanc a Deo gratiam noscitur percepisse, ut uiros bone conuersationis testimonio probatos arctius diligeret, tanto eum pre ceteris coluit eminentius, quanto senserat illum diuini amoris facibus flagrare excellentius. Nec enim in sermone  assentationis, nedum adulationis, fuit aliquando apud eum. Enimuero, qualem nouerat expedire, sibi primo, deinde suis, postremo uniuersis, illum cupiens exhiberi, instabat opportune importune pro causa et negotio, pro tempore et loco, arguens, obsecrans et increpans eum in omni patientia et suaui doctrina miscens, iuxta S. Benedicti egregiam sententiam, temporibus tempora, terroribus blandimenta.

De illius itaque rebus duntaxat seu negotiis consiliabatur iste cum illo, que Christum, que Ecclesiam, que regni tranquillitatem, que populi pacem,  que denique suam ipsius contingebant salutem. Curas tamen terrenorum in nullo cum illo tractabat, quia sola ipse celestia curabat, sola, quibuscunque posset modis, amanda, querenda et obtinenda inculcabat. Quam multis tamen bona quoque terrena Hugonis hortatu ille contulerit, quoties iras in clementiam per Hugonem mutauerit; et his a quibus offensus esset, ueniam concesserit; quot ecclesias et loca religiosa Hugonis obtentu protexerit, rebusque necessariis ampliauerit, perlongum esset sigillatim recensere. Monebat hunc Hugo assidue, non in uana uentoque fugaciori mundi prosperitate atque potentia confidere, non in incerto diuitiarum sperare, sed in Deo uiuo, qui uera est fortitudo, et qui certa et eterna est beatitudo sperantibus et confitentibus in  se. Suadebat ei facile tribuere, perituris permansura comparare, indigentibus communicare bona momentanea, cum quibus sortiretur eterna.

Super uariis excessibus sepius arguebat eum, et ad correctionem sedulo inuitabat. Corripiebat eum uehementissime pro ecclesiis cathedralibus et cenobiis uacantibus, que in manu sua illicite sepius ac diu detinebat, et per manus suorum pessime tractabat; in preficiendis tandem episcopis et abbatibus eum abuti usurpata a predecessoribus suis potestate conuincebat. Insinuabat omnium pene malorum causam et materiam in populo Dei per indignos pullulare prelatos, per eos foueri, per ipsos augeri, per eos et uigere. Pro his omnibus uero in illos precipue penas diuino asserebat iudicio retorquendas,  qui talibus in eorum promotione auctores se aut fautores non timuissent exhibere: »et quid necesse est, aiebat, o princeps sapientissime, ut pro uano cuiuscunque fauore persone tot animabus mortem inferas perniciosam? tot de perditione multorum, Christi morte redemptorum, dispendia Deo irroges, tibique proinde tot suppliciorum cumulos in futurum reponas? quanto satius liberas quibusque electiones iuxta canonum scita relinquens, teipsum tot malorum labyrintho explicares, et tuas ad hoc tantum partes interponeres ut, qui Deo acceptum, et in his que Dei sunt, populo tibi credito et subdito profuturum eligerent, preualerent, et in contrarium nitentes in suis molitionibus elisi deficerent?« Hac enim ratione, prouida sanctorum Patrum dispensatio  in preficiendis ecclesiarum rectoribus, Christianissimis olim principibus locum noscitur accommodasse non extremum, quo per eorum sincerissimam diligentiam ambitiosorum, si que emersisset, temeritas facilius premeretur, religiosorum uero unanimitas in studiis suis robur, et in uotis effectum expeditius consequeretur.

Talibus Hugo insistebat eloquiis, et huiuscemodi erga principem uacabat monitis, quoties occasione qualicunque eius utebatur familiari accessu, aut quoties secretiori illius potiebatur affatu. Et quidem ratione multiplici ipsum adibat frequentius, nunc  accersitus ab ipso, nunc pro uariis domus, quam fundabat et regebat, necessitatibus ultro ad eum pergens. Emergebant uero creberrime tunc temporis regi hinc inde aduersa plurima, que iugiter uiri spiritualis consolatione uaria ferebat leuius, nonnunquam uero superabat, fretus eius orationibus, facilius, plerumque autem eius instructus consiliis circumspectius aut prudentius declinabat.



CAPUT uII. Qualiter rex in periculo maris Britannici constitutus, liberationem suam Hugoni ascripsit: et uouere dicebatur quod ad pontificalem gradum niteretur eum quantocius promouere, si ad portam incolumis perueniret.

Contigit autem uice quadam regem cum classe non modica medium pelagus, inter Neustriam Britanniamque  limitatum, sulcantem nimia repente suborta tempestate pene naufragari. A prima denique uigilia noctis mare intumescens furentibus uentis, nimiis motibus aut obsistere, aut allidere uisum, naues medias nunc astris inserere, nunc mergere abysso laborabat. Hoc elementorum ludo, nescio, an aliquid in hoc humana pertulit conditio luctuosius. Sub hac morte ipsa amariore mortis imagine, non modicum temporis expensum docebat singulos nauigantium, omne uite mortalis spatium uix exiguum reputari momentum si sagax inspector rerum illius contempletur occasum. Nil rex, nil consul, nil potens, nil fortis aut diues, nil quilibet senior aut iuuenis, totum illud causabatur, quod eatenus uixisset,  et quod serenum aliquando uidisset et tranquillum. Iam sub oculis presens mortis imago cogebat nonnullos habere in uotis ipsius pridem aculeum pertulisse. Quibus mens sanior erat, confessioni peccatorum insistebant, ex desperatione uite presentis sollicitudinem future capientes. Precibus plerique gemebundis, uotisque ad Dominum, ad sanctos et ad sanctas succlamitabant. Rex tandem et ipse in hec uerba prorupit: »O, inquit, si uigilaret nunc Carthusiensis Hugo meus! si secretis intenderet modo precibus! si uel solemnibus cum suis fratribus interesset modo diuinorum officiorum excubiis, non ita in longum mei obliuisceretur Deus!« Tunc orans et altius ingemiscens: »Deus, inquit, cui seruit prior Withamie in ueritate, illius  interuentu et meritis, nobis in tanta pro peccatis nostris angustia iuste deprehensis clementer miserere.« Ferunt quidam etiam uouisse eum quod ad pontificalem niteretur gradum quantocius illum promouere, si meruisset incolumis ad portum peruenire. Nec mora, pelagi fragor, uentorum turbo subsedit et euanuit; cadunt fluctus, redit aura lenior, et fretum funditus complanatur, naues uniuerse optato potiuntur littore, referuntur gratiarum actiones ab uniuersis diuine clementie, et rex de cetero uenerationi uiri Dei se totum deuouit.



CAPUT uIII. Qualiter deuotioni totaliter Hugo intendebat, ita quod in somnis hanc dictionem, Amen, de consuetudine proferebat; et qualiter etiam se gerebat in mensa; et quod, quamcunque habebat in manibus occupationem, se totum ei dabat.


Ipse iam completa  edificatione utriusque mansionis, fratrum scilicet et monachorum, solitis sancte conuersationis exercitiis, quo liberius, eo et impensius uacabat. Tempus omne quod somni sola necessitas sibi minime uindicasset, orationi, aut lectioni, aut meditationi, uel spirituali indulgebat collationi siue exhortationi. Quanquam dormienti corpori, mentis nunquam dormituritionem subripere credidisses, si ei familiarius adhereres, si dormientem sollicitius obseruares, si referentem, que corde  uigili inter soporis nexus spiritu liber percepisset, studiosius attendisses: audires hunc centies cum uehementi spiritus impulsione, cum forti labiorum impressione, siue in die siue in nocte quiescentem, mysticum illud ore toties Dominico iteratum, »Amen,« quasi conclusionem premisse orationis proferre; nichil uero aliud ab ore dormientis, sicut plerisque moris est, aut uoces aut uerba somniando emittere, aliquando procedebat, sed leniter et quietissime pausando, nunc per interualla rarius, nunc uero frequentius, protracta aliquantulum prima syllaba, et ultima in acutum uelut iaculando emissa, innumeris uicibus repetebat. Nec uero mirum, si dormienti non deerant interna serenitas, intima  claritas et mera suauitas, quem uigilantem externa uanitas, ceca curiositas, et impura uoluptas suis irretire illecebris nullatenus preualebant.

Cum uero corporea sumebat alimenta, cum faucibus tereret cibum nutrimenti terreni, tunc potissimum aures eius esuriebant, et hauriebant uerbum Dei. Si cum fratribus pro more iuxta consuetudinem diei festi refectorium ingressus una cum illis pranderet, prout ceteros ipse monebat et docebat, oculos in mensa, manus in scutella, et aures ad librum, cor autem ad Deum habebat. Si solus edebat in cellula  , partiebantur sibi liber et mensula oculorum officia. Tunc enim lumina eius se distrahebant uicissim, hinc liber apertus, hinc panis erat appositus. Nam pulmenta rarius adiiciebantur,  aqua sola sepius poculum simul et iuscellum fuit. Condimentum his epulis pretiosissimum nunquam defuit sermo Dei.

In omni namque tempore et in omni loco, quod loci, quod temporis flagitaret ratio, hoc et ipse faciebat, hoc et aliis agendum monebat. Adeo uelut in habitum sibi uerterat ordinatissimam et saluberrimam institutionem, ut semper totus et integer uideretur in eo, ad quod eum intendere prescribebat loci presentis aut hore dispositio, et ut hoc ipsum etiam tempore quiescendi obseruaret in lectulo. Nunquam eum lectulus,  dummodo esset incolumis, uel ad momentum tenuit uigilantem. Mox, ut eius membra stratum excepisset, etiam ipsa soporem pariter excipiebant. Si quando intempestiue in quolibet casu excitaretur a somno, confestim uel ad orationem surgebat, uel sub momento soluebatur rursus in soporem.



CAPUT IX. Qualiter ad ipsum apud Withamiam confluebatur pro solatio capiendo; et quod multi cum eo religionis sue uitam ducere cupiebant, ipse tamen nec cito, nec facile pulsantes recipiebat.

His et huiusmodi spiritualis discipline studiis florente apud Withamiam Hugone, et cum suis condiscipulis salubriter philosophante, confluebant ad eum plurimi diuerse conditionis seu professionis uiri religiosi  , aspectu illius et affatu edificari  instrui et munere optate consolationis refoueri certius presumentes. Nec uero sua quempiam spes fallebat, nullus in parte pio fraudabatur cordis desiderio. Cunctis apud Withamiam exempla dabantur perfecte religionis, omnes inde reportabant documenta sane instructionis, et quisque affectu replebatur pie deuotionis. Hinc subito per omnes Britannie fines, sancte huius opinionis fragrantia suauiter diffusa, multorum precordia tante dulcedinis afficiebat gratia, ut uiri litteratissimi, uariisque ditati redditibus, relictis huius mundi pompis, sancte et sincere illius conuersationis humilitatem tota deuotione expeterent, totaque alacritate subirent.

Gaudebant illustrissimi disciplinarum scholarium magistri sub tanti magisterio doctoris illud implere  apostolicum: »Si quis uidetur inter uos sapiens esse, stultus efficiatur, ut sit sapiens .« Abdicata itaque uana mundi sapientia sub disciplina preceptoris adeo docti efficiuntur et ipsi docibiles Dei, tramitem Christiane philosophie indeclinabili uite carpentes rectitudine. Nonnulli quoque et monachorum, nec non et ex clericorum ordinibus regularium sub uirgam se solertis transferre cupiebant pastoris, sagaci nimirum animo perpendentes, corporee quidem pascue ariditatem, que penes eum reperiebatur, pinguedine spiritualis alimonie uberius compensari. Ipse uero prepositus, ut erat prudens per omnia et circumspectus, nec cito nec facile aperiebat pulsantibus. Probabat namque spiritus, ut  monet Apostolus, si ex Deo essent, et quidem non sine dulcedine et leni quadam asperitate. Aperuit autem quibusdam post largiora probamenta perseuerantibus in pulsando.



CAPUT X. De apostatatione fratrum Andree et Alexandri, et de conuiciis ac blasphemiis eorumdem in Hugonem et ordinem Carthusiensem illatis.

Ut autem ex fine patuit, non in omnibus, quibus  aperuerat Hugo noster perseuerantibus in pulsando, beneplacitum fuit Domino. Abierunt enim quidam retrorsum, quorum duo erant Andreas et Alexander. Andreas monachus habebatur et sacrista monasterii, quod Mulchelneie  nuncupatur; Alexander  secularis, ut uulgus loquitur, exstiterat canonicus.

uersi namque in seditionem, Hugonem durius exacerbabant. Andreas utcunque furebat modestius, Alexander uero sine moderaminis aspectu multa suo Paulo  mala ostendebat. »Seduxisti nos, inquit, pessime, et induxisti in locum horroris et uaste solitudinis, priuatos et exutos habitationibus amenis, rebusque opimis: et quasi non essent religiose quietis habitacula in seculo, ita inter frutices nobis ferino modo et more delitescendum prescribis. Abundat  omnis terra religiosorum uiuorum cetibus, ubi et cohabitantium multitudo ad solatium, et perfectio satis nobis sufficeret ad exemplum: et ecce soli, sine solatio, pre accidia languidi et torpentes, neminem totis diebus uidemus, quem imitemur, sed parietes solos, quibus includimur, intuemur. Sed nec cedent nobis nimium licet argute rationes tue. Manifestis enim et rectissimis sententiis nostris semper aduersatur sermo tuus. Ita uero rarissime adhuc in terris et nouelle huius legis iugum nobis portandum ingeritur, ac si perierit ubique, preterquam apud Carthusienses, Christianitas tota, et uix paucissimis homunculis uia sit comperta salutis. uerum, quos potiora non latent, hac inutilia et uana diutius tenere nec debent, nec ualent.« His  ergo et talibus sacrum illum ordinem arguebat blasphemiis, et talibus uirum Dei afficiebat conuiciis hominis peruicacia uesani.

Dolebat interea Hugo periculis eorum, qui iam firmauerant sibi sermonem nequam apostasie. Timebat quoque scandalum infirmorum ac recenter conuersorum, quos preter ineuitabiles undecunque prodeuntes tentationum estus uehementius huiusmodi exagitabant tempestuose procelle. Erat enim spiritus eorum, male scilicet robustorum, uelut turbo impellens parietem sancte illius societatis, et discindens pro uiribus compagem. Quantum denique mestitudinis, quantumque tedii sacrum illud pectus, in fraterna compassione et uera pietate tenerrimum, occupauerit pro amara illorum obstinatione, nec ipse,  qui hoc pertulit ullis potuit, ut sepius fatebatur, uerbis declarare.

uidimus autem postea hunc ipsum Alexandrum  , Cluniacensem monachum, rebus sibi aliquantulum cedentibus contra uotum, permutationis sue penitudine ductum, Hugonis tunc episcopi ambitiosius gratiam implorare, nobis etiam multiplices ingeminare preces, quo, interuentu nostro, reditum  mereretur ad ueri, ut asserebat, paradisi incaute perditam mansionem. uerum, sicut per Apostolum dictum est de Esau: »Non inuenit penitentie locum, quanquam cum lacrymis inquisierit eam .« Rediit autem et memoratus Andreas, nominis sui honore mutilatus, ad nota  infantie sue cunabula.



CAPUT XI. Qualiter difficilem se habuerit noster Hugo ad eorum receptionem, qui semel apostatassent; et quam tenere persistentium in sua religione quietem dilexerit.

Semper Hugo difficillimus inueniebatur ad recipiendos semel egressos ab ordine, seu monachos, seu conuersos, asserens quam maxime huic religioni cauendam sedulo instabilium leuitatem palearum. Hoc  siquidem nomine illos exprimebat, qui ad facilem tentationis motum separantur a collegio bonorum, excussi ab area inite professionis. Huiusmodi homines in aliis commodius habitare posse locis religiosis dicebat, in quibus uite actiue disciplina etiam istos quandoque promouet ad salutem. Eo autem ipso, quod talium experta et probata societas repudietur ab ordine Carthusiensi, tam illis consuli aiebat, qui, ne ingrediantur, repelluntur, quam et illis, qui intus admissi, quieti interius morantur; et, cum istis id ad quod minus idonei sunt non confertur, aliis eorum accessu impedimentum non irrogatur. Nullius uero, quamlibet dilecti, quamlibet preeminentis uiri, nullatenus admittebat in hoc casu  preces, omnibus in communi auditum claudens redeundi, qui sponte deseruissent, in quibus se prius intractabiles exhibuissent, septa ouilis sui.

Zelabat per omnia suorum quietem, tanquam sui ipsius salutem. uidebatur autem ei, non solum ipsos quietem hanc perturbare, qui aliqua improbitate Sabbatum illorum sanctum et delicatum presumerent infestare; imo et illos qui infestos dissimularent uel inclusos reprimere, uel infestaturos et exclusos, ne ingrederentur, negligenter arcere.



CAPUT XII. Qualiter, licet esset de libris congregationis sue necessariis perquirendis sollicitus, bibliothecam  tamen per regem sibi a monachis Withoniensibus acquisitam ex inaudito caritatis affectu ultro reddi fecit. Unde conualuit ex illo presertim tempore inter monachos Wintonienses et Withamenses eremitas dilectio specialis, per quam Robertus prior cathedralis ecclesie, et Radulfus sacrista, Withamienses effecti solitarii sunt; ad quorum instantiam inscripsisse se asserit uitam nostri Hugonis eiusdem dictator.


Libet succincte quedam ex gestis uiri, pleni gemine dilectionis, Dei uidelicet et proximi, referre, quod eiusdem, que in illo uehementer emicuit, sincerissime caritatis insigne documentum fuit. Igitur pene iam pro consuetudine illius ordinis integro  fratrum numero, edificiis quoque regularibus decenter consummatis, edificandis indesinenter in sancto proposito sibi commissarum ouium animabus boni huius pastoris inuigilabat solertia. In cuius negotii non mediocre adiutorium, sacris codicibus conficiendis, comparandis et, quibus posset modis, acquirendis haud segnem operam impendebat. His enim et pro deliciis et pro diuitiis tempore tranquillo, his bellico sub procinctu pro telis uel armis, his in fame pro alimonia, et in languore pro medela, religiosis quibuscunque, maxime uitam gerentibus solitariam, utendum esse memorabat.

Hinc contigit ut cum rege familiarius quodam tempore agens de penuria librorum intersereret mentionem: a quo admonitus, ut conscribendis  per conductitios scriptores libris insisteret, membranas sibi deesse respondit. Tum ille: »Et quantum, ait, pecunie tibi uis conferri ad supplendum hunc defectum?---Una, inquit, marca argenti diu sufficiet.« Rex ad hec subridens: »O, ait, quam immoderate grauas hos?« Iussitque in continenti decem marcas fratri, qui cum eo erat, numerari. Promisit etiam unam bibliothecam, utriusque Testamenti corpus integre continentem, se transmissurum ei. Rediit prior domum. Et rex promissi sui non immemor, inquirit sollicite bibliothecam optime confectam, quam ei conferre potuisset. Suggeritur demum curiosius querenti, monachos Sancti Withonii  egregiam recenti et decenti opere confecisse  bibliothecam, in qua ad mensam edentium fratrum legi debuisset. Quo ille comperto, oppido gauisus est, accessitque quantocius ad priorem illius Ecclesie, et sub multe recompensationis pollicitatione donari sibi munus optatum petiit, atque citius impetrauit. Itaque prior Withamie cum fratribus suis, bibliotheca regio munere suscepta et inspecta, non mediocriter et ipsi letati sunt, et in eo potissimum gauisi quod styli elegantiam totiusque operis uenustatem operosior emendatio sublimius commendaret.

Contigit post hoc quemdam ex monachis Ecclesie Withoniensis  , edificationis gratia, uenisse Withamiam: Quem prior more suo summa cum affabilitate optato reficiens sancte discretionis sue  colloquio, didicit repente ab eo, cum quanta supplicatione Dominus rex bibliothecam ipsam dignatus fuerit a priore suo postulare. »Et nos quidem in eo, ait, etiam gratulamur impensius, quod uestre illam contulerit sanctitati. Que si uobis per omnia placet, bene res processit. Sin alias, et si a uestra consuetudine dissidet aliqua sui parte, nos ista pro libitu uestro longe meliorem citius conficiemus pro uestra in omnibus dispositione ordinandam. Hanc enim nostro usui nostreque consuetudini, nec sine magni sudoris  impensa fecimus consonare.« Ad hec prior admirans  fratrem continuo ita affatus est: »Itane dominus rex ecclesiam nostram fundauit adeo necessario labore uestro? Credi mihi, amantissime, restituetur uobis in continenti bibliotheca uestra. Sed et fratrum uestrorum per uos deuote supplicamus uniuersitati, quatenus nostre dignentur humilitati indulgere, quod occasione nostri, nobis tamen id ignorantibus, defectum sustinuerunt sui codicis.« His monachos auditis uehementer expauit, gemebundis orans uocibus, ne talia cogitaret uel loqueretur, nullatenus expedire affirmans ecclesie sue, ut sibi utiliter conciliata tali ex xenio regis gratia quauis occasione desciuisset. »Estne, inquit, hoc uerum,  quod de eius fauore plus solito presumitis, nec uobis triste est tali hunc munere negotiis uestris propitium esse effectum?« Cum ille fratribus suis omnibus ex hoc gaudium prouenisse assereret, Hugo subiunxit: »Ut hoc, inquit, gaudium perpetuetur in longum, cunctos necesse est ut lateat facta uobis  restitutio pretiosi reuera laboris uestri. Si uero bibliothecam hanc recipere clanculo minime acquiescitis, ego illam ei restituo, qui huc ipsum destinauit. Si uero eam reportaueritis, hoc illi per nos nullatenus innotescet.« Quid multa? Recipiunt monachi codicem suum, quasi recenti dono acquisitum, multum de codice, sed multo plus de transmittentis ac restituentis dulcedine, et de caritatis ipsius plenitudine exhilarati.

Conualuit siquidem ex illo presertim tempore inter utriusque loci accolas, Withonienses uidelicet cenobitas et Withamienses eremitas, eximie dilectionis prerogatiua, prestante Dei gratia, in euum duratura. uisi sunt autem postea uiri omni laude attollendi Robertus  prior cathedralis ecclesie  Withoniensis, et Radulphus  sacrista eiusdem ecclesie, Withamienses effecti solitarii, in sua solitudine optime profecisse. »Ad quorum instantiam dicit se compositor magne uite nostri Hugonis illa, que de eo scripsit, scribendo posterorum notitie commendasse.«


 Explicit liber secundus.



PROLOGUS LIBRI TERTII.

 Quia, prestante Domino, beati uiri gesta, quibus ab ipso pueritie sue tempore omnipotenti Deo meruit placere, usque ad episcopationem sui qualicunque stylo summatim exarauimus: nunc, qualiter ad episcopatum, celesti prosequente gratia conscenderit,  et qualiter in eo uixerit et docuerit, succinctus sermo percurrat. Nec enim singula sed neque precipua gestorum eius atque uerborum a nobis modo recensenda promittimus; sed ea sola, nec tamen ea omnia, que nobis sunt ex eiusdem actibus et memoralibus dictis certius comperta et memoriter retenta. In quibus non admirationem superfluam legentium siue audientium captamus, sed potius ea, que sancta et salubria sunt, nosse et imitari cupientium edificationem. Nam et in hoc etiam traditam a sanctis  ordinis Carthusiensis auctoribus grauitatem pariter et humilitatem altius et perfectius imbiberat, ut nichil minus quam miraculorum prodigia mirari aut emulari uideretur, cum hec tamen  de uiris sanctis lecta aut cognita suauiter referret,  et sublimius ueneraretur. Referebat, inquam, hec ad commendationem exhibentium et ad excitationem talia admirantium, cum ipsi sola esset sanctorum sanctitas pro miraculo, et sola sufficeret et pro exemplo.

 Unico autem et uniuersali erat ei miraculo Conditoris sui, que nunquam ei deerat, precordialis recordatio, et magnalium quoque illius stupenda et inexplicabilis multitudo. Plurima uero ad suam ipsius quandoque releuationem, nec non et aliorum sepius opitulationem per eum, dum aduiueret, seu scientam seu nescientem, Dominum exhibuisse miracula, nemini, qui familiarius illi adhesit, incertum fuit. Sed nec ista, que utcunque fidelibus communicando scribemus, rei huius certitudo, superna opitulante gratia, denegabitur. Hec uero de premio huius libelli tertii in uitam beati uiri prelibasse sufficiat; et iam historie seriem, incultus licet stylus, euoluat.


 Explicit prologus.



LIBER TERTIUS.



CAPUT PRIMUM. Qualiter Hugo in episcopum est electus.


Promoto  in archiepiscopalem Rothomagensis Ecclesie sedem uiro uenerabili Walthero, Lincolniensi episcopo, rex Anglorum Henricus secundus apud Eyneshaim octo ferme continuatis diebus  tractatum habuit super uariis regni negotiis cum episcopis et magnatibus terre. In eodem siquidem monasterio, tempore illo, pie memorie Waldeuinus  Cantuariensis archiepiscopus, et suffraganeorum eius quidam hospiti gratia sese contulerant. Rex etiam singulis diebus illuc mane aduentabat, indeque ad palatium suum, quod apud Woldestoch  habetur, post actitatum cum predictis colloquium denuo redibat. Celebrate sunt ibidem   tunc temporis episcoporum et abbatum quorumdam electiones. Huc et Lincolnienses canonici aduenerant electuri, seu potius suscepturi episcopum celitus electum.

Fuerunt eo tempore preeminentiores ipsius Ecclesie persone non pauce, consiliis aut obsequiis, etiam palatinis, astricte uel addicte. Erant in secularibus famosi, litterarum scilicet et diuitiarum mundanarum copia prepollentes. Plerique ex his nullum, quemlihet amplum, episcopatum magnitudine sua reputabant maiorem: nimirum cum ipsi amplioribus cumularentur redditibus, quam ingens quilibet episcopatus. Eorum tamen aliqui, siue ad bonum iuxta Apostolum opus, siue iuxta secularem  ambitum ob honoris et potestatis decus minime  renuissent episcopari, si adfuisset qui eos cegisset. uerum Domino cor regis iu manu habente, et quo uellet illud inclinante, annuentibus sibi metropolitano aliisque nonnullis personis religiosis, maxime uero, de quo superius mentio habita est, Bathoniensi episcopo Reginaldo instante, ad tot Dominicarum ouium custodiam rex ipse utiliorem prouideri satagebat pastorem. Illa namque diecesis, bis  quaternos continens archidiaconatus, per nouem et eo amplius distenditur comitatus. Urbes pregrandes, plebes uero innumeras complectitur; nec facile inuenitur alter ab eo uastior aut populosior episcopatus. uacauerat uero paulo ante sedes tam egregia annis circiter decem  et octo, duobus  uidelicet et semi post translationem prefati  episcopi, quindecim  uero ante illius consecrationem. Tot annorum curriculis ager ille dominicus industria destitutus, haud mirum si uitiorum sentibus multisque abusionum germinibus squalebat opertus. Discrimen tanti mali sibi rex sentiens imputari  omnimodis nititur per cultoris electissimi strenuitatem omisse diutius culture dispendia compensare.

Clericis itaque illis in disparia uota frustra studentibus, nullius uero, nisi propriam quisque suam ipsius promotionem ex animo, ut dicebatur, expetentibus, insistunt plurimi, consulentes eis obnixius, ut uirum incomparande bonitatis, uidelicet priorem  Withamie, studeant in pastorem obtinere. Commendatur  a multis eius sanctitas, eius discretio, affabilitas eius, eius et religio in immensum attollitur. Omnis denique morum elegantia, omnis uirtutum quadratura in solo homine isto conuenisse predicatur. Nullus eo, summo dignior sacerdotio, consona multorum uoce acclamatur. Ad hec primo uelut horrore quodam perfundi cerneres homines prefatos, homines nimirum, que carnis sunt, sentientes, homines, inquam, etiam in causa Dei, que hominum potius quam que Dei sunt querentes. Denique cultum regionis illius, ritus et loquelam ipsius, sibi prorsus aut contraria aut ignota preferre non sine derisionis cachinno proferebant. uerum hec illorum derisio a sanum sapientibus, magno eorum commodo, salubriter derisa est. Ipsi quoque  ad immensum, non modo sue, imo et totius Ecclesie sancte decus, quem pueriliter despexerant, mutato repente consilio, unanimiter demum elegerunt. Ita, quem ab eterno in hoc ipsum elegerat Dominus, tempore diuinitus prefinito eligitur ab hominibus. Gratulantur qui nouerant eum, et qui notitie eius expertes erant, mirantur; in commune uero ab omnibus Dominus Deus uoce altissima collaudatur.



CAPUT II. Qualiter Hugo electionem primo de se factam reputans irritam et inanem, ad se uenientibus persuasit ut, ad cathedralem ecclesiam remeantes, electionem ibidem canonicam celebrarent.

Clero igitur petente, rege approbante, proceribus  cum episcopis acclamantibus, a metropolitano eius mox electio confirmatur, ipso interim in suo eremo latente, et quid de se ab illis  longe a se positis ageretur prorsus nesciente. A loco autem ipso, ubi celebrata est electio ipsa, directi sunt ad eum quidam ex primis electoribus, illis iam in spe clericis et filiis suis. Qui domini archiepiscopi mandatum, cum litteris regiis quoque deferentes, ut ad eum perueniunt, ei uocationis sue ordinem ad gradum superiorem exponunt. Quo ille audito, litteris etiam quas attulerant inspectis  tale in continenti ad audita et inspecta dedit responsum.

 »Non, inquit, uidetur mirandum, si dominus archiepiscopus, aut etiam dominus rex, personam meam, quamuis tali honore indignam, licet tanto oneri longe imparem, ad gradum libenter uideant prouehi altiorem. Nam et domino regi quis ambigat placiturum, si uiros a se religionis obtentu de partibus ascitos remotis, prosperis in regno suo uideat florere successibus? nichilominus et domino Cantuariensi, qui religionis habitum iam pene solus  inter episcopos terre huius preferre uidetur, quis  nesciat esse uotiuum ut in suscepto cure pastoralis officio coadiutores accipiat, et comministros regularis discipline experientia instructos? uerum hec istorum uota uel studia uobis preiudicare non ualent. uestrum est rectorem libere eligere, cuius de cetero moderamina oporteat necessario moresque tolerare. Denique non in regali palatio, sed neque in pontificali consilio, dummodo schismatis uel alterius non interueniat noxa criminis, quin potius in suo cuiuscunque ecclesie capitulo rectoris ecclesiastici est celebranda electio. Itaque, ut mee uobis paruitatis sententia intimetur, noueritis me quidquid de electione actum est, irritum habere et prorsus inane. uos quoque pro infecto habentes quodcunque super hoc pars quedam cetus uestri noscitur  attentasse, ad propriam cum Dei benedictione ecclesiam remeate. Ibi Spiritu sancti consilio pariter et adiutorio freti, canonicam pastoris uestri electionem solemniter celebrate. Quod ut digne efficiatis, non regis, non presulis, non denique cuiuscunque hominis, sed solius Dei omnipotentis uoluntatem, gratiam et fauorem pre oculis habeatis. Aliud a mea paruitate minime reprobabitis. Abite igitur, et angelus Domini bonus comitetur uobiscum.«

Eo itaque in sententia persistente, cum nulla posset ratione induci ut regi seu archipresuli suam pro tali negotio presentiam exhiberet, illi ad eos, qui se miserant, quantocius redierunt, miro modo in omnibus, que ab eo audierant, et que circa eum uiderant, edificati. Nec solum ipsi, sed et omnes qui  audierunt mirati sunt et uehementer iucundati, collaudantibus in eo cunctis ac magnificantibus sinceritatem animi, uirtutem eximie discretionis, uiuacitatem consilii et zelum ecclesiastice libertatis.



CAPUT III. Qualiter pro electione secunda apud Lincolniam celebrata, ad se missis responderit, se sine prioris Carthusie obedientia episcopale onus non subiturum.

Talibus igitur ad notitiam Lincolniensis capituli perlatis, uniuersitas illius collegii iam quasi arrham future strenuitatis et quasdam uirtutum primitias de suo electo se percepisse impensius gratulatur. Quique prius se male inductos ac circumuentos querebantur, ut hominem natura barbarum, moribus, ut formidabant,  agrestem et asperum, sibi in rectorem et dominum elegissent, nunc uice uersa bonitatis et sapientie illius uirtute comperta, accelerant denuo de nouo eligere illum, et, ut super se pastoralis cure ministerium dignetur suscipere, deuotissime supplicant.

Mittuntur iterum cum litteris capituli, regis quoque et archiepiscopi nuntii plures prioribus. Omnibus itaque existimantibus consummatum iam esse negotium nec ullum ei de cetero superesse procrastinandi  suffragium, legati iam plene instructi, hilares et leti superueniunt ad eum. Presciuerat quidam ab olim uir beatus ad pontificatus officium se  quandoque diuinitus perducendum; unde quod uitari non posse dolebat, ne demum fieret, quantum in se fuit, ne citius fieret, differri cupiebat.

Auditis ergo post inspectas litteras prefatas nuntiorum uerbis, sic eos alloquitur: »Mirum est, inquit, quod uiri sapientes adeoque ciuiles me hominem incultum et idiotam tantopere sollicitatis ut familiarem et mihi ab adolescentia mea amicam quietem solitudinis auferre curetis, publicisque conuentibus et negotiorum implicamentis, mihi prorsus insuetis et inexpertis, ingerere laboretis. uerum quia, ut uideo, id uobis dissuaderi prolatis a me rationibus  non potest, hoc sciatis indubitanter, quia uestri laboris meta in meo arbitrio non est constituta. Latere enim uos non potest quia homo sum sub aliena potestate constitutus. Monachum me nouistis prioris  mei nutibus subiectum, seruande usque ad mortem obedientie additum, et precepto illius, qui in has terras misit me, usquequaque substratum. A meo mihi preposito domus huius custodia credita est, nec admittit ratio ut, ea neglecta, alterius cuiuscunque domus uel ecclesie suscipiam gubernacula. Dominus quidem Cantuariensis, primas et princeps Ecclesie Anglicane, sub pontifice summo est; attamen in huiusmodi est alius inter nos medius. Aut igitur petitionis huiuscemodi intentione discedendum est, aut itineris onerosi usque ad Carthusiam  fatigatio subeunda. Nam citra prioris nostri iussionem, oneris uestri sarcinam humeris meis nullus imponet.«



CAPUT Iu. Qualiter missi priorem Carthusie requirebant; et Hugo ipse deuotioni fortius insistens se contra iugum episcopale sibi imminens preparabat.

Hoc illius accepto responso, cum uerbum eius cernerent penitus non posse mutari, redeunt illi tam de infecto, pro quo uenerant, negotio mesti, quam de futuri pastoris sui uirtutibus insignique constantia unde non exigua ceperant documenta. hilares effecti. uerum, ne multis immoremur, honorabiles sub festinatione diriguntur ad Carthusiam legati.  Quo peruenientes petitionem Lincolniensis Ecclesie, regias quoque preces et monitionem archipresulis scriptis uerbisque allegant. Qui etiam, ut dignum fuit, honorifice suscepti, gratifice exauditi, reditum accelerant, mandatum  prioris et fratrum ad Hugonem reportantes, quatenus canonicam de cetero domino Cantuariensi exhibiturus  obedientiam,  in eo ad presens simpliciter ei obediat, et hesitatione omni postposita suscipiat humiliter id quod ei diuinitus constabat imponi iugum Domini.

Dum uero hec agerentur ab illis. Hugo minime indulgebat otiis. Omni namque instantia, die noctuque compunctioni cordis ac puritatis incumbens, assidueque orationi preparabat, non cultum pretiosarum uestium, seu uasorum splendorem ad inanem gloriam, sed animam suam ad tentationem. Imminentem enim non aliter exspectabat status sui mutationem, quam nubibus conglobatis suspectam nauta tempestatem; aut in longum seruatus miles olim formidatam agminum hostium congressionem. Cum familiari uero prouisore et nutritore suo Deo de sumptibus, sollicite tractabat necessariis ad diem festum,  quo erat ungendus oleo letitie. De sumptibus, inquam, non quibus uentres reficeret destruendos, escis eque destruendis, sed quibus ingentem sensuum internorum et affectionum multitudinem uirtutibus roboraret non defecturis. Nihil sane ducebat miserabilius, quam in die tante solemnitatis exterius quidem madescere sacramentalis olei pinguedine, interius uero tabescere squalore ardentis conscientie. Quam ille miserie immanitatem precauere satagens, ita se agebat in comparandis preparandisque copiis in hoc ipsum necessariis, ac si nichil esset, quidquid ab ineunte etate studii et laboris circa id negotii expedisset.

uersabantur preterea indesinenter ei ante mentis oculos, non imminentia deliciarum aut diuitiarum  plerisque optata lenocinia, non dignitas aut potestatis excellentia, non demum obsequiorum sedulitas officiosa, sed amara uite contemplatiue dispendia, quiete et serene meditationis orationisque detrimenta. Nemo, ut plerumque ipse nobis secretius non sine gemitu fatebatur, quotidianam cordis eius exponere sufficeret agoniam qua medullitus angebatur, cum perdenda mox imaginabatur fructuosa cellule sue otia, pro quibus succederent dispendiosa palatiorum negotia. Metuebat quoque, ne inter hec cedente psalmodia litibus, cessante lectione sacra superfluis rumoribus, cederet pariter uel intima contemplatio ceteris phantasmatibus, uel interna puritas externis uanitatibus.

 Denique, cum rediisse nuntios accepisset, quos certe maluisset, tunc primum iter illud arripere, non cessabat fratres in sacro proposito paternis exhortationibus corroborare, suumque timorem eorum suffragiis attentius commendare. uiderint iam, qui episcopatum tantopere desiderant, et qui ad prelationum culmina tot deuiis callium anfractibus  aspirant, quonam uirtutum genere, quibus morum diuitiis, et quibus meritorum stipendiis uirum istum antecedant. Iste et seipsum a uulneribus indemnem seruare, et aliena uulnera curare, tam perfecte edoctus, pabulo quoque doctrine salutaris adeo copiosus, intimo cordis affectu euidentissimo etiam operis effectu loquebatur: »Non sum medicus, et in domo mea non est panis, nolite me constituere principem populi .« uerum, quo altius proprium in omnibus attendebat uir beatus defectum, eo cumulatius diuine plenitudinis percipere meruit supplementum, illud Doctoris gentium decantans: »Non, quod sufficientes simus cogitare aliquid a nobis, quasi ex nobis; sed sufficientia nostra ex Deo est .« Quia uero non a se, sed a  Deo sibi hanc sufficientiam esse sciebat, noluit de alieno commodato aut etiam dato insolescere, neque in magnis ambulare, sed sese attendens in se, dona uero Dei, que percipiebat, supra se, ultimum tota mentis affectione in ecclesiasticis nuptiis tenere studebat locum. Is autem, qui eum segregauit ex utero matris sue, et uocauit per gratiam suam, ut per eum glorificaret nomen suum in multis gentibus, inuitatione amicabili eum cogebat superius ascendere, quo de sufficientia celitus sibi collata conseruis suis, daret cibum in tempore.



CAPUT u. Qualiter nuntiis a Carthusia regressis, uocatione iam tertia de domo sua exire compulsus, uersus Londinum pro consecratione recipienda se transferens, illam nondum sui ordinis humilitatem deseruit: quin potius post sellam equitando sarcinulam deferret, in sua consecratione a regia munificentia largissime honoratus.


Trium itaque mensium  elapso tempore a die electionis sue prime, legatis sepe dictis regressis a Carthusia, uocatione iam tertia compellitur exire de domo sua, qui dudum egressus fuerat de terra et de cognatione sua. Egreditur ergo ad pontificialis percipiendam consecrationis benedictionem. Pergens uero ad suscipiendum tantorum successuum culmina, humilitatis ima minime deserebat. Complens enim opere quod semper uoluebat in corde, uiri sapientis  consilium, quanto maior erat, et quanto ad maiora conscendebat, tanto se in omnibus humiliabat. Solitam animi grauitatem cum exterioris cultus abiectione retentans, sedebat equum non phaleris adornatum, sed post sellam oneratum, quibus diurno uteretur tempore et nocturno, pellium et sagorum inuolucro [Cod., sagorum inuolutus]. Ita cum suis clericis equos sedentibus, aureis decoratos sagmatibus, electus Dominus equitabat; illis uaria scrutantibus arte, suam ei sarcinulam auferre, et ferendam suis sagmariis imponere. uerum, cum ab eo neque seriis, ut hoc permitteret, neque ioco extorqueri potuisset , illi animo  seculari confundebantur rubore uehementi in humilitate spiritualis uiri.

Cum uero Winthoniensium  appropinquaret ciuitati, ubi et regia illi familia et ciuium occursura erat frequentia, quidam ex ipsis clericis uerecundiam non ferens cordis sui uani, amputatis clam loris quibus pelle astringebatur sarcinula memorata, predo efficitur improuisus, spolians nescientem onere, quod ferebat. Perueniens tandem Londoniis, in die festo  beati Matthei euangeliste, benedictione consecratus pontificali, ordini apostolico ad euangelizandum pauperibus dignissime sociatur. Rex  autem congratulans uoti sui circa illius promotionem se compotem effectum gaudio gestiebat infinito. Contulit quoque ei liberalitate munificentissima  uasa quedam aurea, multa quoque argentea, et uaria etiam in usus quosque necessarios utensilia, adiiciens in sumptus celebrande solemnitatis uniuersa copiose impendia.



CAPUT uI. Qualiter incathedratus apud Lincolniam archidiacono Cantuariensi responderit, quantum pro mitra dederat, tantum ei pro cathedra se daturum. Qualiter etiam responderit procuratori domus sue de capiendarum numero damarum: et de auis apud Stowam mirabilitate, quam retulit archidiaconus Meneuensis  .

Incathedratus autem in ecclesia sua, Cantuariensi  archidiacono solemne ex more donarium postulanti ita respondisse fertur et dignoscitur: »Quantum, inquit, pro mitra dedi, tantum nec amplius pro cathedra dabo.« Suggerente uero procuratore domus sue, quem sibi prouiderat rex, oportere eum ex damulis suis, in saltu suo inclusis, aliquantas capi ad solemne conuiuium instaurandum; nec fas esse plures quam iussisset ipse comprehendi: »Trecente, inquit, capiantur, nec, si uidebitis expedire, numero huic adiicere dubitetis.« Quod ab eo iuxta cordis sui magnificentiam simpliciter prolatum, regi et curialibus, quibus sermo innotuit, in iucundum uersum est prouerbium.

Celebrantibus igitur cunctis apud Lincolniam in summa cordis letitia diem festum pro aduentu  celitus sibi destinati rectoris, Christi benignitas non longe a ciuitate ipsa signo euidenti ualdeque memorabili uisa est primitus allusisse. Eo namque die, uel circiter ipsum proximo, quo apud Lincolniam primo susceptus fuit Hugo episcopus et incathedratus, apud Manerium  ipsius quasi per octo milliaria ab urbe Lincolniensi distans, iuxta Stowam  , siluis et stagnis delectabiliter obsitum, olor nouus et nunquam ibi ante uisus aduolauit, qui infra paucos dies, cycnos, quos ibidem reperit plures, mole sue magnitudinis omnes oppressit, uno tantum feminei sexus ad societatis solatium, non ad fecunditatis augmentum reseruato. Erat enim tanto fere cycno robustior, quanto cycnus est ansere maior; cycno tamen in omnibus et precipue  in colore et candore sublimior: preter quantitatem etiam in hoc distabat, quod tumorem in rostro atque nigredinem more cycnorum non preferebat; quin imo locum eumdem rostri planum, croceoque decenter colore una cum capite et colli parte superiore distinctum habebat. Auis autem hec regia, et tam qualitate quam quantitate perspicua, in primo ad locum illum presulis aduentu, quasi sponte et absque difficultate, domestica facta, ad ipsum in camera sua propter admirationem est adducta. Que statim a manu eius panem sumens et comedens, eique familiariter adherens omnem, ut uidebatur, siluestrem interim exuta naturam, nec eius attactus, nec astantium undique turbarum  et intuentium accessus siue tumultus abhorrebat. Consueuerat etiam interdum, cum ab episcopo  pascebatur, caput cum colli longitudine tota in manicam ipsius largam et peramplam, inque sinum interiorem auis extendere, ibique aliquandiu cum sollicitudine quodammodo domino suo congratulans atque preludens, aliquid queritando mussitare. Item, sicut asserebant ministri et custodes manerii, contra presulis aduentum ad locum illum, cum de more aliquandiu abfuisset, tribus diebus uel quatuor solebat se solito alacrius auis agitare, uolitando uidelicet in amnis superficie, et aquas alis uerberando, altaque uoce clamando. Interdum etiam a stagno exeundo, nunc ad aulam, nunc ad portam ulteriorem, tanquam uenienti domino obuiam pergens, magnis passibus ambulabat. Mirum hoc etiam, quod nemini preterquam soli episcopo, se familiarem  uel ex toto tractabile exhibebat, quin potius astans domino, ab aliorum accessu eumdem, sicut aliquoties cum admiratione conspexi, clamando, alis et rostro minando, uoceque altisona iuxta nature sue modulos crocitando, defendere solebat, tanquam se propriam eius esse demonstrans, eique soli in signum fuisse transmissam, manifeste declarans  .

Cum uero ad locum ipsum circa Pascha proximum  ante suum ex hac luce transitum, aduentu scilicet postremo, episcopus accessisset, non solum ei solitum non exhibuit occursum, sed neque ad illum minari aut e uiuario, cui innatabat, educi acquieuit. In ipsis autem aquis uultum mestum  gerens aut morbidum aspectum, nichil quolibet gestu alacritatis preferebat. Mirantibus ad hoc omnibus qui aderant, tandem precipiente episcopo, ut introduceretur uel inuita, triduo a plurimis frustra insudatur. Capitur uero ad postremum in carecto remotiori, ubi fugiens insequentes latitabat. Producta uero ad episcopum, capite pendulo ac uultu egro, egrisque per omnia gestibus, mestam pretendebat imaginem. Cuius rei nouitas tunc quidem stupori fuit intuentibus. uerum a loco ipso celerius abscedente episcopo, et post sexti mensis  a tempore illo excursum uiam uniuerse carnis ingresso, nec ab amica sibi uolucre ulterius uiso, satis rei euentum considerantibus patuit quid gestus hic lugubris protenderit, quo adeo mesta  illud uale ultimum domino suo fecit. Permansit autem ibidem postea multis temporibus.



CAPUT uII. Quam sollicitus erat Hugo noster de personis idoneis in Lincolniensi Ecclesia collocandis, et pro incumbentis sibi oneris supportatione suo lateri adiungendis. Et est hoc capitulum in serie magne uite octauum.


His in hunc modum prelibatis, de signo, quod uniuersi mirantur, uiro Domini exhibito per auem famosissimam, ad alia quoque meritorum insignia fidelibus uel ex parte, prout possumus, intimanda, opitulante gratia Domini nostri Iesu Christi accedamus. Ac in primis, quantum studii, quantumque impenderit sollicitudinis, ut Ecclesiam sibi commissam uiris adornaret illustribus, uidetur commemoratione dignissimum. Perpendens quippe altiusque considerans, quia absque uirorum proborum adiutorio,  nec populo, nec clero, quem regebat, posset prodesse, nec quibusque iustitiam ecclesiastice iurisdictionis expetentibus sufficeret competenter adesse. uiros sapientia preditos et scientia, quodque pluris est, in timore Domini probatissimos, suo instantius satagebat lateri sociare. Horum siquidem et consiliis fretus, et auxiliis comitatus, munus suscepti regiminis strenuissime adimplebat. His denique Lincolniensem Ecclesiam cunctis per orbem uniuersum Ecclesiis gloriosius copiosiusque illustrabat. His etiam, cum uacare cepissent, prebendas seu alia beneficia conferebat. Hos uariis dignitatibus, singulis quoque ecclesiasticis functionibus preficiebat. Huiusmodi homines, non solum  in toto orbe Anglicano, imo et in nationibus exteris scholisque transmarinis, omni studio inuestigatos sue Ecclesie gremio inserebat.

Ad uenerabilem quoque metropolitanum suum [Balduinum], fratrem superius nominatum, accedens his eum alloquitur: »Nouit, inquiens, Pater reuerende, discretio uestra quantum expediat, non solum anime mee, non solum commisse mihi indigno Ecclesie, quin potius precipue nobis, deinde uniuerse pariter religioni sancte, quatenus in officio mihi credito non prorsus me inutilem studeam exhibere. Gratias ago bonorum omnium auctori Deo, quia hoc ipsum ex munere suo uelle quidem adiacet mihi, ceterum implere, quod uelle merui, cum non sciam, et quod non sufficiam per me ipsum, ipsi prius et melius  nostis. Nec solum quidem ad hoc mihi et scire et posse minus suppetit, uerum etiam a quibus suppleri congruentius possit meus in hac parte defectus, non satis agnoui. Aduena quippe homo sum, et indigenas terre quo minus noui, eo imperfectius, quibus meritorum suffragiis et quibus studiorum prepolleant experimentis, compertum habeo. uobis ulteriorem istius rei notitiam multiplex comparauit experientia. uos enim inter eos nutriti, uos eis  longo tempore prelati, eos, ut uulgo dicitur, intus et in cute nouistis. Non igitur meo tantum, quin uestro potius discrimini, prospicientes, qui tam inscium promouere non timuistis ad opus hoc arduum, tales mihi ex his, qui uestro diutius lateri adherendo probabiles se in omnibus, uestro apprime informati exemplo, demonstrarunt, committite adiutores, quos in partem sollicitudinis iniuncte mihi securus ualeam admittere, qui mecum onus pastoralis cure laudabiliter ualeant supportare.«

His archiepiscopus auditis non modice gratulatur. Ex una quippe sancti uiri petitione, multa in eo bona animi euidentius prospiciebat. uidebat primo quante istud humilitatis esset, ut uir tantus tam de se infima sentiret, ut solus ipse eo honore se  censeret indignum, quo diuino simul et humano probaretur indicio esse dignissimus. Mirabatur contra usum humane felicitatis hominem ex humili ad summa prouectum plus humilitate quam dignitate, plus mansuetudine quam dominatione creuisse. uidebat quantum zelaret subditorum salutem, ad cuius procurationem tantopere expetebat bonorum opitulationem. Intuebatur quanta, sibi puritatis conscius, beneuolentia in suum primatem plenus, quanta etiam prudentia per cuncta esset preditus, qui eos sibi domesticos collaterales, primosque fieri optasset consiliarios, quos idem locis suis habuisset metropolitanus. Duos igitur ex his, qui sibi adheserant, ei delegauit magistros, Robertum  Bedefordensem et Rogerum  Roystonensem; quorum uterque  in toto totius Anglie clero distinctis gratiarum prerogatiuis uisus est enituisse.



CAPUT uIII. Qualiter Hugo noster summum regis forestarium excommunicando, et se a conferenda prebenda ab eiusdem instantia excusando, ipsius regis incurrit offensam.

His aliisque uiris eximiis, lateri suo sollicite adherentibus, Spiritum Dei habens (de quo scriptum est: »Ubi Spiritus Dei, ibi libertas ,« peccantes libere increpabat, et nullis contra iustitiam potentatibus deferebat. Unde contigit ut in ipsius promotionis  sue auspiciis, dum in sublimes quasdam regni potestates ecclesiasticam districtius exsequitur cercitionem, ipsum quoque non mediocriter  uisus sit offendisse regem. Est enim inter alias abusionum pestes prima in regno Anglorum tyrannidis forestariorum pestis prouenciales depopulans. Huic uiolentia pro lege est, rapina in laude, equitas exsecrabilis, innocentia est reatus. Huius immanitatem mali nulla conditio, gradus nullus, nec quisquam, ut breuiter totum exprimamus, rege inferior, mansit et euasit indemnis, quem illius iniuriosa iurisdictio non sepe tentasset elidere. Hac cum pernicie primus  Hugoni congressus fuit, hec illi prima et prelii causa, et materia triumphi. Hec eum ancipitem gladium spiritus exerere primitus cegit.

Cum enim more solito, ut in ceteros, ita et in suos homines contra Ecclesie sue libertatem forestarii debaccari cepissent, eo usque res tandem processit, ut summum regis forestarium, nomine Galfridum  excommunicationis uinculo inodaret. Quo rex comperto uehementem exarsit in iram. Contigit interea unam ex prebendis Ecclesie Lincolniensis discessu canonici, qui eam possederat, uacantem, nouum exspectare dispensatorem. Hoc aulici audito regem concito exorant, quatenus uni eorum ipsam conferri ab eo litteratorie deprecetur. Arbitrabantur se obsequium etiam in hoc prestare  uiro, cui dedissent occasionem, motam aduersus se indignationem regiam utcunque mitigandi. Nec cunctatur rex petitioni eorum fauere; quippe et in hac parte pontificis animum libenter cupiebat propositumque explorare. Consistebat eo tempore rex quidem apud Wodestkam, episcopus uero apud Dorkecestram  que ab inuicem mansiones tredecim  creduntur millibus distare. Lectis uero episcopus petitoriis sibi destinatis: »Non, inquit, aulicis, sed potius ecclesiasticis ecclesiastica oportet beneficia conferri personis, quorum possessores, non palatio, aut fisco, siue staceario  , sed, ut docet Scriptura, altari debent deseruire. Habet dominus rex unde exhilaret obsequentes negotiis suis, habet unde compenset in temporalibus militantium  sibi pro temporalibus laborem. Bonum est ei, ut summo regi militaturos, deputatis eorum necessitatibus, permittat gaudere prouentibus, nec debitis eos priuare stipendiis acquiescat.« Hec dicens regios a se nuntios, inanes et uacuos, redire non expauit.



CAPUT IX. Qualiter predictis offensis a rege uocatus ita se habuit respondendo, quod cum eius beneuolentia liber abscessit.

Talibus uero in curia declaratis de Lincolniensi adhuc nouo ac quasi recenti episcopo, non defuerunt qui regem, ut uidebatur, iam satis commotum aduersus eum, in uehementiorem niterentur furorem sermonibus incitare uenenatis. »Iam, inquiunt,  domine, in manifesto est, quam ingratus sit tantis homo iste beneficiis uestris: iam patet quo loci operam locaueritis et impensam, dum eius tantopere promotioni inuigilastis. Et utinam tantummodo gratiam non referre contentus sit homo animi inhumani, non autem et iniuriam rependere insistat pro tanto honore! ceterum quid pro uobis eum speremus subsequenti tempore esse facturum, aut uestris  inquantum delaturum confidimus, quem  iam cernimus post tot, adhucque recentia beneficia, in tantilla re uestram excellentiam adeo irreuerenter contempsisse? quem et preces intimosque belliuos  uestros tam proterua dolemus sententia confudisse?«

Ad hec princeps ille, quamuis plurimum turbaretur, modestie tamen cancellos non excedens, misit protinus, et episcopum ad se caccersiuit. Quem foribus iam imminere prenoscens, cum uniuersa nobilium, qui tunc aderant, frequentia, in saltum contiguum ascensis equis secedit. Ubi in loco residens ameno, consulibus ceterisque magnatibus in modum corone consedentibus precepit ut nullus accedenti episcopo assurgeret, nullus aduenientem salutaret. Nec mora, adest ille, assistit, salutat regem et consedentes,  sed eum nullus resalutat. Quos, ut uidit, incurios sui tacitosque sedere, accedit propius; manuque leniter imposita scapulis magni eiusdam consulis, qui proximus assederat lateri regio, locum sibi iuxta regem ipse fecit. Obstinato quoque silentio, cunctis diutius insistentibus, rex tandem uultum erigens demissum, a quodam assistentium dari sibi acum precepit cum filo. Quo facto, suere cepit manu propria lesum panniculoque inuolutum leue sue digitum. Agebat hoc, ne nil ageretur aliquandiu, nichil interim loquens. Ita uero se gerebat, ut solent nimium irati, cum in eis animi rancor uocis absorbet officium, meatu spiritum intercluso.

Hoc episcopus intuens, ac sui causa omnem huius simulatis pompam exhiberi cognoscens, apud se,  uelut a sublimiori quadam intime rationis specula, cogitationum carnalium molimina longe despexit; ac demum conuersus ad Regem his uerbis paucissimis totam cordis eius erectionem tumidam elisit, ipsumque uim uerborum non ferentem corpore etiam resupino solotenus reiecit. uerba ipsa exprimemus, nil eis demendo uel adiiciendo. Ait ergo: »Quam similis es modo cognatis tuis de Falesia! Hoc quasi telo, blando quidem et leui, sed mirum in modum penetrabili et preacuto rex precordialiter traiectus conserit digitos, soluitur in cachinnum, ore supino in terram deponens ceruicem, et sub tali diutius schemate risibus frena laxabat.« Ex consedentibus, qui uerbum intellexerant, miro tenebantur stupore. Mirabantur enim supra modum sub tali articulo tale  improperium principi tanto ab homine tali fuisse intortum. Subridere tamen et ipsi se cohibere non ualentes, ceperunt animis exspectantes [f., exspectare] attonitis, quidnam ad audita rex tandem esset responsurus. Plures sensum nescientes prolati sermonis amplius stupebant ob repentinam gestus regii percunctationem. Quorum demum ignorantiam rex ipse intelligens, proprie, ut eos instruat, efficitur interpres iniurie. Preuentus enim tam urbane  inuectionis nouitate medullitus commouebatur, hominisque confidentiam et ipse admirans, sic orsus est loqui. »Num, inquit, intelligitis cuiusmodi nobis contumeliam barbarus iste intulit? Ego uobis dictum ipsius explanabo. Constat genitricem  proaui nostri Wilhelmi, triumphatoris huius terre, de stirpe mediocri traxisse originem, ac de oppido fam so Northmannorum, quod Falesia  nuncupatur, fuisse oriundam. Municipium hoc arte pelliparia celebrius extollitur. Quia uero me suere digitum meum derisor iste conspexit, idcirco similem Falisiensibus et eorum cognatum me esse dixit et improperauit.«

»Attamen age, inquit ad episcopum, uir bone, quidnam tibi uisum fuit, ut nobis inconsultis principalem  forestarium  nostrum anathemati subiiceres? nostram insuper petitiunculam  ita floccipenderes, ut neque per teipsum ad nos uenires huius repulse expositurus rationem, neque uerbum per nostros nuntios nobis placabile remandares?« Talia expostulanti mox ita respondet episcopus: »Noui, inquit, uos, ut episcopus efficerer, studiosius desudasse. Ut igitur uestram a discrimine animam expedirem, quo illam periclitari contingeret, si, quod mei noscitur esse officii, circa Ecclesie mihi commisse utilitatem exsequi non curarem, necesse fuit ut oppressorem ipsius Ecclesie per censuram ecclesiasticam cercerem, et indebite prebendam sibi in eadem Ecclesia cupientem extorquere nullatenus exaudirem. Excellentie autem  uestre presentiam pro utrolibet adire negotio, non modo superfluum esse, imo et ineptum sentiebam, cum uestre discretioni pronum sit id, quod rite geritur, prudenter aduertere, et uoluntati nichilominus uestre sedeat, quod rectum esse cognoscitis, fauorabiliter approbare.«

Huiusmodi rationibus rex, quod contradici posset, non inueniens, postposito temere concepto simultatis nubilo, amplectitur iam ore sereno pontificem, eiusque orationibus se commendans obnixius, illius per omnia reliquit dispensationi, qualiter hominem sententie innodatum, absolutionis beneficio redonaret. Quem etiam ualde contritum animo et humiliatum, prestito iuxta formam Ecclesie sacramento  publico, cum suis complicibus uirgis cesum absoluit, dataque benedictione, per omne reliquum uite sue tempus speciali quadam beneuolentia familiarius eum sibi deuotum sensit et suis negotiis prouisorem.

A prebendarum quoque uiolentis postulationibus, quibus uelut importunis miluorum unguibus uniuersas passim infestabant ecclesias, et diripiebant  eas, hac una interim repulsa curiales uehementer repressit, et eorum a se importunitatem procul auertit.

Eius tamen uenerationi et ipsi certatim inseruiebant, adeo ut deuotionis eorum et industrie experientiam plurimum ipse sepius commendaret, familiaribus asserens suis, quibusdam eorum se libentius beneficia largiturum ampliora, si non curie tenerentur nexibus irretiti.



CAPUT X. Quod in ecclesiis prebendatos teneri ad residentiam reputabat; et secundum hoc magistro Parisiensi respondit, qui prebendari in Ecclesia Lincolniensi affectauit; et quod inter fratres seu homines quosque dilexit precipue unitatem.

Hic tamen curiales, imo quarumlibet ecclesiarum  cathedralium clericos, sue ecclesie canonicos rarius efficiebat: residentiam precipue in Ecclesia Lincolniensi ab illis expetens, quibus illius Ecclesie canonica stipendia conferebat. Nimirum, sicut qui altario deseruiunt, altario iure participant, ita minime deseruientibus altaris commoda dicebat incongrua ratione prouenire: et cum ecclesias debitis [cod., et ecclesias cum debitis] seruientium excubiis ex eo fraudari contingeret, speciem [cod., contingeret et speciem] uideretur habere rapine, cum militaturis deputata militie spiritualis stipendia non militaturi presumerent occupare. Nam et illam Apostoli quoque sententiam in hac potissimum causa intelligi et teneri debere sanciebat, ut, qui in sanctuario nequaquam laborant, in eo etiam non manducent, que  sanctuario consecrantur. Si enim gloriatur Doctor gentium quod sine sumptu posuit Euangelium, quam ignominiosi, aiebat, reputandi sunt, qui sine euangelizandi studio, sine ministrandi obsequio, sumptus euangelizantibus aut ministrantibus assignatos usurpare presumunt! Meminimus  autem quemdam eo tempore summi fere inter theologos canonicosque Parisienses nominis dixisse quadam uice Hugoni: »Gloriosam, domine episcope, pre cunctis totius orbis Ecclesiis uestram exhibuistis Ecclesiam, insignem multitudine clericorum: essetque mihi  satis optabile eorum numero quolibet uel perexili titulo sociari.« Cui statim episcopus: »Et nos, ait, eorum uos numero  libenti animo iungeremus, si etiam inter eos residere uelitis, et si quoque ad scientiam mores uobis passibus equis responderent.« Preerat enim scholis Parisiensibus regens et ipse scholas  , celebrior tamen eo tempore scientia quam disciplina. Qui responso tali accepto erubuit, se nimis libere protulisse, quod minus sincere inuoluebat in pectore, expertus in se uerissimum esse, quod de sincerissima  libertate huius uiri non semel in patria sua se meminit audiuisse. Recedens autem ab eo, castigatioribus de cetero moribus institisse fertur.

Homines uero quieti spiritus et pudici arctius diligebat Hugo: nec alios suo de certa conscientia gregi aliquatenus sociabat, quantalibet industria aut cuiuscunque litterature prerogatiua eminerent. Nihil autem pacis bono in hac uita dicebat preferendum, et nichil seditionis et turbationis peste amplius fugiendum; ideoque uitandam omnimodis societatem alio spiritu ad schismata anhelantium, et discordias inter fratres seminantium, admonebat. Monebat quidem indifferenter quoslibet, et indesinenter prelatos unitatis et concordie uinculum cum suis subiectis inuiolabiliter retinere, suimet illis exemplum proponens.  Aiebat namque: »Quia noui, me cum filiis nostris bonum pacis et unitatis tenacius obseruare; non regem, non quemlibet timendum mihi estimo mortalem. Sed neque internam perdo securitatem que sempiterne imitatrix et preparatrix existit tranquillitatis. Nec uero, inquit, idcirco mihi a dominis nostris  quies hec defertur totius ignara dissidii, quia lenem me sentiunt et mansuetum. Sum enim reuera pipere asperior atque mordacior: qui et eorum presidens capitulo ex re frequenter leuissima nimis inflammor ad iram. Illi uero scientes quia oporteat eos, qualem susceperunt talem et me sustinere, faciunt de necessitate uirtutem, deferentes mihi. Gratias illis habeo copiosas. Nunquid enim uel sermone in uno  quidem restiterunt mihi, ex quo primum inter eos residere cepi? Egredientibus autem uniuersis finito capitulo nullus, ut arbitror, de nostra sibi estimat dilectione diffidendum, nec ipse me existimo a quouis eorum non amari.«

Talis uero ac tantus ei dilectionis affectus ad singulos nimirum sue Ecclesie filios ab exordio promotionis sue usque ad extremum uite ipsius perseuerauit diem, ut illius euidenter se probaret imitatorem esse, de quo euangelista Ioannes uenerabili profitetur assertione: »Cum dilexisset suos qui erant in mundo, in finem dilexit eos .« Quorum etiam in tuitionem se obiiciens, si quando ex eis quempiam grauandum quocunque incursu agnouisset,  non modo facto, imo et sermone, dicere consueuerat: »Qui tangit uos, tangit pupillam oculi mei .«



CAPUT XI. Qualiter tam Baldewino Cantuariensi archiepiscopo, quam eius successori, capellarum consructioni insistere dissuaserit, ex qua inter ipsos et suos monachos Cantuarienses grauissima discordia exorta fuit, inter quos pacem reformauit.


Pie uero recordationis Baldewino, Cantuariorum archiepiscopo, quorumdam instinctu ecclesiam  seu capellam in honorem pretiosi protomartyris Stephani, et inclyti neomartyris Anglorum Thome, in territorio ciuitatis sue construere festinanti, cum monachi cathedralis ecclesie uehementius obsisterent, opus illud in suum asserentes preiudicium attentari, Lincolniensis Hugo, quod rei probauit euentus, super eodem ab illo consultus negotio certissimo predixit oraculo: »Si inter uos, inquit, domine archiepiscope, et capitulum uestrum, huius operis causa schisma, quod non expedit, contingat  suboriri, et discipline uigor in conuentu uestro emarcesset, et ordinis censura imminuetur. Hinc quanta successura sint pericula animarum, nullius estimatio sufficiet premetiri. uos preterea regie uestram oportebit auctoritatem substernere seruituti. Curie insuper Romane, nec non et plurimorum et sublimitate consistentium uariamque habentium potestatem subiacebitis fastui ac timori, ipsius quoque summi pontificis, hora omni et tempore omni, motus necesse erit animosque uereri. Ipse tam consummato quam opere isto inchoato demoliri precipiet, quidquid demum cognouerit preiudicialiter actitatum.«

Cumque diceret archiepiscopus sanctum Thomam huius fabrice in honore sancti leuite Stephani instituende  gessisse propositum, satis ad hoc eleganter respondit episcopus: »sufficiat, inquiens, uos simili iam proposito martyri adequatum. Si meam uultis audire imperitiam, ulterius eo minime procedetis.« uerum illo aliorum potius consiliis innitente mentisque propositum in operis effectum perurgente, tandem expertus didicit, quam uerum sit, quod Scriptura dicit: »Anima uiri sancti magis enuntiat aliquando uera, quam septem circumspectores sedentes in excelso ad speculandum .« Nam malorum, que iustus predixerat, ne unum quidem preteriit inexpletum. Structura uero illa iussu Domini pape funditus eliminata est et demolita, auctore cum ruboris et pectoris multiplici questu  operam perdente operisque impensam.

Idem quoque eiusdem successori  in opus simile gestienti et uir fidelis predixit, et uerum finis induxit. Nam et ipse haud procul a Londoniis capellam contentiosam, instar prioris  , que secus  Cantuariam fuit, diruta, fretus regia potestate erexit: clericos in ea prebendarios, secularium more canonicorum, aut per se ipsos aut per interpositas personas ministraturos instituit, a quibus iam circa locum pluribus contructis edificiis, pertracta in longum inter Patrem et filios, archipresulem et monachos, lite amara, multis quoque personis electissimis, tam e monachis quam e clericis, Romanis febribus in urbe sub tunc intestino bello, exstinctis, uiri tandem magnanimi inconsulta molitio, eodem ipso demoliente, in puluerem redacta est. Fecit hoc, quam inuitus tam et confusus, apostolica nimirum seueritate compulsus.

Ad postremum uero, iam uiro Dei Hugone per ultimam uite mortalis egritudinem ad eternam  properante felicioris uite incolumitatem, ipso simul arbitro et coniudicibus suis a summo delegatis pontifice, pax inter predictos reformata est  , mirum in modum exsultante et in hoc diuine clementie gratias referente eodem ueracissimo filio pacis. Gratulabatur namque impensius, quia instar beatissimi Martini  hanc uirtutum suarum bonam fecisset consummationem, qua pacem Ecclesie Dei redditam reliquisset.



CAPUT XII. Quomodo in mensa et in uictualibus se Hugo habebat; et quam potenter in exsecutione eorum, que sui erant officii, se gerebat; et quam humiliter ac deuote circa pueros confirmandos et alios infirmitate detentos astabat.

 Erat quoque in mensa hilaris et iucundus, sed non sine grauitate et modestia, illud semper attendens, et quandoque hortantibus se ad letandum ore etiam proferens quod in libro Esther [Iudith] legitur: Leti simus secundum faciem sanctorum . Si quando histriones aut musici suis interessent occasione quadam solemnibus conuiuiis, ubi ipse, siue ad propriam, siue ad alienam mensam resideret, tunc quam maxime grauitati studebat, uix unquam oculos a mensa erigens, et ita se in omni gestu et sermone exhibens, ut manifestum esset intuentibus quia tunc se ad interiora arctius constringeret, cum sensus exteriores huiusmodi lenocinia blandius mulcerent.

 Sacras inter uescendum lectiones tanta audiebat diligentia, ut preter nonnullorum passiones martyrum, preter gesta quorumdam sanctorum, et celebriores de precipuis solemnitatibus doctorum sermones, totum fere uel ex integro uetus Nouumque Testamentum  , exceptis quatuor euangelistarum libris  , cum ad nocturnum officium coram se, tum ad prandium faceret recitari. Ut autem supra  memorauimus, hoc uniformi iugiter institutione et ipse seruabat, et quibusque rationabile Deo cupientibus obsequium prestare, obseruandum inculcabat, ut omni scilicet tempore et loco, quod rerum exigeret presentium instantia, conuenienter adimplerent. Ad quod etiam dignius exsequendum, seipsum habilem, et, quantum potuit, idoneum studuit exhibere.

Sentiens autem magni esse laboris opus episcopalis officii, nec sine uiribus etiam corporis id posse decenter impleri, ita iumento corporis alimenta prebebat ut necessariis usibus congrue subseruiret. Quod eo securius eoque sufficientius faciebat, quo minus, ne contra suum recalcitraret sessorem, castigatione diutissima iam satis edomitum, metuendum  erat. Nam et per continuum frigidioris diete usum eo usque internas iam corporis uires attriuerat, ut fatiscente naturali calore, crebras infrigidati stomachi perferret molestias, iliacis insuper passionibus sepius amarissime torqueretur. Nihilominus tamen inter hec adfuit ei, et affluxit singularis gratia, robur illi accumulans, fortissimis quibusque admirandum. uidere quasi miraculum erat quemadmodum in ecclesiarum dedicationibus, in celebrationibus ordinum, ceterorumque ecclesiasticorum officiorum, seu quibuslibet pontificalis ministerii exercitiis  omnium sibi adherentium uires solus ipse excederet, quemadmodum non solum fessis, sed pene deficientibus cunctis, aliis ad resumendas uires paululum secedentibus,  aliis ad obsequendum ei succedentibus, ipse indefessus et alacer de opere ad opus, de labore percurreret ad laborem.

Ad ista, nonnunquam surgebat ante lucem, et usque ad profundas sequentis noctis tenebras ieiunans, nec a labore cessans, diem medium transigebat. Plerumque, dum immodicus estatis feruor immineret, quosdam altaris ministrorum cogebat panis et uini modicum prelibare  , ne pregrauati estu, ieiunio et labore, citra periculum post toties repetitos circuitus, in ecclesiarum dedicationibus astare, demum et ministrare missarum solemnia celebranti nequiuissent. Cum pregustatis iussu suo panibus, horrori quibusdam et formidini esse sensisset, sacrum inter agenda uel calicem uel Dominicam  contingere sindonem, arguebat eos quasi pusille fidei et discretionis infirme, qui nec obedire uellent iubenti sine hesitatione circumspecte iussionis.

Quotiescunque iter agenti occurrissent, ut assolet, qui per manus sue impositionem confirmari expeterent, aut qui paruulos ei ad illud percipiendum sacramentum offerrent, mox opportuno loco in pedes ab equo descendens, quod illius erat officii, sollicita  deuotione adimplebat, in quacunque diecesi hoc accidisset. Nulla unquam fatigatione aut infirmitate, nulla uie asperitate aut eris intemperie, ut equum sedens tantum exhiberet sacramentum, potuit induci. Data quidem benedictione optata circumstantibus, infirmis quoque, qui adfuissent, oratione ad Deum pro eis fusa, in spem adipiscende sospitatis cum exsultatione respirantibus, repletus et ipso benedictionibus cunctorum, ceptam repetebat uiam. Quamplurimos autem per huiusmodi ipsius orationem seu benedictionem speratam consecutos fuisse incolumitatem indubitanter sepe agnouimus.



CAPUT XIII. Qualiter ex dulcedine affectionis infantulis adiocabatur, qui uice uersa eidem mirabiliter applaudebant.

 Ex multa quidem paruitatis et innocentie abundantia, ut erat simplicitatis et munditie precipuus amator et custos, infantulos uir sanctus miro excolebat affectu, non modo sinceritatem, sed etiam etatem respiciens. Paruulis enim, ubi eos reperisset, spirituali quadam suauitate dulcius adiocabatur, et a talibus uix adhuc balbutientibus miri cuiusdam leporis semiuerbia eliciebat. Imprimebat subinde frontibus uel quibusque sensibus eorum uiuificum sancte crucis signum, fausta eis imprecans, eosque iterata sepius benedictione communiens. Illi quoque mira ei uicissim celeritate familiariter alludere gaudebant, quique omnium pene uirorum aspectus uereri solebant, ei potius quam suo parenti desideranter adherebant.

 uidimus paruulum quemdam  menses sex ab ortu habentem, cum ei frontem chrismate sacro consignaret episcopus, tantis illi omnium artuum motibus applausisse, ut singulare illud Precursoris Domini, in utero exsultantis, gaudium emulari crederetur. Laxabat uero ita risibus inexplebilibus oris  exigui labella, ut putaretur incredibile sic posse in tali etatula solis adhuc uagitibus assuetum ridere. Deinde brachiolis quasi ad subuolandum, nunc distortis, nunc disiectis, ceruicem huc illucque iactando, quasi importabilem sibi esse monstrabat letitie, qua afficiebatur, magnitudinem. Tunc manum eius utrisque attractans palmulis, et distringens pro modulo suo ori applicat, applicitam uero allambere potius quam osculari festinabat. Faciente hec pontifice diutissime infanti, et infante pontifici, inauditum inuicem de se spectaculum delectabiliter exhibebant. Oblata sunt quidem puero ab ipso episcopo poma, uel que talibus solent esse grata pueris, pleraque, aliaque singula, ac si tedio sibi forent, repellebat. Que repellendo tunc, quasi uicisset, totus in episcopum  inhiabat. Ipsius quoque nutricis, que eum gestabat, cum quodam fastidio manus sibi admotas respiciens, oculis in episcopum intendebat, et manibus illi applaudebat, ac ore indesinenter arridebat.

Asportato demum eo, cum mirarentur presentes super tali prodigio, asserentes nunquam uisum fuisse tripudium tam immensum in tam angusto corpusculo, episcopus semel alias tale quid se uidisse narrauit. »Nam dudum, inquit, cum prioratum gererem Withamie  , contigit me tempore generalis capituli adire Carthusiam. Occasione autem itineris preteriens castrum de Aualim, cuius frater noster Willelmus arcem noscitur obtinere, declinaui in domum eius. Ibi nobis presentabatur puerulus, necdum fandi peritus, filius uidelicet eiusdem fratris nostri   . Hic similibus per omnia nobis applaudebat motibus, ita ut dimissus a nutrice, et super lectum nostrum expositus, inter gaudia, que ducebat, etiam cachinnari quodammodo supra uires nature cerneretur.


 Explicit liber tertius.



PROLOGUS LIBRI QUARTI.

 Ut autem temporis serie paululum intermissa pro etatum ordine adhuc sicut cepimus, pauca referamus, post exactam infantilis, nec non eui puerilis historiam, adolescentium est intentio breuiter subnectenda, sicque per succedentium gradus etatum  usque ad mortuorum exsequias narratio extendenda, in quorum diligentissima exsecutione, post Tobiam nemo reperitur adequasse Hugonem, qui, ut superius innotuit, singula uite sue momenta diuinis mancipando preceptis id iure promeruit, ut pluribus  in quolibet etatis gradu existentibus etiam ipse prodesse ualuisset. Factus uero iam etatis integre et pontificali officio insignitus, sepeliendis mortuis tantam uisus est sollicitudinem impendisse, ut misericordie huius premio in futurum reposito,  sub presenti quoque tempore singulari donaretur honore sepulture  . Quod tunc plenius Domino fauente exponetur, cum quarto huic atque penultimo gestorum illius libro imponetur meta, cuius exordio ista duximus prelibanda.


 Explicit prologus.



LIBER QUARTUS.



CAPUT PRIMUM. De Martini nostri Hugonis scriniarii tonsione, ad religionem conuersione, et profectione in eadem.


Deputauerat custodie pontificalium scriniorum reuerendus antistes Hugo iuuenem quemdam, modestum quidem moribus et pudicum, sed uanitatis mundane non plene uacuum, Martinum nomine. In scriniis autem uasa et uestimenta, aliaque huiusmodi sacra, quorum in altaris ministerio usus erat, continebantur. Moris autem erat horum custodem et baiulum, quamuis laicum, tamen quia inter ecclesiastica uersabatur cum clericis ministeria, tonderi ut clericum, et tunicam propriis uestibus superindutum lineam creditis sibi deseruire obsequiis. Martinus huic de recenti subrogatus officio tonsionem suscipere  iubetur ab episcopo. Quam ille triduo iussionem, pudore obsistente non bono, distulit adimplere, uariis per dies singulos excusationibus uelare nitens, cum argueretur, omissi precepti uoluntariam ob inobedentiam. Hoc episcopus aduertens reportantem ab ecclesia quadam die post missas scrinia obseruat, eumque in ulteriorem secutus exedram, cincinnio [al. cicinno] capitis illius digitos innectens: »Ecce, ait, quia tonsorem non reperisti, qui ordinatam tibi faciat tonsuram, ego ipse tondebo te.« Hec dicens, sumptis forcipibus cesariem illius in rotundum circumcidit. Quo facto, mox iuuenculus in lacrymas resolutus genibus sancti prouoluitur, constringensque manibus fortiter pedes eius. »Domine, inquit, per misericordiam Dei adiuro uos, ut audiatis parumper  me. Quia enim dextera uestre sanctitatis capiti meo signum abstulit mundane uanitatis, oro, quatenus a mundi huius laqueis penitus me absoluere uelitis. Nam reuera amputata per manus uestras coma secularis meas ulterius ceruices minime pregrauabit. Ut quoque propositum mentis per manus uestre obsequium celitus mihi inspiratum manifestius pandam, uiluit mihi prorsus hoc nequam seculum, et appeto monachatum: Deo in posterum me totum deuoueo, et seculi ex toto pompis renuntio. Prosequatur, obsecro, gratia uestra, qua per uos merui preueniri gratia Dei, ut et ipsa prosequatur me que iam preuenit omnibus diebus uite mee. Per uos religionis merear suscipere uestem, per quem modo suscepi characterem.« Quid multa? Cum episcopus hec  quasi dicta puerilia duceret ac negligenter acciperet, dissimulabat quidpiam referre auditis, processitque  iam comesturus ad triclinium. At ceteris uescentibus edax desiderii flamma depascebat Martini precordia, adeo ut uix contingere sineretur corporea alimenta, pre interni ardoris quo medullitus estuabat uehementia. Finito igitur conuiuio accedit seorsum ad cunctos singillatim, quos in tali censebat negotio magis exaudibiles fore episcopo. Quorum pedibus aduolutus, aures, animos affectusque eorum singultibus pulsat, mouet precibus, et fletibus pietate plenis inclinat, ut estuanti penes episcopum suffragia conferant, quo per eum salutaris desiderii consequatur effectum.

In talibus uero diebus persistens indefessus et noctibus, tandem post triduum obtinuit quod perseueranter postulauit. Expiata siquidem triduana eius  inobedientia ex dilate, non minori tempore, exauditionis mora, sciens uir clementissimus temperamentum misericordie sue, fecit ad se accersiri uenerabilem uirum, priorem Sancti Neothi  ; utque absoluamus compendio quod gestum est, sancto cetui eiusdem celle suum Martinum fauorabiliter sociari petiit et impetrauit. Compertam namque a precedentibus annis Beccensium habuerat idem iuuenis laudabilem prorsus institutionem, nec non et ordinatam familie sancti Neothi conuersationem. Unde professione illius astringi, isti uero habitationi preelegerat coniungi. Cui prouisor pius et uestitum contulit regularem, et diem susceptionis illius ad habitum sacrum solemni refectione uniuersis fratribus exsultabilem fecit.

 Martinus uero, que Dei sunt non minus facere quam scire infatigabiliter studens, prosequente pia eius uota gratia Christi, in bonitate et disciplina, in scientia adeo in breui profecit ut omnibus eius profectus etiam imitandus esse censeretur. Quem postea ad subdiaconatus gradum nutritius suus cum gaudio ingenti promouit. Erat quidem in eo cunctis mirabile, quod in semetipso unicuique uidebatur impossibile, ut in etate scilicet iam prouectiore tanto cito litteras sciuit quas in tenerioribus annis minime didicisset. At Martinus admirantium laudibus, non dico, non extollebatur, imo nec quidem leuiter mouebatur, quin potius ceuos et consodales quondam suos firmissimis rationibus arguebat uanitatis, ad studium eos inuitans uite correctioris. Rogauit etiam  pontificem, quatenus a Domino abbate Beccensi suis dignaretur precibus obtinere, ut ad domum matricem   de Becco ueniendi et in ea diutius persistendi copia daretur sibi, quo sacri ordinis perfectius informaretur ceremoniis, et probatissimorum, quos ibi esse nouerat, plenius instrueretur monachorum exemplis. Consecutus est autem post modicum tempus interuentu presulis pie huius petitionis effectum. De cuius  nuper conuersatione et industria, tam ab ipsius abbate quam ab aliis, pleraque didicimus satis commendabilia.



CAPUT II. De osculo leprosorum  et multiplici consolatione, uerbis nostri Hugonis, de dulcedine Saluatoris, et eleemosyne largissima distributione.---Et hoc est capitulum in serie magne uite libro quarto.

Inter alia uero pietatis insignia quantam egrotantibus  curam, quantam etiam lepre tabe laborantibus benignitatem impenderit, quis digne commemoraret? His nimirum pedes propriis sepe manibus diluens, et extergens osculisque demulcens, nummos insuper refectis cibo et potu largiri consueuerat, faciebatque illud secretius coram paucis arbitris in camera sua tredecim sepius personis, cum tot inueniri potuissent in locis quibus ipse interfuisset.

Erant preterea in quibusdam fundis episcopii matricule, in quibus non pauci huius morbi incommodo detenti, tam uiri quam femine, sustentabantur. His, preter assignatos a predecessoribus suis redditus, uaria in multis rebus subsidia cum omni diligentia conferebat, frequenter ad eos in propria quoque accedens persona, ac cum paucissimis ex sibi  adherentibus, uiris timoratis et deuotis, medius inter illos in cella residens secretiori, uerbis optimis releuabat animos eorum, dolentibus materna quodammodo lenitate blandiens et ad spem retributionis eterne desolatos temporaliter afflictosque sustollens. Morum quoque bonorum documenta suauitate mira interserens uerbis consolatoriis, ita, si quid reprehensibile de eis percepisset, ne iterum admitteretur, suadebat ut eos et admissi uehementius peniteret, et ulterius admittendi audentia seu uoluntas nulla eis remaneret.

Ante exhortationis uero alloquia, semotis interim iussu eius feminis, mares singillatim circuiens exosculabatur, singulis se inclinans, et quos cerneret atrocius iam tabe confectos diutius ac suauius complexans.  Tales predicabat esse felices, tales esse paradisi flores et preclaras corone Regis eterni dicebat esse margaritas. Hos fiducialiter et secure exspectare Saluatorem memorabat Dominum nostrum Iesum Christum, qui reformet corpus humilitatis  eorum, configuratum corpori claritatis sue , cum ex aduerso formidolosi exspectent sublimem adfuturum Iudicem, qui modo de corporis specie gloriantes, illius per mentis elationem refugiunt humilitatis et munditie conformitatem.

Agens uero seorsum cum familiaribus suis de tanta Saluatoris nostri clementia, qui miserrimos quosque in uita presenti toties ore diuino beatificat in Euangelio suo, nunc Lazarum inducendo ulcerosum in sinum Abrahe ab angelis perductum, nunc seipsum in infirmis asserendo esse infirmum, mira cum dulcedine omnium Auctorem dulcedinum attollebat. »O, inquit, quam felices erant, qui Medico adeo dilecto familiarius adherebant! Quam mihi dulce fore quecunque his seu pedibus calcasset, seu qualibet  corporis sui parte contigisset, uel manibus attrectasset osculis lambere, oculis opponere, intimis etiam, si fieri posset, uisceribus inserere! Quam uero miseri sunt qui aliud quidquam timent quam adeo dulcem offendere! quam gemendi sunt, qui aliud quidpiam dulce reputant aliudque expetunt quam sic dulci dulciter adherere et dulciter parere! Nescio quid iam possit amarum sentire qui dulcis huius dulcedinem iugi didicit meditatione in interno cordis sui palato dulciter ruminare.«

Hec uir sanctus de celesti uulnerum nostrorum Medico sentiens, hec dicens, hec etiam que premisimus, de membris illius infirmantibus proferens, hec illis impendens euidenter satis exprimebat, quanto interius ferueret igne diuine pariter et fraterne  dilectionis. Qui etiam in commune quibusque indigentibus tantas largiebatur eleemosynas ut preter illa que multis sepe specialibus ex causis nunc interpellatus, nunc ipse uoces preueniens necessitatem patientium, secretius erogabat, annuas omnium rerum suarum obuentiones usque ad tertie partis estimationem sub certa constitutione in opera expendisse non dubitetur misericordie.



CAPUT III. Quam constanter rebellibus se opposuit, et in Deum contumaciter delinquentes ecclesiastica censura puniuit.

Post premissa recensendum uidetur quam egerit fortiter in superborum presumptionibus cercendis,  quam incunctanter armatorum sepe ipse se inermem ingesserit turmis, quam steterit inter micantes gladios et exertas dexteras, in Lincolniensi primum Ecclesia, deinde in Hollandia  ac demum in Norhantona  , nudo capite constans et intrepidus.  Minus uero dixi, steterit, cum huc et illuc discurrendo gladium spiritus tota cum libertate in furentes et frementes conspiratores seu intrusores uibrauerit, tradens contumaces Satane in interitum carnis, ut spiritus saluus fieret in die Domini . Cuius eo constantia sublimius emicuit quo ibidem uirorum fortium robur formidini euidentius cessit, eoque illius confidentia illustrius claruit quo suorum diffidentia comitum et officialium in tanto se discrimine apertius probauit. His namque non modo ad aras confugere parum fuit, imo et sub ipsis mensis Dominicis se abscondere uidebatur minus tutum. Quibus ita confugientibus et latebras fouentibus Hugo persistebat solus, cedebatque labiis intentantes ceruicibus suis gladios. Cuius magnanimi audentia, nec  non et protegentium se angelorum custodia ipsiusque diuine uirtutis armatura fracti et confusi, apud Lincolniam tam clerici quam laici, apud Hollandiam milites et armigeri, apud Northantonam quoque burgenses [i. e. ciues], infensi cesserunt plures uni, seuientes miti, et tranquillo turbati.

Apud Hollandiam tamen, quod pretereundum non est, Wilhelmus de Aualim, consobrinus episcopi, miles acerrimus, generosi sanguinis uena incalescens, cum stricto mucrone quidam armatorum pontificem funesta pararet ferire audacia, iam percussuro se fortiter obiecit. Cui etiam ui magna extorquens gladium, nisi prohiberetur a presule districtius, eum absque uulnere abire non siuisset.

Ita uero paratus erat Hugo iuxta formam apostolicam,  omnem in gladio spiritus ulcisci inobedientiam , ita quoque eius ultioni animaduersio celerem subinferebat uindictam, ut in Deum contumaciter delinquentibus, sicut ipse nullatenus parceret, sic quemcunque zelo iustitie, spirituali mucrone ipse percelleret, nisi citius resipisceret, corporali pariter exitio interiret. Hinc rebelles quosque et ecclesiastici iuris uiolatores, de sua quandoque potentia insolenter presumentes ac pre tumore mentis ad minas interdum procaciter erumpentes, sic uoce terrifica obiurgabat: »Quid de uestris, ait, uiribus uel armis contra manum omnipotentem presumitis, quando nobis etiam indignis et infirmis hec manus adeo potentia arma contulit ut eis humana nullatenus cequetur armatura? Loricas nostras  iacula uestra non penetrant, et galee nostre enses uestros non formidant. Nostris uero ensibus nec cassides uestre nec thoraces resistunt. uos, si quando carnem ceditis, animam prorsus contingere non ualetis. Gladius noster et corpus perimit, et morti, non transitorie, sed eterne eorum quos percellit, animas addicit.«



CAPUT Iu. De partus ab uxore cuiusdam militis suppositione, et eorum punitione qui tanto facinori consenserunt, de nomine forestarii, et de crudeli cuiusdam episcopi maledictionem retinentis interfectione.

Iam uero de numero illorum quos in reprobam  tradidit mortem solo anathemate, qui fine horribili de hac luce migrarunt, paucos exempli gratia commemorare non erit inutile. Erat in territorio Lincolniensi miles quidam iam prouectioris etatis, uxorem habens sterilem. Habebat quoque fratrem eque militem industrium et prudentem, quem iure hereditario, si absque liberis ille decederet, habiturus uidebatur successorem. Inuidebat autem huic uxor sua, uerens ne forte uiduata marito sub illius deueniret dominatum, erga quem placitum nunquam gessisset affectum. Nequitie igitur uiperee dolis incitata, ut ei consequende hereditatis precluderet aditum, quia partum non habebat proprium, supposuit sibi alienum  . Refertis siquidem ac tumentibus interna fraude uisceribus ceruical precingit exterius? Simulat  quoque uterum intumescere puerperio, que solummodo scelere fetabatur infando. Miles, in cuius preiudicium uersute malignitatis componitur stropha, dolum sibi strui deprehendens, sed artificem doli non conuincere nec cohibere sufficiens, rem defert ad notitiam amicorum. Rimatur sollicitius consilii remedium, sed minime reperit opportunum. Interea mulier decumbit lecto, et ficte parturitionis indulget suspiriis. Quesitam uero a uico proximo muliercule cuiusdam recens natam prolem femineam in publicum edit, ac ueluti a se ueraciter enixam omni cum diligentia studiosius enutrit. Cuius etiam ueriorem ad se accersiuit genitricem, eique nutriendi pignoris proprii delegauit sollicitudinem.

Dum talia geruntur non procul a Lincolnia, contigit  instare iam Resurrectionis Dominice festa paschalia. Accedens igitur miles, muliebri circumuentus astutia, ad pontificem, astipulantibus sibi uiris discretis, quos fama certior tanti perflauerat maleficii, omnem rei cunctis audientibus adeo suspecte pandit rationem. Nec uero, cuiusnam esset filia, seu quemadmodum a falsa genitrice acquisita, per quam sibi exhereditatio parabatur, adhuc certius sibi innotuerat. Motus autem uehementer uir iustus et pius ad audita, maligne maritum mulieris ad se iubet quantocius accersiri. Quem secretius aduocatum discutit instantius, instruit et coarguit, tantique reatus confessionem ab eo elicere magnopere insistit. uerum ille, coniugis nimium procacis plus iurgia quam Dei iustitiam pertimescens, eius quoque sibilis  preincantatus uipereis, se primum criminis huius inficiatur habere conscientiam. Urgente demum episcopo et estimationis publice argumenta acriter inferente, quibus patebat uerosimillimum esse nec ei sobolem nasci potuisse iam ualetudinario et seni, nec eum uideri ignarum uxorii commenti, attractus euidenti ratione hac, tandem seipsum responsione deludit. »Quia longo, ait, tempore, corporis incommodo me premente, coniugis mee secreta minus perfecte noui, ideo uolo, si placet, arctius de his ab illa perdiscere ueritatem. Quidquid uero inde mihi compertum fuerit, uobis mane nuntiabo, uestro  indubitanter pariturus consilio super omnibus, que fuerint iuxta rei inquisite seriem utilius exsequenda.«

Tum presul satis admonitum, in his uerbis eum abire permittens: »Scias, inquit, die crastina excommunicationis sententia omnes illos a nobis solemniter ac terribiliter esse feriendos qui huius mali auctores exstiterint aut fautores, si minus forte, quod polliceris, fueris exsecutus.« Sic ille dimissus, et ad suos reuersus, sterili puerpere, que audiuit a pontifice, uel que pontifici retulit ipse, seriatim exponit. Ad hec illa, infrendens et infelicem illum procaciter obiurgans, redire eum ad fidelem consiliarium penitus dissuasit. Qui male acquiescens domitrici sue, cui ordine prepostero diu consueuerat ancillari, resedit  domi, crimen adiiciens mendacii precedenti errori.

Facta est dies crastina, que fuit sacrosancte Resurrectionis Dominice paschali solemnitate gloriosa, qua episcopus, habito sacre exhortationis uerbo ad populum, cunctis negotii huius pandit euentum, enormitatem exaggerat maleficii, et se non defuturum asseuerat, quin tanto pro uiribus occurrat piaculo ex censura pastoralis officii. Cumque plenius perdocuisset quanti sit criminis, non tantummodo in fratrem proprium, sed uel in quemuis proximum, quippiam huiusmodi attentasse, unde necessario contingat eum cum omni posteritate sua irremediabili dispendio subiacere , omnes illos uinculo innodauit anathematis qui de partus predicti suppositione exhereditationem militis sepius memorati minime timuissent procurare. Nec uero in longum distulit in traditos sibi ex sententia uiri iusti Satanas seuitie sue tyrannidem exercere. uirum namque sequenti nocte inuadens, qui peruersitatem coniugis dissimulando potius fouit quam correxit, eius subito animam extorsit. Repente etenim in lectulo apparuit mortuus, in quem se locauerat quiete, ut credidit, pausaturus. Huius autem mulieris ita furor pertinax et ira adeo dura fuit ut proprium tam exitialiter uirum perdidisse non ei sufficeret, nisi inceptam contra eius germanum nequitiam  hostiliter adimpleret. Perstitit enim confirmare sermonem nequam, debitam sibi retentans maledictionem et indebitam alumne sue uindicans hereditatem.

Excluso igitur legitimo herede a fraterna successione, datur regio munere infantula cum ipsa hereditate cuidam iuueni, qui frater erat Hugonis de noua uilla, summi scilicet in regno forestarii  . Quam etatis uix quartum implentem annum disponebat  idem more nuptiali solemniter sibi desponsare, precauens nimirum ne forte qualibet occasione priuaretur talis patrimonii acquisitione. Quod ubi innotuit episcopo  mox etiam speciali prohibuit interdicto ne quis presbyterorum seu quilibet fidelium Christianorum his presertim nuptiis presumeret interesse. Prospiciebat in hoc perenni simul et temporali multorum indemnitati, consulens etiam iuri communi, uidelicet ne ante plenius cognitam et discussam rei huiuscemodi ueritatem in alicuius partis preiudicium tale iniretur connubium.

At episcopo citius post hec ob quedam negotia ad regem in Neustriam profecto  , conuenerunt in  uico quodam remotiori iuuenis predicti fautores et consanguinei, ibique simplicitate abutentes seu cupiditate sacerdotis loci illius, solemni more coniungunt in facie Ecclesie militi infantulam, illustri rusticanam, ingenuo ex seruili conditione procreatam. Tanta fuit auiditas alieni iuris occupandi ut nec ingenuitatem degenerata conditio, nec salutis manifesta perditio infaustas nuptias prepediret. Regresso interea a transmarinis episcopo, que gesta sunt citius innotescunt. Hinc presbyter, talium minister nuptiarum, suspensione ab eodem pariter beneficii mulctatur et officii. In reliquos uero uetiti sui transgressores, cum uiri coram eo parere contumaciter detrectarent, excommunicationis sententia promulgatur.

 Interea ficte matris cubicularia  terrente conscientia, primum ad penitentiarium Ecclesie Lincolniensis, sancte recordationis magistrum Willelmum de Bredefeldo subdecanum  , et ipsius demum hortatu ad ipsum accedens episcopum, omnem rei ordinem cum magna detegit profusione lacrymarum. Tunc episcopus de his omnibus certior effectus, secretum quidem apud se interim habuit, quod secretius audiuit, latam uero pridem sententiam singulis circumquaque per Ecclesias diebus Dominicis renouari publice demandauit. Quod aliquandiu, ut fuit impletum, machinatrix et materia huius mali mulier infelix, reuersa demum in se cepit horrere  opus adeo perniciosum a se commissum, tandemque animata consilio prudenti accedit pariter secum assumpta delicti sui conscia et ministra, cubicularia prenotata, ad episcopum, atque primum illi soli, deinde pluribus uiris discretis (inter quos et ille, qui hec scripsit [ reatum suum flebiliter confitetur, et se proprium maritum perdidisse, se fratrem eius circumuenisse, illum ad mortem, hunc ad proscriptionem et exheredationem uoce gemebunda  protestatur. Que uniuersa Cantuariensi metropolitano  , tunc temporis totius regni iustitiario, sollicite per episcopum insinuantur, fratribus quoque et amicis alieni patrimonii, ut predictum est, insidiatorie obtenti, cunctis etiam primoribus fere et baronibus curie Anglicane.

Nihilominus uero sponsus puelle insonter noxie cum suis consiliariis incumbit possessioni nocenter adepte. Asserunt enim iuxta leges Anglie cuiusque sobolem decerni legitimam, quam uxoris maritus legitime, quoad uiueret, legitimam habuisset. Arcetur itaque huius pretextu sententie heres legitimus ab ingressu possessionis hereditarie. At interim, ob reuerentiam magis episcopi quam propter euidentiam uniuersis pene notificate rei, non sinebatur  contra eum iudiciaria diffinitio sententialiter proferri. Iterato autem constantissimo iuris propugnatore in Northmanniam transfretante  , inque discessu suo sepius protestante quia, si hanc miles sibi, ut proponit, in coniugem acceperit, rusticam profecto se nouerit habere, nec de illa plurimum gaudebit. Homines rursus facinorosi conspiratione facta diem partibus statuunt, quo diffinitum litigii huius calculum apud Londonium proferendum procrastinatione remota edicunt. Igitur Adam de noua uilla  stipatus propinquorum turmis Londonias festine petens, nocte diem precedente, qua iudices sibi terram illam promiserant in solidum adiudicandam  non  procul ab urbe hospitio suscipitur. Cuius dum fautores et consiliarii de forma sententie dande cum iudicibus in ciuitate sollicite deliberant, ille in diuersorio letus et temulentus lecto excipitur, sed sopori mortem socians subito exstinguitur  , solusque ad tribunal iustioris iudicis, factorum recepturus uicem, tam imparatus quam nil tale arbitratus extemplo protrahitur. Timendum autem ne forte cum improperio ibidem audierit ex sententia districti iudicis quod sepius in ore ueridici ipsius sui preconis uertebatur. Cum enim incognitum sibi et peregrinum quondam nomen forestariorum crebrius uir sanctus audiret, querelis etiam oppressorum ab eis hinc inde crebrescentibus, barbare  nuncupationi alludens dicere consueuit: »Recte homines isti et satis proprie nuncupantur forestarii. Foris namque stabunt a regno Dei.«

Alius etiam quidam forestarius episcopi maledictione retenta infra paucos dies, ex quo tradi meruit Satane in interitum carnis , crudelis interiit sententia mortis. Nam a quibusdam, quos  in foresta sua, quan seruabat, inuentos insolentius more suo tractare disposuit, ita peremptus est, ut brachiis amputatis et a capite auulsis fustes quidam satis exigui  inter cadauer truncatum et caput exsectum, nec non et alia membra feraliter excisa, et hinc inde posita per loca tria relinquerentur, in signum uidelicet et testimonium nequitie, quia in finitimos quosque tyranicam rabiem consueuerat exercere.



CAPUT u. De quodam diacono, qui militem quemdam super crimen regie proditionis acriter impetebat.---Et hoc capitulum inseritur magne uite cap. 6, lib. Iu.

Diaconus quidam, nomine Richardus de Wara,  militem quemdam uocabulo Reginaldum de Argentemi super crimine impetebat regie proditionis. Erat uterque de episcopatu Lincolniensi. Erat uero plurimis non incertum falso impeti militem a clerico. His episcopus cognitis, diaconum per censuram ecclesiasticam nititur a temeritate sua cohibere. Inhibet proinde sub interminatione anathematis, ne in foro seculari, presertim ad iudicium sanguinis, audeat eam pertrahere diaconus. At ille, de regio qui eum tuebatur elatus fauore, monita pariter et minas pontificis contemnebat. Nam et Cantuariensis archiepiscopus   episcopo iniunxisse dicitur, ne contra honorem regium compelleret  clericum a prosecutione inite accusationis desistere. uerum Petri imitator uersus in hoc, sicut in similibus sepe mandatis illius, sui potius officii iura quam hominis attendebat uerba. Nam, quia magnus ille uir, ut ipse ueraciter perhibere solebat, utrumque sibi gladium commissum habebat (erat namque, sicut potestate ordinaria metropolitanus, et auctoritate apostolica totius Anglie legatus [ episcopus, quid, a quo idem loqueretur gladio, prudenter et caute discernere studebat. Unde, quotiescunque aliquid monebat aut iubebat quod materiali potius quam gladio congrueret spirituali, non uerebatur uir Dei dicere ei quod apostolorum  summus pontificibus legitur dixisse: Oportet obedire Deo magis quam hominibus .

Quamobrem clericum rebellem et discipline contumaciter resistentem ecclesiastice, pontificali non distulit rigore percellere. Suspendit itaque ab officio et beneficio nolentem iugo subdi canonico. Qui, ad legatum perueniens, per eum de facto a suspensione  obtinuit relaxari. Hinc tumore plenus, ad episcopum accedens, sub presentia multorum optimatum regni, tam procerum uidelicet quam episcoporum, minari cepit grandia. Iactabat uero se a iurisdictione Lincolniensis episcopi taliter iam auctoritate legati exemptum, quod de cetero nullatenus omitteret propter illum, quin et domino regi omnem fidelitatem exhiberet, eique iustitiam de suis obtinere proditoribus decertaret. Insultans quoque episcopo, asserebat se relaxatum a suspensione qua ipsum, ut dicebat, minus licite decreuisset punire.

Ad hec ille non eneruis nauicule Petri gubernator suo more, ut semper, illato terrore constantior, ut de quodam sancto legitur qui in diebus suis non extimuit principem, ita cunctis audientibus infit:  »Incassum sane, inquit, super huiusmodi relaxatione tibi blandiris. Nam excommunicandum te in continenti noueris, si iuri parere super excessibus tuis ulterius detrectaueris.« Quid multa? Illo contumaciter obstrepente et tanquam ore regio minas furiosas intonante, episcopus eum innodare nec timuit nec distulit solemni anathemate. Qui legatum adiens queritur de episcopo quod in eius preiudicium regisque dispendium adeo, ut allegabat, proterue eum excommunicasset. A quo tandem litteras impetrauit ad episcopum, quatenus pro absoluto haberet eum, utpote a se absolutum. Cui episcopus, tali perlecto mandato, ita dixit: »Si centies te Dominus archiepiscopus absoluendum duxerit, centies aut etiam sepius te scias a nobis excommunicandum,  quandiu te uidebimus in presumptionis tue amentia irreuocabiliter induratum. Tu uideris quanti habeas sententiam nostram; nos enim hanc omnimodis ratam habemus et firmam.« Sic ille abscedens, iamque metu tante illius constantie aliquantulum corde fractior, pollicetur deliberaturum se utrum, iuxta quod exigebatur super parendo iuri, coram episcopo uellet cauere. Qui cito post hec a quodam suo puero lethaliter securi percussus in capite, proh dolor! prius exhalauit animam quam erroris sui insinuauit penitentiam. Uno enim ictu excerebratus et repente exstinctus est.



CAPUT uI. De adolescentula Oxonie, que, priore sponso contempto, de facto alteri coniugata et super hoc conuicta, parere contempsit beato Hugoni.---Et est hoc similiter capitulum in magna uita sub capitulo sexto.


Adolescentula quedam Oxoniensis, cuiusdam burgensis filia, conuicaneo cuidam iuueni legitime nupta, alterius iuuenis amore amplius succensa, priore contempto sponso, illi de facto est coniugata. Que super impetita a priore atque conuicta monebatur diligentissime ab episcopo, quatenus primo se redderet marito. Ipsa uero dissuasa a matre, que in consilio nequam alteram se filie sue exhibebat Herodiadem, ante se morituram quam ei nupturam procaciter clamitabat. Tunc uir Domini, apprehensa eiusdem sponsi illius dextera, miscens terroribus quoque blandimenta: »Filia, inquit, mea si uis esse, obaudi  iussioni mee, et suscipe in pacis osculo cum Dei benedictione maritum tuum. Alioquin reuera de cetero non parcam tibi, nec perniciosis consiliariis tuis.« Iussitque uirum eius in osculo sancto suscipere eam. Quod dum ille implere uellet, infelix illa impudentissime exspuit in faciem eius, cum prope esset altare, presensque cum pluribus uiris reuerentissimis adesset tantus sacerdos, et turba fidelium multa, in ipsa ecclesia pariter constituta. Tunc uniuersis ob tantam contumeliam uiro illatam uehementer erubescentibus, episcopus uoce terribili ait: »Quia noluisti, inquit, benedictionem, sed maledictionem dilexisti, ecce apprehendet te maledictio. Moxque excommunicauit eam. Que in propria contumaciter abscedens, post dies paucos sibi  ad inducias utilius secum deliberandi celesti pietate concessos, cum magis induraretur cor eius et nullatenus resipisceret, prefocata ab hoste maligno, delicias repente illicitas et caducas tam perpetuis quam iustis commutauit suppliciis.«



CAPUT uII. De clerico Eboracensis diecesis, qui super ecclesia dimittenda, de qua contra eum a beato Hugone auctoritate delegata ferebatur sententia, parere noluit iudicatis.---Et est adhuc capitulum hoc sub eodem capitulo sexto in magna uita.

Itidem clerico cuidam Eboracensis diecesis, nomine Willelmo, suam, qua iniuste eum spoliauerat quorumdam uiolentia, restituendam ecclesiam auctoritate Hugo decreuerat apostolica. Quem pars aduersa diutius ab ingressu possessionis sibi adiudicate  manu repellebat armata. Miles namque, illius uille dominus, in qua sita erat ecclesia litigiosa, fratrem suum in eamdem ingressum per intrusionem armis tuebatur, uiribus nitens illicite occupatam uindicare illi possessionem. Fouebant quoque partem intrusoris tam ecclesiastici quam et mundani iudices et optimates illius regionis. Tandem Willelmus nimiis iam laboribus confectus, sumptibus quoque curie Romane suffragium in propria implorat persona, plurimorum etiam hinc inde auxilia peruigili, sed parum utili, requirit instantia. Penitus exhaustus totus conuertitur ad unicum oppressorum refugium, et ad inuictum iuris patronum, eius quoque flebilibus uocibus interpellat subsidiem. Indignatus quoque bonus Elie atque Elisei in zelo  emulator, auctoritate fultus apostolica, intrusorem prenominatum et ipsius complices dure maledictionis ferit sententia.

Nec paulo tardius in sacrilegos deseuire cepit ultio diuina. Nam, ut uiris plerisque religiosis referentibus nobis innotuit, alii ex his in amentiam uersi sunt, alii repentina morte miserabiliter preuenti interierunt, aliis ex cauis orbibus oculi cum immensis cruciatibus exciderunt. Sic itaque uirtus absentis presentem ad nocendum innoxio perdomuit superborum audaciam, sic legitimo possessori restituta est defensa bonorum possessio, sic denique athleta fortis nostrisque temporibus ambidexter probatissimus, utraque manu pugnare et utraque pro dextera  uti doctus, hos percutiebat et interficiebat, illos feriebat et uiuere faciebat, cadebantque ab eo a dextris et a sinistris. Citius enim quisque in mortem cecidit qui dextere ipsius ictum excepit. Aut enim corrigebatur, et Deo uicturus peccato moriebatur, aut corde induratus et incorrectus exitio tradebatur.



CAPUT uIII. Qualiter a rege Richardo redemit pallii seruitutem, et quam liberaliter contribuit clerus diocesis sue ad illam redemptionem, et quod etiam penam pecuniariam recipi prohibuit pro delictis.---Et hoc est capitulum in magna uita sub cap. 7.

Sentiens uero cruentus generis humani inimicus in sui graue dispendium uiri ubique uictoriosissimi uires preualere, a castris eorum quos eius tuebatur  presentia, eum arte callida nititur amouere, quatenus saltem, elongato a certaminis loco insuperabili totius aciei protectore, in reliquo licentius grassaretur agmine. Sciens namque serpens uirulentus uirum Dei libertatem Ecclesie impensius zelare  in talem eum perplexitatem conatur inducere, ex qua preter aliquid saltem inconueniens haud facile ipse quiuisset erumpere.

Armatus igitur astu inueterate malitie peruersas quorumdam familiariter subditorum sibi instigat mentes, per quos regis animos contra episcopum ad nouas et inopinatas querelas excitaret. Suggeritur  per eos regi ingentis cuiusdam debiti, quod ei annuatim soluere tenebatur, Lincolniensem episcopum esse detentorem, unde et reus in eius, ut uulgo dicitur, misericordiam incidisset, et ad summam eris plurimi fisco ex diutina retentione refundendam addici potuisset. Nam Lincolniensis quidam olim antistes, dictus Alexander, qui tertius  Hugonem precesserat, pallium centum argenti marcis appretiatum regi, suo tempore imperanti, aliquot in pretermissis annis dedisse ferebatur. Cuius successor, uocabulo Robertus  , idem aliquoties egisse dicebatur. Hinc calumnia in Hugonem deuoluta. Non enim solum hoc, quod eum pontificatus sui tempore quotannis debuisse prestare memorabant,  anxie ab eodem repetunt, sed etiam pro iniuriosa regii muneris subtractione ipsum ad regis nutum satisfactioni esse obnoxium satis inuidiose decernunt. Nec tantum personam episcopi, imo et Ecclesiam  pro tempore Waltheri  sui decessoris  et detentionis ream, et redditionis debitricem esse perhibebant. Conuentus super talibus ab ipso tunc rege Richardo episcopus, uix tandem, inimico  aduersante sibi, ut ferebatur, maxime archiepiscopo sepius memorato, pro tribus millibus marcarum tam a repetitione subtracti muneris quam et ab eiusdem in posterum collatione, et se et suos eripuit successores, suamque perpetuis temporibus a presentationis illius onere absoluit Ecclesiam. Nihil enim indignius, nichil sibi intolerabilius fore estimabat quam Regis eterni sponsam, aut seipsum, illius pro tempore custodem, mortali homini censualem constituere, et quodammodo uestigalem  exhibere  .

Sed unde uiro liberalissimo hec tanta proueniret pecunia, qui omnes semper annuos redditus, uel quoscunque prouentus ad impendia misericordie, et in sumptus iuste necessitatis effundere solitus erat, cui nunquam ultra presentis anni spatium quidquam pecunie erat residuum, quippe cum et mutuum es frequenter sumeret alienum? ubi inueniret qui regi persolueret tot millia talentorum? Erat quidem paratum ad manus consilium, si, quod propriis deerat crumenis, a subiectorum uellet extorquere locellis. Sed, qui non modo pecuniam, imo et propriam pro sibi commissorum indemnitate in uotis semper habuit animam ponere, qualiter eis suam extorqueret substantiam? uel, qui suam a  prebitione ignobili eximere satagebat Ecclesiam, quomodo Ecclesias oneraret aliorum, ut seipsum releuaret, et pro sua libertate iugum aliis imponeret seruitutis?

Iam itaque uiro Dei uidebatur unicum superesse remedium, quod et sibi satis erat uotiuum, ut ipse scilicet ad suam interim secedens Withamiam  , ibique solitarie degens, prouentus uniuersos totius episcopatus ad summam huius debiti persoluendam conuerti ordinaret. Gaudebat toto animo et exsultabat quia, non modo iustam et honestam, imo et necessariam, putabat se inuenisse occasionem, ut a mundanis tumultibus aliquandiu secederet, ac secretis celestibus eo suauius quo liberius inhereret. uerum, ut hoc suum propositum notitie suorum  intimauit clericorum, obniti uehementius uniuersi ceperunt, intolerabilem sibi prorsus illius remotionem tantam protestantes, sed et religiose persone innumere ne id fieret quod disponebat  magnopere dissuadebant. Denique uniuersis diecesis sue et ecclesiasticis personis in communi placuit ad exemptionem matricis sue Ecclesie pecuniam de suis copiis conferre animo libenti. Unanimiter quoque, ut patrem et defensorem pium atque fortissimum, obnixius ipsum efflagitabant episcopum, ne huiusmodi rei gratia suam ab eis aliquatenus presentiam absentaret. Ita multum, licet inuitus, et coactus filiorum suorum petitionibus acquieuit, sue uoluntatis desiderio preponens pium generalitatis decretum. Suis uero districtius inhibuit officialibus, ne a quouis hominum quidquid amplius exigere presumerent, quam quod uoluntate spontanea quilibet obtulisset; de proprio autem peculio, quantum facultas admitteret, dari precepit. Sicque prouinciales  potius Ecclesias, quam earum matrem Ecclesiam Lincolniensem, a turpi simul et graui diu inolite seruitutis iugo semel eripiendo, perpetue restituit libertati. Nam citra cuiusque grauamen a clericis modo semel percepit eorum, ut sic dicatur, redemptor et manumissor hoc quod, imo amplius, non sine multorum grauamine extorquere solitus erat uterque prememoratus huius tributi inuentor ac redditor, palliata scilicet, sub pretextu regalis pallii, ambitione pontificali. Quod tamen ex nobis dicere non audemus, sed hoc dicimus ex sententia plurimorum, qui sepius ex tali diuitum colludio egestati sue gemebant illudi. Nam et ipse rex edoctus, ut credebatur, a quibusdam lac suarum ouium usque ad expressionem butyri libenter ac frequenter emulgentibus,  hoc episcopo potius quam sibi profuturum dixerat, si more predecessorum suorum multa sumeret a suis clericis, unde uix pauca daret pro pallio, appendendo suis humeris.

At uerus et bonus pastor, quantum oues sibi creditas diligebat, tantum immunitatem illarum zelabat. Quantum uero ad se pertinebat, sicut omnem auaritiam sedulo fugiebat, ita et occasionem auaritie summis, ubi posset, nisibus iugiter euellebat. Unde multam pecuniariam a quibuscunque delinquentibus tam archidiaconos suos quam eorum officiales ac decanos exigere prohibebat, nimirum uerens ne pro muneribus aliquem aut opprimerent insontem, aut in suis excessibus sontem fouerent,  iuxta illud antiqui legislatoris: »Munera excecant oculos sapientum, et subuertunt uerba iustorum .« Itemque illud Scripture alterius crebro suis officialibus ingerebat: »Ignis  deuorabit tabernacula eorum, qui munera libenter accipiunt .«

Econtrario illis frequenter asserentibus plus terrere improbos pecunie damnum quam excommunicationis probrum, aut corporalium penarum afflictionem illis indicendarum, ille e diuerso asserebat id sue negligentie ascribendum, qui remissius se haberent in corripiendis illis qui peccassent, et districtius cercendis, nec eos tam studiose obseruare, ut illi iniunctam explerent satisfactionem, quam obseruarent ut sibi pollicitam enumerent pecunie taxationem. Illis interdum pro se allegare studentibus ac dicentibus beatissimum archiepiscopum et martyrem Thomam huiusmodi a delinquentibus sumpsisse mulctas, ille confestim respondebat: »Credite  mihi, non idcirco sanctus fuit. Alia enim uirtutum merita sanctum exhibuerunt, et alio titulo meruit palmam reportare martyrii.«



CAPUT IX. Qualiter ius aduocatie abbatie de Eyneshaim contra regem Richardum illud sibi uindicantem, per inquisitionem solemnem euicerit.---Et est hoc capitulum in magna uita cap. 8.

Cum autem, ab aduentu Northmannorum in Angliam, bellico sibi iure subactam per annos centum  , et eo amplius, Ecclesia Lincolniensis continue et inconcusse usque ad id temporis patronatum gesserit Eyneshamensis cenobii  , hanc ei dignitatem subripere maligni quidam pertinaciter sunt aggressi. Beatus sane pontifex Remigius    uastatam, fugatis hostili metu fratribus, abbatiam reformauit prenotatam. Quam sibi auctoritate regia inclytus triumphato, Willelmus ita confirmasse dicebatur in propriam, ut preter ipsum episcopum eiusque successores nulla in eam uindicare sibi presumeret ecclesiastica seu laicalis persona quamcunque dominationem.

Accidit autem ut anno presulatus beati Hugonis decimo  uenerandus cenobii huius rector et abbas migraret ad Dominum, nomine Godefridus  , qui a diebus Stephani  regis usque ad tempora regni penultima Richardi  , filii Henrici regis, annis circiter quadraginta quatuor  loco eidem noscitur prefuisse  . Quo episcopus audito, misit iuxta morem antiquum ex suis clericum unum, qui abbatie custodiam in manus suas reciperet, ac rerum monasterii una cum fratrum  diligentia sollicitudinem gereret, quousque abbatis instituendi canonica electio celebrari potuisset. Ceterum tam uacantis abbatie custodiam, quam substituendi abbatis debitam facultatem, qui regiis in Anglia preerant negotiis, episcopo nitebantur auferre  . Nam rex ea tempestate in transmarinis confligebat cum Francorum rege  .

Complures itaque uiri prudentes, et episcopum sincere diligentes, persuadere ei conati sunt ne, ut dici solet, contra ictum fluminis brachia, ob aduersantium multitudinem atque potentiam interim minus ualida, inaniter fatigando exsereret. Asserebant namque regis genitorem Henricum generali constitutione decreuisse ut uniuerse regni sui abbatie in sua manerent donatione. Nec fore existimabant  de facili, ut contra patris decretum filius, eo, ut uidebatur, in multis pertinacior, gaudere eum sineret priuilegio, auitis licet temporibus obtento. Denique negotium hoc laboris plenum, modice fructuosum, multimodis damnosum, nullatenus monebant attentandum. Metiendum cum labore etiam laboris fructum suggerebant, nec maxima aiebant subeunda rerum innumerabilium dispendia, que iam citius preuiderent ex hac controuersia sibi suisque emersura, ubi, quod intendebat, assequendi spes esset fere nulla, forte etiam assecuti utilitas parua.

Talia suggerentibus uir singularis confidentie mireque discretionis confestim respondit: »Absit, inquiens, ut mortalium quispiam tale decretum statuere presumat, unde Deo nostro et beatissime  regine celi quod suum est auferre preualeat! Huiusmodi leges, etsi iuste essent, futuris duntaxat negotiis formam darent, non etiam conuellerent statuta priorum. Quis uero predecessorum meorum tali subscripsit decreto, quo solo posset iuri non immerito prescribi eatenus ab eisdem possessio? Absit enim ut persone cuiuscunque laicalis statutum ecclesiastice libertatis priuilegium infringat! Mihi uero non contingat ut qualiscunque timore potestatis, seu quantecunque formidine difficultatis, ius Ecclesie mee, quantum in me est, sinam deperire! Cum enim sit satis pudendum a maioribus acquisitas et ab antiquis defensas non etiam augere dignitates sancte Ecclesie atque libertates, quam est probrosum, si ex inertia ignaui atque inutilis  rectoris a sue integritatis statu decidant, que per strenuum dispensatorem augmentari ac melius prouehi debebant!«

Talia prosequens, continuis duobus semi annis  nec sumptibus nec proprio sudori parcens, tum pro expedienda libertate canonici status prefati monasterii, tum pro tuenda dignitate sua, inuictissime  contra ipsum regem, quam et contra plerosque sub dolos clam aduersantes sibi, cis citraque mare decertans, tandem fauente Domino celebri potitur triumpho. Recognito namque per sacramentum uiginti quatuor fide dignorum, clericorum pariter et laicorum, quid iuris predecessores sui in illo habuissent cenobio, testimonio, adiudicatur ei eiusdem patronatus in regis curia. Hinc restituitur ei abbatie uacantis custodia, preficiendique abbatis iurisdictio plena et absoluta  . Post que ad eam in propria accedens persona per dies octo mansit in ea cum fratribus loci tanquam benignus pater cum filiis karissimis, ingrediens et egrediens, cum eis in communi refectorio pariter conuescens, eosque uino iucunditatis et dapibus sue largitatis copiose reficiens.

 Tractabatur interea iussu eius in conuentu super electione futuri abbatis. Expleta uero hebdomada una, accitis abbatibus uicinis aliisque religiosis uiris, presentatur episcopo monachorum electio, ac solemniter confirmatur ab eodem. Quibus rite gestis, pastor egregius Lincolniam proficiscitur, ibique in cathedrali ecclesia electus Eynesheimensis cum fauore atque letitia cunctorum, benedictione eius sacra in abbatem honorifice promouetur. Instructoque solemni conuiuio tam clericis quam abbati et monachis suis, discumbebat utriusque cohortis inclytus dux in medio eorum, mirum in modum gaudens et exsultans in Domino, eo quod instar pastoris summe boni alias oues adduxisset, que essent ex ouili alio, ut efficerentur de cetero unus grex, iste  et ille oues, et esset utrisque unus pastor, qui sic mutuo sibi Ecclesiam confederasset et abbatiam, ut foret perpetim utraque unum. Dedit quoque abbati nouo uirgam pastoralem argento et ebore pulchre uermiculatam cum scypho ingenti atque insigni. Locum etiam ipsius regimini commissum pluribus ampliauit beneficiis, et donariis decorauit, ac paterno semper affectu tam ipsum abbatem quam gregem ei subditum fouit et dilexit.



CAPUT X. Quod annis singulis fere Withamiam declinauerit, ubi cornutam faciem gerere uidebatur. Et qualiter secularibus ibidem predicando de tribus specialiter eos instruere nitebatur, scilicet de cordis caritate, ueritate oris et corporis castitate, et quam stricte seruare apud se nitebatur ueritatem.---Et hoc capitulum est in magna uita sub capite 9.


Ad suam uero Withamiam singulis propemodum annis semel aut bis secedere uir sanctus consueuerat. Manebat ibi aliorum more in cella solitaria, que semper ei absque habitatore uacua seruabatur, in qua meditabatur, et orabat, reficiebatur cibo, et  somnum capiebat. Inde ad publicum quandoque, ut salutaret aduentantes, sibique loqui cupientes, progrediens, celestibus radiis quodammodo ex consortio sermonis Domini cornutam gerere diligenter intuentibus uidebatur faciem, quam uiua cuiusdam leporis comitate totiusque dulcedinis suauitate palliabat, ac colloquentibus sibi frontem contemperabat.

Laicis quidem atque secularibus angelice illius uite statum collaudantibus, et de sue mundane uite impedimentis conquerentibus  huiusmodi proferebat instructionem: »An solum, inquit, monachi, siue eremite tantummodo atque solitarii consequentur regnum Dei?  Denique cum unumquemque iudicabit Dominus, nequaquam id expostulabit quod eremita quisque non fuerit aut monachus, sed potius reprobo cuique exprobrabitur quod minime exstiterit ueraciter Christianus. Nam tria quedam a quolibet sunt exigenda Christiano, ex quibus si uel unum illi, cum iudicabitur, defuerit, nomen illi Christianum non ualebit prodesse. Nocebit nomen potius sine re, quia damnabilior est falsitas in ueritatis professore. Exigitur autem ut uirtus et ueritas habeatur boni nominis huius, quatenus indesinenter teneatur caritas in corde, ueritas in ore, castitas quoque in corpore non fallaciter Christiani  .« Inter plura, que de his tribus in serie magne uite prolixius inseruntur, notabile est uerbum, quod de castitate et Dei dilectione  mulieribus predicando dixisse refertur, ita inquiens: »Satis a sexu femineo Deus omnipotens diligi promeruit, quia nasci de femina non refugit. Magnificum quoque ac uere dignum ex hoc omnibus feminis priuilegium contulit. Nam cum uiro concessum non sit, quod sit, uel dicetur Pater Dei, hoc tamen prestitum est mulieri, ut sit Dei parens.«

Iam uero tantam in ore ueritatem habebat, ut nullus sermo ab eius exiret labiis cui sentiret aliquid inesse falsitatis. Nam et cautela uitandi cuiuscunque falsi, cum referebat quidpiam, seu recensebat, que egisset uel audiisset, aliquo temperamento semper utebatur, in his etiam que indubitanter uerissima esse nouerat, ut diceret: »Sic [f. sicut] nobis  occurrit modo,« aut aliquid aliud in hunc modum, quo temeritatem assertionis false funditus declinaret. Nec minori quoque obseruantia ueritatis, sigilli sui reuerentiam tuebatur, nichil unquam non uerum in litteris, eo signandis, contineri permittens. Ubi adeo scrupulosus fuit, quod iuxta tritam scribendi formulam, cum citatorias alicui ederet, in eis nullatenus poni sineret, »Meminimus nos te aliquando citasse« ne forte, quod in sua non erat memoria, in ea esse sua mentiretur chartula.



CAPUT XI. Qualiter Withamiam ueniens nitorem habuerit insolitum, colore rubicundo superfusum, ad primum loci conspectum ineffabili quadam spiritualis gaudii iucunditate sentiens se perfundi: et qualis erat conuersationis, dum morabatur ibidem.---Et est hoc capitulum in magna uita caput decimum.


Ne cui uero minus credibile uideatur hoc, quod de spirituali quadam uultus ipsius claritate in eo relucente, cum egrederetur a cella sua, ut supra tetigimus, aliud quoddam satis de eo suis familiaribus notum, et a multis sepenumero non absque stupore et admiratione notatum ueracissime, huic narrationi duximus breuiter inserendum. Quotiescunque enim a longinquis partibus ad illam sibi dilectam tendebat solitudinem, mox, ut a remotis finitimam eius ingrediebatur  regionem, nitor quidam insolitus, colore decenter rubicundo superfusus, genas ei cum facie tota simul uestire consueuit. Ipse quoque intima cordis sui ad primum illius conspectum et ineffabili quadam iucunditate spiritualis gaudii sentiebat perfundi, quod suis quoque familiaribus sepissime fatebatur. Quo iam consistente apud Withamiam, tantam in eo omnium sensuum innouationem superna efficiebat gratia ut subito intus et simul extra renouari uideretur, sicut aquile iuuentus sua.

Deposito quidem exterius pallio, quo utebatur in publico  pelles induebat arietinas, nullo panni tegmine coopertas. Cilicio, ut supra tegebatur, ad nudum; huic  tunicam in medio superinducto uelabat pelliceo. Lectisternia eius hec tantum erant, sagum, ceruical et pelles. Mane cum manus de more ablueret, ut ministro nullo, ita nullo utebatur manutergio. Missam deuotissime duobus contentus ministris, sacrista scilicet loci, et capellano suo, quotidie celebrabat  . Annulo pontificali excepto, in reliquis sacerdotalibus indumentis a consuetudine Carthusiensium in nullo penitus differebat. Utebatur enim alba et amictu, stola, fauone atque planeta, planis et candidis, nec ornatis serico, nec aurifrisio seu gemmis. Diebus Dominicis post cenam cum ceteris monachis ad ostium refectorii cum silentio et grauitate procedebat, ubi panis singulis ad totius hebdomade  uictum  a fratre interius consistente prebebatur. Sepe tamen de licentia prioris ex cophino, siue ex arca, qua misse condebantur a fratrum cellis seu a refectorio collecte, crustulas duriores, et minutias fragmentorum pre ariditate iam torridas propriis manibus colligebat, non, quod ei suus panis non sufficeret, sed superabundaret, sed hec dicebat fragmenta sibi sapidiora quam solidum panem uideri. Reuera quidem benedictionibus condita iustorum gratius sano eius palato sapiebant.  Scutellas, non modo, quibus pulmenta ei fuissent ministrata, sed etiam, quas fortuitu illotas alicubi reperisset, delectabiliter gaudebat abluere, tanta eas diligentia manibus digitisque nitidissimis intus exteriusque defricans ac pollinciens, ac si calicem Dominicum se contrectare putaret.

Et ipse quidem omni tempore semel in hebdomada, id est, die sabbati purissime confessionis lauacrum frequentabat. Quod de traditione inuiolabili ordinis sui exsequens, nullatenus omittebat, quin etiam crebrius hoc ageret, mox ut aliquis ex quocunque facto, dicto, cogitatu scrupulus preter solitum eius animo subortus fuisset. Frequenter quoque iterata innumeris uicibus confessione, quidquid ab infantia se meminisse delicti commisisse poterat, domino  reuelare, eiusque uicarii, cui confitebatur, oratione ueniam obtinere satagebat. Quasi uero minus esset, quidquid totius anni tempore al as fecisset, tunc in auribus discretissimis uenerabilium seruorum Dei cum ingenti cordis contritione id agere impensius curabat, indesinenter conquerens quod bona sua, si que ex dono Dei in se essent, ex suo reatu fieret, quod pura satis non prodirent; mala uero sua, non aliud quam pura mala fuissent.



CAPUT XII. Qualiter fratre Eynardo in arreptione itineris constituto, ut Withamiam relinquens, Carthusiam remearet, reductus est a beato Hugone, inito inter eos uicissim federe, quod nec ille Withamiam, nec iste Lincolniam desereret in futurum.

Cum autem superius memoratus frater Eynardus   iam admodum senex esset effectus, utpote qui annis pene centum in diuersas mundi partes pro instituendis illius ordinis domibus a suis Carthusiensibus longe lateque directus, demum iam decrepitus huius negotii causa peruenerat Withamiam, ad Carthusiam redire cupiebat. uidebat enim, opitulante Dei misericordia, iam locum ipsum tam interius quam exterius ad perfectionis culmen feliciter enituisse. Disponebat igitur ad suos redire, et cariosa iam membra bustis sanctorum, qui eum adolescentem olim educauerant, sociare. uerum, cum cerneret suam de die in diem rationibus uariis eludi intentionem, nec iam ferret quo mens sua estuabat desiderii uehementiam, ualedicens fratribus, tremulos baculo sustentans artus, abire cepit.

 At Episcopus solitis tunc in cella sua uacabat exercitiis contemplationisque dulcedini. Cauerat enim senex ille deuotus, ne quod moliebatur ei citius innotesceret, a quo se maxime prepediendum multis iam argumentis certissime prenoscebat. Sed non in longum res latere eum poterat. Mox ergo ita, pedibus usque ad interiora uicini nemoris eum insecutus, his illum affatur: »Parcat, inquit, tibi omnipotens Deus, frater Eynarde! Quid enim est quod agere decreuisti? quid absque alumno tuo recedere, meque solum, et dulci nutritoris solatio destitutum, in terra aliena relinquere cogitasti? Equidem non  ignoro, quam pio duceris desiderio, ut supreme iam uite tue reliquias inter sanctos Burgundie eremitas expendere ualeas. uerum me potius et ratio urget et uoluntas, ut id ipsum agam.« Extracto igitur annulo pontificali a digito, et accersitis ad se clericis suis, ait eis: »Ite quantocius, et hunc annulum uobiscum deferentes, ac salutantes dominos nostros Lincolnie, uerbis nostris denuntiate illis, quatenus sibi alium prouideant, et eligant pontificem, ut nobis de cetero amicam fouere liceat solitudinem. Nimis diu est, ex quo inter mundanos uersor turbines, sancte conuersationis dulcedini, in qua a principio calui, uanas et amaras occupationes huius seculi non recte anteponens.«

Talia eo prosequente, timere cepit ac tremere uir  ille desideriorum, quem ducebat non dulcedo natalis soli, sed flagrans amor poli, stetitque stupefactus. Tunc clericis super tali infortunio conquerentibus, quo per eum suo forent pastore destituendi, et exaggerantibus uehementer incommodum huius mali, frater ille suffusus lacrymis et ingemiscens grauiter, pedibus aduoluitur sancti presulis. Cumque ore facundo ac doctissimo laicus iste episcopo niteretur tum precibus, tum rationibus persuadere, quia non ita sibi liceret diuinitus commissas relinquere oues, nec illum hoc modo flecti conspiceret, genua eius complectitur, dicens: »uere, ait, quandiu spiritus uitalis aget et reget hos artus, non te permittam gregem tuum relinquere, et plurimorum salute contempta, tui tantummodo gerere curam. Mihi melius est  enim in terra peregrina usque ad finem morari, et tandem morte finiri, quam auctorem fieri tanti discidii, id est diuisionis. Redeamus ergo ad solita, ne, dum querimus, que sunt nostra, negligere culpemur que sunt Iesu Christi.« Ita, quem ab intentione recedendi a loco prius flectere tempore multo nullus preualuit, prudentia uiri sancti in momento non modo flectit, sed etiam, ut eo minime discedente et ipse quoque non discederet, cum uehementi instantia ipsum exorare cegit. Inito itaque uicissim federe, quod ille Withamiam non desereret, nec iste Lincolniam, redeunt alacres pariter, gaudente utroque se de alterutro triumphasse.



CAPUT XIII. De peracto innoxie coquine incendio in nostri Hugonis finali de Withamia recessu


Singulis autem annis, tempore potissimum autumnali, uenire Hugo Withamiam consueuit: quatenus dum sui ad fruges temporales colligendas studiosius uacarent, ille dimissa suorum frequentia domesticorum in propria, eo facilius, quo liberius, carpende et in intimis anime sue apothecis recondende inuigilaret annone spiritus. Nunc autem quid in ultimo  eius ab inde recessu ibidem acciderit referemus.

Nocte igitur que diem illum clausit quo ultimum fratribus ualefecit, eos ulterius corporaliter non uisurus, id accidit quod sequitur. Cum enim iam singulorum  orationibus se, premissa confessione uicissim petita et percepta, seorsum prius in eorum cellis commendasset, ex more demum in commune licentia postulata et solemni omnibus data benedictione, libato etiam pacis osculo, sub his uerbis, que frequenti usu, et a caris suis discessurus proferebat, ab eis recessit: »Nunc, inquiens, commendo uos Deo et uerbo gratie eius.« Hinc ad diuersoria fratrum laicorum, ubi clerici et seruientes sui commanebant, ibi mane crastinum exspectaturus accessit. Quo post quietem ad soluendas nocturnas Deo laudes ecclesiam ingresso, per uitreas ab occidua oratorii parte fenestras fulgor subito nimius illuxit, ita ut solis iubar eadem uideretur claritas excessisse. Unde attoniti quidam, qui ualuis ecclesie  propius astiterant, festine erumpunt, cernuntque culinam, id est, coquinam, que proximis undique domibus pene fuerat contigua, porrectis longe in era flammis exuri. Quod episcopus agnoscens uehementer expauit, metucns scilicet, ne in proxima forte edificia edax incendium deseuiret. Nec enim secus futurum situs et status edium circumquaque imminentium cuiquam dictabat presumendum. Ipsa uero edicula, occasione seruientium nec non et hospitum episcopi, ut eorum usibus pulmenta coquerentur in ea, fuerat constructa, eratque ex uirgulis ac uirgultis uicem parietum supplentibus contexta, stipula leui culmen ipsius tegente. Que ab aula hospitali sex aut septem uix pedum spatio disparata  tecto ipsius, quod ex aridis erat scindulis confectum, ex proximo imminebat. Cellule preterea lignee, conuersorum usibus deputate, haud procul in girum erant disposite. Ipsi nichilominus ecclesie uicinius astanti, circumpositis undique officinis, iustissime timebatur.

Cernens itaque uir prouidus his omnibus sui causa ineuitabile, nisi diuina uirtute arceatur, imminere periculum, animo parumper consternatus, sed plurimum de Saluatoris bonitate confisus, salutifere crucis signum contra ignem aliquoties edidit. Intermittens uero cursum nocturnalis officii, quod ex parte iam inchoauerat, ante aram Dominicam sese protinus in orationem dedit. Nec prius destitit a prece quam domunculam funditus absumptam succubuisse  flammis, et incendia tepuisse nuntiatur, et quidem citra cuiuscunque rei detrimentum, preterquam illius solummodo edificii quod etiam, si stetisset illesum, manibus hominum de industria fuisset diruendum. Iam enim sepius iusserat ad usus necessarios lapideum ex demolito ibidem construi domicilium, hoc scilicet quod modo accidit, ueritus inde prouenire periculum. Cuius mane incendium cum uniuersi mirarentur adeo exstitisse innoxium, ille in Domino exsultans aiebat: »Benedictus Deus, qui non solum presentem in tali casu timorem nostrum consolari uoluit, sed et futuri metus sollicitudinem sub mea tandem presentia funditus amputauit.«


 Explicit liber quartus.



PROLOGUS LIBRI QUINTI.

 Quatuor iam libellis de uita sancti Patris nostri Hugonis antistitis iuuante Christi gratia utcunque explicitis, de eiusdem opitulatione confisi quintum  subnexo inferius ordine tentabimus adoriri. In cuius serie nulla penitus retexere decreuimus, nisi ea solummodo, quibus presentialiter interfuimus, aut ea quoque, que mox gesta per eum, nobis intimata fuisse euidenter recolimus  . Hic uero narrationis sumetur initium a singulari deuotione, qua preditus fuit erga studium sepulture mortuorum: cui demum conclusionis causa succedet postremum de incomparabili sepulture simul et exsequiarum honore et decore, quibus celitus donari meruit, peracto presentis uite agone. Media inter hec illa  presertim continebunt, quibus docetur pro Anglicane  Ecclesie immunitate, tam contra regem Richardum, quam contra eius iustitiarium propriumque suum ipsius metropolitanum, uiriliter decertando feliciterque Deo protegente superando, plurimum desudasse, atque ad postremum ipsi regi suoque persecutori, sepulture humanitatem exhibendo insigniter triumphasse. His quoque alia, scitu digna de exordio regni Ioannis  , nunc iam anno ipsius quarto decimo  , mense tertio, plurimum fatiscentis, sensimque, ut ille predixerat futurum, deficientis uidentur subiicienda. Consequenter uero, uti ipse Carthusiam, et alia loca religione celeberrima adierit, reuersus quoque in Angliam apud Londonias, ad gaudia superne Ierusalem felici beatus excessu migrarit, tentabimus explicare.


 Explicit prologus.



LIBER QUINTUS.



CAPUT PRIMUM. De immensitate diuine ad homines dilectionis, que in sepulture humane officio notabiliter demonstratur, et de nostri Hugonis circa huius officium affectione immensa.


Memoriam abundantie suauitatis diuine erga genus humanum suauiter eructans, intimis a secretis Deique amicus Hugo, hec et his similia, que subinferimus, suis sepissime in odorem suauitatis ingerebat auditoribus. Cum, sicut aiebat, innumera que diuine ad hominem dilectionis declarant immensitatem, ea quam maxime inter cetera prerogatiuam singularis excellentie noscuntur preferre que uel ante hominis ortum, uel post ipsius occasum homini non desinit conferre. Ut enim de hominibus,  qui modo oriuntur et occidunt pauca attingamus, ante cuiusque ortum, sue pro eo mortis pretium Deus Dei Filius dedit, Deus Pater eumdem suum Filium in mundum, ut pro homine moreretur, misit, Deus Spiritus seipsum etiam in pignus effudit. Tota etiam simul Trinitas, unus Deus, sacramenta, quibus mox natus et mundetur et muniatur et roboretur, instituit: ac legis sue adminicula, quibus regatur et erudiatur, concessit, aliaque satis inexplicabilia, utilitati ipsius hominis multipliciter profutura, indulsit. Quem post uite instabilis cursum, occasu preuentum  gratissima Dei sui benignitas  sola, a ceteris despectum, non aspernatur. Extemplo namque, non solum spiritus angelicos in presidium anime, ad suum Factorem remeantis dirigit, uerum etiam primos ac precipuos, quos in terris habet, ministros, sacerdotes uidelicet et alios, in sacris ordinibus positos, in obsequium funeris mittit. Eis etiam quodammodo dicit: »Cernitis, inquit, o sacerdotes mei, et meorum, que in mundo sunt, palatiorum editui, cernitis facturam meam, quam semper amaui, pro qua Filio meo Unigenito non peperci, sed eam immortalitatis ipsius et mortis participem feci? cernitis, inquam, suis hanc amicis quondam et necessariis effectum oneri, hanc quoque ab eis quasi turbulentam eiici et expelli? Eia, festinanter currite, et occurrite ad me confugienti, imaginem  filii mei, pro ea crucifixi, cum thymiamateriis et cereis assumite, Ecclesie mee signa in solemne classicum concutite, uocibus hymnidicis clarius concrepate, basilice mee fores et abdita interiora pandite, nec longius ab ara Filii mei corpus continente, fratris illius aut sororis lipsana deponite; palliis quoque denique pretiosis letitiam illius nunc demum triumphantis redimite, stipate lampadibus atque lucernis,  assistentibus obsequentium cateruis, quamuis iacentem, ambite. Iterata preterea Filii mei uotiua immolatione conuiuium pinguissimum instruite, quo et spiritus anhelus, ac de concertatione mortalitatis inolite, sed iam deposite, adhuc irrequietus et fessus in robur respiret; caro quoque habitatore pristino interim uacuata, atque matris terre gremio subinde confouenda, sanctificatione irrigetur gratissima, quatenus sub die ultima, contubernali, olim precognito, delectabiliter socianda, alacriter refloreat, uiriditate eterna feliciter induenda.«

Huiusmodi sententiam per singula plena uerba de benigni Conditoris circa defunctos clementia proferens, hic eius dispensationis in multis conscius et fidelis interpres, euidenter satis prudentibus innuebat  quonam affectu, quoue respectu, ut tantam sepeliendis curam exhiberet, duceretur. Generali siquidem inhibitione statuerat ne in uillis, ubi ipse presens fuisset, sacerdos parochialis quemlibet defunctum, presertim etatis iam adulte, traderet sepulture, nisi forte, aliquo obstante incommodo, illo id exsequi non ualente, de sua hoc ipsum permissione adimpleret. De adultis uero precipue uolebat obseruari, quia his, si laudabiliter uixissent, propensiorem sciebat deberi honorificentiam; sin autem uitam duxissent culpabilem, nouerat eos uberiorem desiderare interuentionis instantiam.

Ibat igitur passim ad uniuersos, eisque, ut mos exigit ecclesiasticus, cum summa alacritate obsequium exhibens, pauperibus luminaria uel cetera  in funeribus desiderata per eleemosynarium suum abundanter subministrari procurabat. Si quando, dum iter ageret, et funus in quodlibet cemeterium, ut humari deberet, perlatum conspiceret, confestim equo descendebat, et ad feretrum accedens, ac aliquantisper orans, si librum non haberet competentem, in quo inoffense legeret  iunctus presbytero exsequias celebranti, psalmos cum eo decantabat et collectas inchoanti uel complenti, amen et alia respondendo, uicem clerici, ne dixerimus, idiote, adimplebat. Si non defuisset codex idoneus, ipse, quod sacerdotis erat, prosequebatur, orationes pronuntians, aquam benedictam aspergens, thuribulum circumferens,  terram super iaciens, ac reliqua illius officii sollicite complens et post absolutionem cum benedictione iter ceptum peracturus adibat.

Plerumque autem in magnis consistens urbibus, dum ad unum quemlibet sepeliendum processisset, nuntiabantur ei alii atque alii, passim per diuersas ecclesias sepeliendi; qui magna cum alacritate uniuersos adibat, uniuersis singiliatim debitum sepeliendi  officium deuote impendens. Nec prius, quotlibet isti fuissent, a tante humanitatis munere destitit, quam nullum superesse qui sepeliretur cognouit. Querebantur nonnunquam, et murmurabant potentes quilibet uiri, cum eo pariter comesturi, quod, dum hec diutius ageret, hora prandii iam dudum preteriret. uerum ille nunquam, seu ipsos ipse inuitasset, seu ab eis ille esset ad prandium inuitatus, siue huius rei siue alterius cuiuscunque negotii obtentu, huius omittebat pietatis opus exercere, dum, ubi exerceret reperire posset  .

Sed parum est quod hec de minoribus referimus personis. Constat enim quia et a regibus inuitatus ad mensam idem effecerit. Nam et posterius apud Rothomagum a rege Richardo  , et prius olim  ab eius genitore  , rogatus ad conuescendum, tandiu ad palatium distulit uenire, quandiu in urbe reperit, quos potuisset sepelire. Unde regem utrumque cum optimatibus, uel tota simul familia, in longum compulit ieiunia protelare, dum religiosum officium nec per aulicos accersitus, contemplatione dignitatis seu uoluntatis humane, nullatenus acquieuit omittere. Urgentibus uero ministris curie, ut acceleraret ad regem expectantem, et moras egre ferentem, quantocius uenire ille nichil festinantius agens, aiebat: »Non opus est, inquit, ut nos rex exspectet, uescatur in nomine Domini.« Suis quoque familiaribus dicebat: »Expedit magis ut rex terrenus absque nobis prandeat quam mandatum eterni Regis  nostra humilitas inexpletum pretereat.« Hinc fortassis animaduerti licet diuinitus ei non immerito fuisse retributum, ut, qui duos reges ob pauperum sepulturam neglexerat, ipse demum in funeris sui obsequium, cum uiris sublimibus multis, reges duos  haberet adunatos. uerum hec suo inferius loco dicturi, interim cepta prosequamur.



CAPUT II. De cuiusdam pauperis sepultura in Northmannia, et plurimum in Lincolnia, et prelati cuiusdam in Bermundesia.

Quoniam apud Rothomagum, Northmannorum scilicet metropolim, nec tamen a nobis uisa  , sed ueraciter audita, retulimus, libet, ut in re simili, quod in eadem prouincia ipsi ab eodem actum uidimus  , breuiter absoluamus. Die igitur quadam,  iter agente seruo Dei, contigit illum non longe a castro, quod Argentum  uocatur, tumulum recens sepulti humani, ut uidebatur, cadaueris circa  publicum aggerem cominus prospexisse. Quo diligentius notato, confestim substitit, mittensque protinus ad ruricolas, eminus aratro humum proscindentes, didicit cuiusdam homunculi ostiatim pridem mendicantis alimoniam ibidem busta contineri. Defunctus namque idem egenus in pauperis cuiusdam rus proximum incolentis domo, et a presbytero illius parochie ob inediam neglectus, eo loco sepulturam accepit, dum, a quo portaretur ad cemeterium, non habuit. Quo uir piissimus audito altius ingemuit, moxque in pedes ab equo descendens accepto  codice orationes cum psalmis, quos recitari usus instituit sepulture, diligenter pro eo ac deuote percurrit. Postea uero loci episcopo attentius orando suggessit, quatenus in sacerdotem  illum durius aduerteret, qui homini Christiano, propter illius inopiam, sepulturam negauerat Christianam.

uidimus alio tempore  , cum apud Lincolniam in crastino Natalis Domini de glorioso Christi protomartyre Stephano missam deuotissime celebrasset, ut rogaretur a quodam cementario, qui in fabrica ecclesie desudabat, quatenus fratris sui animam, precedenti nocte rebus humanis exemptam, auctoritate pontificali a peccatis absolueret Dominoque deuotione peculiari commendaret. Quod statim adimplens, inquirere cepit utrum eius adhuc corpusculum humatum fuisset. Quod in remotiori ecclesia necdum sepultum audiens seruari, iussit mox unum  sibi, alium suo capellano et tertium famulo, qui ante eum equitare consueuerat, caballum adduci. Decreuerat enim cum his tantum tribus ad funus procedere. Sed cum defuisset equus cum capellano, caballum seruientis eum precepit conscendere et illum preeundo ad destinatum locum quantocius properare. Sicque duobus tantum contentus equis, solummodo uno monacho et duobus pueris comitatus, peruenit ad corpus defuncti. Quo terre matris gremio paterna sollicitudine commendato, quinque deinceps ipsa die  in diuersis successiue cemeteriis sepeliuit funera, per ipsorum amicos sibi assignata. Cum uero iam se hora tardior protraheret, ipseque cum cleri parte non modica ab archidiacono Bedefordensi  inuitatus,  ad epulas solemnes uenire differret, rogatur a multis, et ab ipso tandem qui suum ei mortuum denuntiauerat, quatenus pro defuncti anima tantisper  orando et absolutionis suffragium porrigendo, eam Creatori commendaret ut ad fatigatos iam pre diutina exspectatione saltem post moras longissimas uenire ulterius non tardaret. Qui sibi ista suggerentibus non sine cuiusdam reprehensionis asperitate respondit, et quare, inquit, non aduertitis uocem Domini nostri ore sacro loquentis: »Meus cibus est, ut faciam uoluntatem Patris mei, qui in celis est?«  Nec plura locutus, intermisso instar sancti Tobie prandio, maluit, ut monet Sapiens, »ire ad domum luctus, quam ad domum conuiuii .« Iuit igitur, plurimumque ex sanctitatis sue presentia lugentes consolatus, eum sepeliens, qui lugebatur, a luctu, ut pie creditur, Christo miserante, orando absoluit.

 Quodam iterum tempore  Londonia ad generale colloquium accersitis prelatis et proceribus Anglie, Lincolniensis episcopus eo pariter aduenit. Agebant quoque illum urgentissima sue Ecclesie negotia, super quibus necessario erat cum amicis suis, qui ad locum confluxerant, tractaturus. Contigit uero proxima die que statutum conuentus illius precessit diem, quemdam ex prelatis, qui conuenerant, subita preueniri egritudine, quam mox citato uite terminauit fine. De quo a multis ferebatur quia fuisset gule illecebris plus quam satis obnoxius et in potatione superflua nimis assiduus. Cuius discessu audito, licet ei parum notus exstitisset, nichilominus intime pietatis uisceribus eidem condoluit, et pro eo apud Dominum suppliciter intercessit. Protinus tamen  explorari iussit quonam loci, uel a quibus personis idem deberet tumulari, et renuntiatur ei quia in Ecclesia Domini et Saluatoris nostri apud Bermundesiam  foret humandus, sed nullus episcoporum siue abbatum eius crederetur exsequias celebraturus. Nullus uicinorum etiam aut familiarium seu charorum illi quondam prelato abesse uolebat siue audebat solemni conuentui, qui die sepulture illius apud Westmonasterium debuit aduniri. Quod episcopus audiens, »noluit Deus, inquit, quod talis persona, tot modo in hac pariter urbe  consistentibus prelatis, in hac suprema necessitate deseratur ab omnibus nobis. Non ita faciemus proximo nostro, nec enim hoc sibi quis fieri uellet ab alio.«

Dispositio igitur, ut quosdam ex suis mitteret ad  curiam, qui et suam interim excusarent absentiam, mane facto perrexit ad exhibendam defuncto sepulturam. Ubi die ipsa, si ea que uisu, uel que de olfactu, hausimus in medium proferremus [Cod., proferamus], horrorem sane et stuporem audientibus  inferemus. In nos etiam aliquorum forte indignatio concitabitur, asserentium quod inhumane cladis humane, sortis moribunde, communem erumnam, quam conspeximus, publicis auribus ingeramus. Ceterum, quia ex his suscepte relationis portio magna dependet, nostramque in his potius deflemus miseriam quam aliene calamitati, quod Deus auertat, insultamus, audiatur, ad omnium utilitatem, quod dicimus. Sit notum uiuentibus, ad humilitatis profectum, quod innotuit in defuncto ad horroris cumulum. Sit quandoque etiam exstinguendis ad uirtutis emulationem id, quod uiuis circa defunctum, cui propitietur Deus, ad intuendum exhibuit stuporem.

uisum est iacens in feretro cadauer exstinctum, more quidem quorumdam uultu nudatum, sed super  carbonem denigratum. Erat sane corpus reliquum alba sacerdotali, sed et casula indutum, sed pre tumore nimio uix eisdem inclusum. Nam, cum adhuc dudum uegetabatur spiritu, ita grossitie uehementior tumebat ut uix spirare potuisset. Iam uero, postquam exspirauerat, adeo interna sanies et torride estatis ignea intemperies distendebat exanimem, ut cernentibus prodigiosum uideretur. uerum quod ita ibi luminibus patebat, tolerabile fuisset, si suo nares supplicio carere potuissent. Ceteri, quos feretro interdum approximare rei ordo poscebat, nares, thure immisso, aliisue aromatibus sibi precludebant, manibus quoque suaue fragrantia quedam ori sepius apponenda tenebant. Solus episcopus, quo tamen nullius inueniretur nare sagacior, et nullus tetri nidoris  aspernatior, ita tamen horum nichil  admittens, iacenti astabat, et obambulabat, ac si non in feretro, sed in cunis agentem mater paruulum suum fouendo circuiret. Post hec, cum ad suum se contulisset hospitium, quidam ex suis formidantes, ne forte ex inspirato eris contagio quid illius precordiis indidisset, super hoc interrogare ceperunt. Quos ipse reputabat errare, nec quidquam eos insuaue ibidem hausisse, ubi ipsemet  nil triste spirans in loco sensisset. Nimirum Christi bonus odor, qui sibi reuera fuit odor uite, in uita ipsum faciebat mortis putorem penitus non sentire.



CAPUT III. De contentione inter ipsum et comitem Leycestrie super pago quodam Leycestrie contiguo.---Et est hoc in magna uita sub capitulo secundo.


Die sequenti  cum uenisset ad curiam, graui cepit pulsari calumnia per comitem  Leycestrie,  qui pagum optimum, eidem urbi contignum, ipsi nitebatur auferre. Suggerebant etiam episcopo amici et consiliarii ipsius quatenus cum aduersario sub pacis forma transigeret, proponentes multa cause sue, quamuis satis iuste, formidanda. Qui pertinaciam comitis atque insolentiam nimiam aspernatus, omnibus consiliariis suis cum magne assertionis fiducia dixit: »Sciatis pro certo quia me in hac luce superstite iste nullatenus huius sue intentionis praue sortietur effectum. Habeat ergo ad sue suorumque damnationis cumulum guerre quondam tempore extorta uiolenter instrumenta chartarum; nos autem patrimonium domine nostre, tuitioni nostre creditum, ipsa adiuuante, dum aduixerimus, integrum retinebimus, et in nullo penitus diminutum.  Cuiusmodi assertio plerisque tunc uiris prudentibus minus considerate uidebatur emissa, cum et colorem equitatis preferret actio impetentis, et tam regis quam pene totius curie fauor in comitis crederetur uota concurrere. Preualuit tamen uiri sancti sermo, cogitatum suum plenissime iactantis in Domino.

De quo etiam pluribus illud mirum uidebatur, quia nunquam more celeberrimo fori laicalis, ubi lites ille agitabantur, se per internuntium de impossibilitate in iudicio comparendi uoluit excusare, quantocunque urgeretur discrimine ex litigantium improbitate, ne uel speciem mendacii uideretur incurrisse. Post eius uero decessum  comes quidem pagum, quem petebat, obtinuit, sed in continenti  lepre contagione percussus, mox corporis ualetudine, et breui post etiam uita carens, absque liberis decessit. Ante cuius obitum cum fratrem ipsius, episcopum uidelicet S. Andree de Scotia, plurimi conarentur in cathedram uiri Dei, qui iam pridem ad Dominum migrauerat, subrogare, uisum est nocte quadam per soporem nobili cuidam religiose matrone, quod cerneret predictum Dei famulum, pontificem memoratum, ambitionis estu succensum, dum suum niteretur conscendere thronum, uirga pastorali durius percussisse sub pectore, ita ut uideretur, qui ictum receperat, resupinus in terram corruisse  . Facto mane, cum illa somnium suis enarrasset, ecce assunt quidam mortem hominis illius, non sine stupore audientium, palam nuntiantes.  Horum igitur adeo illustrium, adeo huius mundi floribus uernantium, tam abiectus et tam repentinus interitus, quid aliud hec scientibus innuit quam iura Ecclesiarum euertere seruosque Domini iniuste lacessere supra modum exitiosum esse?



CAPUT Iu. De reuelatione clerico insinuata, qui inter manus episcopi celebrantis formam uidit pueri sub hostia salutari.---Et est tertium capitulum in magna uita.

 Die quadam  consistente episcopo in manerio iuris sui, quod Bukkedena nuncupatur, uenerunt ad illum quidam monachi, presentantes ei ad benedicendum uestes sacerdotales, et calicem unum ualde speciosum. Episcopus tunc a sepultura cuiusdam seruientis Laurentii Bedefordensis archidiaconi in ecclesiam uenerat sacra missarum solemnia celebraturus. Erat uero Sabbatum, quo semper die, si uacaret, de beata Dei genitrice Maria tam diurnum quam nocturnum officium solebat celebrare. Ad eum quoque sub die illo plures undique confluxerant clerici, ecclesiasticis redditibus admodum ditati. Illis uero in Ecclesia iam presentibus episcopus calicem superius memoratum in manibus, ut consecraret  eum, tenebat nudatum. Quem cernens metallo, amplitudine et artificiositate conspicuum, ipsum ab altari in chorum detulit, omnibusque clericis prefatis eum exhibens considerandum, deuotam uirorum religiosorum circa diuini ministerii cultum et uasa collaudabat solertiam, illis econtrario improperans quod multis ecclesiarum redditibus opulenti, ipsas nec libris nec uasis, sed nec aliis necessariis rebus, conuenienter excolerent, sed his omnibus egenas Christi basilicas spoliare potius quam ornare satagerent.

Post hec ingressus ad altare, missam deuotissime est orsus celebrare. Cumque ceteris iam rite peractis ad eum peruenisset locum, ubi eleuatam in altum hostiam benedicere moris est, mox in uerum  Christi corpus mystica sanctificatione conuertendam, cuiusdam clerici superna clementia dignata est oculos aperire, eique sub specie infantis  paruuli Christum suum demonstrauit mundissimis sacri presulis digitis reuerentissime contrectari. Erat uero idem puer forma quidem permodicus, sed diuino quodam nitore atque candore super estimationem hominis nimium decorus. Clericus, qui hec uiderat, mira deuotione  succensus, plurimumque compunctus, tempus omne continuabat in lacrymis quod intercessit ab illa eleuatione, usquequo iterum eam leuari cerneret frangendam, iam et sumendam sub trina sui partitione. In qua rursum eleuatione sub eadem, qua prius, imagine natum intuetur  de uirgine Filium Altissimi, seipsum offerentem Patri pro humana salute. Post hec, iam expletis omnibus que in ecclesia fuerant peragenda, clericus, qui ista conspexerat, accedens ad uerum Domini sacerdotem, taliter ei secretius est locutus: »Domine Pater, uobis, inquit, habeo aliqua referre, que uestram, si placet, sanctitatem diligentius oporteat audire.« Cumque flexis genibus ista coram eo erat prosecutus, uir Domini cum eo secedens a turba,  seorsum secus altare resedit, eique proferre que uoluisset leniter imperauit. Tum ille: »In crastino , inquit, festiuitatis Omnium Sanctorum, que hac ipsa septimana celebrata est, cum Psalterium in quadam ecclesia decantarem pro animabus fidelium defunctorum  uox quedam subito auribus meis illapsa est, que uerbis absolutissimis diceret: Surge, inquiens, fili, et perge cito ad Lincolniensem episcopum, dicesque ei ex parte Dei, quatenus moneat diligentius Cantuariensem archiepiscopum  , ut pariter secum subito uigilantius intendat ad corrigendum statum cleri et Ecclesiarum. Nimis enim offenditur diuina maiestas per ea que indesinenter fiunt a rectoribus Ecclesiarum et earum  ministris. Sacerdotes enim et aliorum graduum persone, omnimodo uitiorum genere, maxime luxurie sordibus, fedati, sacramentis diuinis ex indigno accessu iniuriosi existentes, ea irreuerenter sumendo atque tractando, quantum in se est, polluere non uerentur. Ipse Ecclesie indignis et Deo ob perditos mores inuisis passim ad regendum traduntur personis, a quibus sepe more secularium prediorum aliis atque aliis relinquuntur ad firmam, quam emphitheosim alii nuncupant, utque uiles taberne, sic ecclesie, turpis lucri gratia sub annuo censu locantur ad questum. Et his de cura animarum, et de indigentibus sustentandis ex fructibus nullus est sermo, sed sarciendis crumenis, quas uel luxus euacuet, uel auaritia solummodo erugini contingendas includat,  tota indesinenter auiditate inhiare non cessant. Hec et similia rectorum uitia, in regendos contagiosa emulatione transfusa, omnium fere tam minorum quam maiorum precordiis dominantur. Hinc grandis furor et ira Dei imminet tam populo quam uniuersis pariter terre huius habitatoribus. His festinum inferetur exitium, et genti huic misere, si non anticipet acceleratio et accelerata correctio, iamiam impendet flagellum celestis uindicte.« His dictis, uox que audiebatur siluit.

Ego siquidem, priusquam hec audirem, psalterio iam excurso usque ad centesimum primum psalmum flexis genibus coram altari sancte Dei Genitricis in oratione animum uehementer intenderam. Oborta  namque fuerat in mente mea repente memoria patris mei ante non multos annos in terra Ierosolymitana, quo religionis studio perrexerat, defuncti  ; indeque tantus subito compunctionis feruor spiritum meum absorbuit, ut omissa penitus psalmodia omnique strepitu labiorum suppresso, undatim ruentibus ex oculis lacrymarum riuis, precordialibus tantum uotis Domino effunderem preces. Audita igitur hac uoce, que a proximo altari uidebatur emissa, uim compunctionis, que me sibi totum uindicauerat, horror quidam stupore mistus confestim interdicit, cepique attonitus mecum admirari quis et cui talia  esset prosequendo locutus. Sciebam enim neminem preter me cominus circa locum ipsum constitisse. Igitur cum post longa pauide cogitationis uolumina uocis auctorem nequiuissem ullatenus deprehendere consignans meipsum salutari crucis signo, intermisse orationis studium uehementiori, quam prius, desiderio repetere cepi. Nec mora; et iterum audio uocem eodem sono eisdemque syllabis eamdem quam prius exprimere sententiam. Tunc ego, cum nec stantis personam, nec illius, cui sermo fiebat iste, potuissem aduertere, cedendum loco existimaui, id tantum mecum reputans, quia aliquid sacratioris mysterii ibidem agitaretur ab aliquibus, quorum ego indignus existerem arcanis interesse. Adorato itaque Domino, signans mihi frontem a loco discessi.

 Cumque peruenissem ad ualuas ecclesie, occurrit mihi uirgo quedam, religiosa ualde, que Domino in ieiuniis et orationibus, in frigore et nuditate, die noctuque deseruiens, ab ecclesia eadem rarissime, ab eius uero atriis nunquam pene recedebat. Hec, cum audirentur predicta, in remoto ecclesie angulo solitis uacauerat orationibus. Que genibus meis aduoluta rogabat instantius, quatenus, si fieri posset, aliqua sibi ex his que interius, ut asserebat, mihi dicta cognouerat, communicare studuissem. Sed, quia nescius eram adhuc cuinam dicta essent ea que audieram, illam uice uersa potius duxi exorandam, quatenus ipsa, que dignior me esset audire et nosse mysteria interna, mihi reuelare dignaretur, quod de uocis celitus, ut fatebatur ipsa, emissa sententia ego  minime aduertissem. Ad hec illa: »Scio equidem bis factum sermonem a Domino tibi aliqua precipientem, que ego quidem minus aduerti, sed, quia tibi preciperetur, certo certius intellexi.« Tunc ego: »Ora, inquam, soror dilecta, quatenus circa nos beneplacitum suum Dominus adimplere dignetur. Super talibus uero, que modo prosequeris, ego certitudinem nullam percepi.« His a me dictis ecclesiam ipse egredior; illa ad consueta orationum suarum latibula introrsum regreditur.

Post hoc, cubiculum hospitii mei ingressus ibidem usque ad uesperam diem in orationibus ieiunus exegi. Qui tantum lectulo exceptus, dum uariis estuaret animus horum gratia, que premisi, cogitationum  fluctibus, uocem repente audiui idipsum iam tertio, quod primo et secundo intulerat, replicantem, hac tamen premissa insinuatione, unde mihi constaret, quia ad me sermonem haberet. Ait namque: »Tibi dico, fili, qui ibi presens quiescis, perge quam celerrime ad uirum uenerabilem, Lincolniensem episcopum, eique omnia hec que tibi in ecclesia secundo precepi, ex parte Omnipotentis nuntiare non differas.« Cui statim ita respondi: »Et quomodo uir tante auctoritatis fidem habebit uerbis meis, cum ego et etate et ratione infirmior uix quidquam et loqui sciam?« Tunc is qui loquebatur ad hoc respondens  ista subiecit: »Fidem uerbis tuis indubitatam idem uir habebit, cum ei pro intersignis ea insinuaueris que super altare coram eo uidebis, qua primum die ad illum perueniens ipsum missarum solemnia celebrantem intueberis. Ne igitur differas parere eloquiis meis, sed, que precipio tibi, deuotus exsequere. His dictis uox loquentis ablata est. At ego ad exsequendum imperata plurimum animatus, modico prelibato somno, de nocte surrexi, clamque sociis meis iter ad uos inquirendum ita pedibus meis assumpsi  . Huc autem ante misse introitum paulo ante ueni, et celebrantem diuina sanctitatem uestram deuotus obseruaui. Intendens quoque sollicitius ad mensam Dominicam coram uobis, et in manibus uestris corpus Domini nostri  Iesu Christi sub specie infantis paruuli bis supra calicem a uobis eleuatum, indignis licet oculis, euidenter conspexi. Quia uero idipsum et uos multo perspicacius, quia et diutius et uicinius et satis dignius perspexistis, non est ambigendum.« Hec clericus ille fluentibus per genas lacrymis est prosecutus. uir quoque Domini ubertim inter hec flebat.

Cumque pariter aliquandiu flentes super his uerba plurima conseruissent, episcopus utriusque genas et oculos, suos uidelicet et clerici illius, sacris extergens digitis, osculatus est eum. Erat autem idem clericus annorum circiter uiginti quinque. Precepit uero ei quatenus hec reuerenter celare meminisset. Preterea diligentius eum adhortari studuit, ut religionis habitum suscipere et religiosis moribus Domino  seruire ex integro maturaret. Asserebat enim non esse conueniens ut, qui talia uidisset et audisset, in seculi uanitate ulterius spatiari uellet. Qui statim his se libentissime monitis pariturum respondit.

Post hec aulam iam pransurus ingreditur episcopus. Plurima itaque stipatus conuiuantium turba, hilaris et letus discubuit, clericum toties memoratum in area non longe a loco sessionis sue precipiens simul recumbere. Qui die postera ab eodem cum benedictione dimissus, et ad quemdam sibi familiarem monachum transmissus, monachus et ipse cito postea effectus, religiose admodum est conuersatus. Cui plurima quoque spiritualium uisionum mysteria postmodum fuisse reuelata certissime experti  sumus, ex quibus non pauca litteris dudum de mandato sancti presulis tradita  , longe lateque uulgata noscuntur. A cuius etiam ore hec ipsa, que modo retulimus, frequenter audiuimus.



CAPUT u. De stupendo ualde miraculo quod in Francia de corpore Christi contigerat inter manus indigni sacerdotis, et de sententia mirabili nostri Hugonis ad uisendum illud miraculum inuitati.---Et est capitulum quartum in magna uita.

 De uiuifico autem sacrosancte Eucaristie sacramento adhuc referre quiddam non uidetur incongruum, quod in Gallia accidisse multis est manifestum  . Quod, licet multorum notitia fidelium estimemus dignissimum, presenti tamen historie id a nobis minime fuisset insertum, si non ad hoc inserendum illius nos urgeret sententia, de re ipsa mirabiliter prolata, qui horum omnium, que pagine huic inseruntur, materia est et causa. Hic igitur quodam tempore  a Parisiensium digressus ciuitate, dum Trecas peteret, metatione prima hospitatus est in uilla quadam Ioi  nuncupata. Moris  uero illi fuit, ubicunque hospitium sese excepisset, presbyterum parochialem cum Ecclesie illius ministris ad suam inuitare mensam, uerbo frequenter utens cum liberali quadam iucunditate ad suum dapiferum, quo sepe olim usus est Dominus ad Hebreorum populum: »Non deseras, inquiens, leuitas, qui inter portas ciuitatis tue sunt .«

Illius tamen loci presbyter a ministris more solito uocatus, ad mensam episcopi uenire obstinatius recusauit; uenit autem post prandium inuisere eum. uenit quoque, non solum, ut episcopo celeberrime opinionis obsequium exhiberet salutationis, sed potius, ut eius orationibus sese Domino commendari obtineret. uenit etiam, ut ei rem ualde stupendam, que sibi dudum  contigerat, de adorando corporis  Dominici sacramento et uerbis exponeret, et ad uidendam ipsam rem, sub oculis adhuc in ecclesia sua positam, eum inuitaret. Erat enim idem sacerdos iam grandeuus et aspectu reuerendus, corpore etiam toto, non tam pre etate quam pre abstinentie, ut dicebatur, rigore premarcidus, et cute ossibus insidente peraridus. Qui postquam salutauit episcopum, non potuit pre uerecundia, quod optauit illi declarare per seipsum, sed quibusdam ex suis seriatim hec exposuit in hunc modum:

»Cum essem iuuenis, inquit, et gradum sacerdotii, nec annis adhuc, nec moribus meis tanto apici digne respondentibus, conscendissem, contigit insidiante mihi hoste antiquo, ut crimen quoddam mortiferum  incurrissem, a cuius necdum contagio aut remedio, penitentie aut confessionis lauacro mundatus, ita, ut eram, corde pollutus et corpore, mente insuper cecus et fide infirmus  ad sacri altaris ministerium impudens et temerarius accedere consueui. Cumque die quadam sacris assisterem misse secretis, et criminis mei  enormitatem in ipsa hostie salutaris consecratione mente reuoluerem tacita, inter alias tenebrosi pectoris cogitationes, he mecum uersabantur in corde: Putasne, illius corpus et sanguis hic a me sordidissimo peccatore ueraciter conficitur, et tractatur, ac sumitur, qui candor lucis eterne esse describitur et speculum sine macula? Dum hec et alia his minus stolida uersarem in animo, peruentum est ad hoc, ut frangenda esset trifariam more debito hostia sacrosancta. Quam ut per medium fregi, mox cruor liquidissimus per fracturam effluere cepit, qui mediam hostie partem, quam manu tenebam, in carnis specie subito conuersam, rubore sanguineo infecit. Quibus ego uisis pre timore totus dirigui, et pene exsensis effectus perdito rationis consilio, quidquid  de ipsius sacramentis in manibus tenebam, in sacrum calicem decidere permisi.

»Erat tunc ibi uidere, quod usque in presens cernitur, seculis omnibus stupendum miraculum, uinum uidelicet in sanguinem et panem in carnem, media sui parte conuersa, rem pariter sacramenti, et formam, significans uidelicet et significatum, sub gemina specie manifestissime preferre. Que ut uidi, has species inconuersibiliter retinere, ea penitus contingere non presumens, calicem patena, et patenam sacra palla cooperui, et misse officium percantaui. Hinc, populo dimisso, calicem cum sacris, que in eo adhuc hodie continentur, loco congruo secus altare reposui debita reuerentia custodiendum. Post hoc summi pontificis adiui presentiam, rei  huius seriem illi premissa confessione reatus mei exposui, et absolutionis beneficium, iniuncta mihi satisfactione competenti ab ipso reportaui. Ad hec uero magnalia Dei presentialiter contuenda a multis huc per circuitum locis passim a fidelibus concurritur, a quibus cum summa reuerentia magnificatur Deus, qui facit mirabilia solus. Hec, sancte episcope, uobis cupio, istis mediantibus, intimari, quo et illius merear ego orationibus apud Deum adiuuari, et ipse cum suis sociis in Domino ualeat, cum ista perspexerit, amplius iucundari.«

Hec igitur referentes episcopo, quibus innotuerat a presbytero, sperabant illum, non sine auida cordis deuotione, ad ea mox uidenda processurum. uerum  ille ad audita confestim ita respondit: »Bene, inquit, in nomine Domini habeant sibi signa infidelitatis sue. Quid ad nos de his? Num miramur particulares imagines huius diuini muneris, qui totum et integrum hoc celeste sacrificium quotidie intuemur fidelissimo aspectu mentis? Intueatur illius exiguas portiunculas uisu corporeo, qui totum non intuetur fidei conspectu interno.« Hec dicens, commendantem se orationibus eius presbyterum, data ei benedictione, abire permisit. Suorum uero curiositatem redarguens, in fidei soliditate ipsos non solum roborauit, imo certius ea que fides prescribit, quam ea que lux ista uisibilis ostendit, teneri a fidelibus debere et intelligi luculentissime declarauit.

 Sic itaque a proposito curiose uisionis illos cercuit, et ad excitandum deuotionis aspectum pariter et amplexum, ad hec uerba et uiuifica cordium alimenta, mentes audientium erudiuit. Ex premissis uero, necnon et ex aliis eius uerbis certius nobis persuasum tenemus quia non semel tantum, ut supra ostensum est, imo etiam frequenter, illi concessum sit, reuelata hominis interioris facie, illa singulariter de hoc sacramento uisu quodam intimo perspicere, que nobis inuisibilia docemur omnes pariter fide purissima credendo retinere.



CAPUT uI. Qualiter Hugo noster suum corripuit metropolitanum, et quam sollicitus erat de motibus subditorum.---Et est hoc capitulum quintum in serie magne uite.


Sed, dum solito crebrius metropolitanum suum, solitoque instantius uir Dei, post factam sibi diuinitus admonitionem, hortatur, quatenus omissis parumper quibus indefessus adherebat curis secularibus, studio potius indulgeret pontificalis officii quam reipublice administrationi, animum eius ad grauem contra se excitauit simultatem. Sue uero iurisdictioni subditos, tam clericos quam presbyteros, ipse totis uiribus per seipsum, et per officiales suos, ad uite rectioris tramitem et discipline regularis honestatem reuocauit. Nihil enim de paterna sollicitudine omittens, languidis commissorum sibi moribus infundebat oleum et uinum, ut seueritas cerceret districtionis, quos curare non potuit lenitas pietatis.

 Quantum uero sudauerit, quantumue profecerit ad correctionem subditorum in hac gemina ecclesiastice dispensationis exhibitione, non est facultatis nostre, prout dignum esset, exponere, cum hec peritissimorum etiam ingenia uix multis sufficerent uoluminum prolixitatibus enodare. Ecclesias quoque diecesis sue in omnibus pro posse suo ad statum curauit debitum erigere. Admittebat enim sedulo ad earum regimen uiros scientia et uita commendabiles, his uero destitutos ab earum ingressu pro uiribus repellebat. In qua nimirum intentione, quanto duceretur zelo, ex ipsius uerbis melius perpenditur, quibus de seipso ita sepissime fatebatur: »Miror, inquit, quosdam, ut dicitur, gaudere, cum uacant  prebende aut ecclesie, quas pro libitu possint nouis possessoribus conferre. uera enim de meipso loquor, quia nichil unquam in hac uita animum ita afflixit ut anxia sollicitudo personas idonens eligendi ac discernendi, quibus congrue possit regimen uacantium prebendarum aut dignitatum Ecclesie nostre committi. Nec quidquam mundanum adeo me unquam contristauit ut error ille, quo ad multorum sepe commendationem talibus ecclesiastica concessi beneficia, quos frustra credidi in canonicis disciplinis esse strenuos, dum eos postmodum, Ecclesie bonis ditatos morum peruersitas ostenderit fuisse ignauos.« Et in hunc quidem modum sibi a quibusdam fuisse subreptum non sine gemitu querebatur.

Nouimus uero eum pro huius rei errore diligentius  cauendo, alicui suorum collateralium, de cuius sinceritate non parum confidebat, specialiter iniunxisse ut, si quid uel tenuiter sensisset, uel audiisset sinistri de aliquo quem in sua Ecclesia beneficiare disponeret, hoc ei nullatenus celare presumeret, non, quod ipse incertis de aliquo rumusculis fidem esset habiturus, sed ut a dubiis etiam certa quandoque seligeret, et conceptum ex incertis quoque laudibus fauorem interim temperaret, quousque discussa super auditis ueritate, inoffenso mentis iudicio, quod ratio dictaret, liberius exsequeretur. Plurimis uero Deum, ut sperabat, timentibus uiris atque discretis iniunxit ut personas moribus et doctrina probatas, quas in gremium Ecclesie sue opportunitate concessa colligeret, sue notitie diligenter exploratas intimarent.  Sed ue infelicitati humane infirmitatis et ignorantie! Nam et ex illis plerique pro affinitatis, aut cuiuslibet necessitudinis, seu familiaritatis obtentu, culpandos potius ei satagebant commendare, quibus ille interdum non distulit  fidem accommodare. Ita se aliquoties circumuentum a quibusdam sciebat, et gemebat, tantamque hominum infidelium peruersitatem (qui Dei patientia suaque simplicitate purissima abusi fuissent, magna de cetero cum detestatione abhorrebat, et a suis, quantum licuit, consiliis eos sequestrabat.



CAPUT uII. Qualiter in concilio Oxoniensi petitioni resistit de auxilio petito a rege Richardo, a quo tamen fuit susceptus honorifice post offensam.---Et continetur hoc capite sub capite quinto in serie magne uite.


uerum hec eo agente, et de lucris dominicis ex acquisitione fidelium animarum studiosius satagente, non quieuerunt uirulenta contra eum serpentis antiqui molimina. Uno igitur anno et fere mensibus quatuor ante mortem suam  rex Anglorum Richardus in grauem contra ipsum exarsit iram tali de causa. Ipso siquidem rege in transmarinis agente, ac contra Francorum regem Philippum acriter preliante, coacta est  uocante archiepiscopo Cant. Humberto ad generale colloquium uniuersitas magnatum totius Anglie apud Exoneford. Quibus archiepiscopus, qui uice regis  publicis presidebat negotiis, regias proposuit necessitates, ut qui sumptibus et militantium copiis inferior, contra regem dimicaret potentissimum, ad suam exhereditationem et perniciem nisibus totis aspirantem. Postulat demum quatenus decernant in commune quo genere auxilii domino suo in tam  arctis posito ualeant subuenire. Iam uero prefinitum erat ab his qui secum regiis ex toto nutibus ducebat parendum, ut barones Anglie, inter quos et ipsi censebantur, trecentos milites regi exhiberent, qui suis sumptibus ei per annum integrum contra hostes transmarinos indesinenter militarent.

Requisito igitur super hoc in cetu illo Lincolniensis episcopi assensu, ipse tacitus secum deliberans paulisper (cum prius tam primas Cantuariensis quam Londoniensis episcopus Richardus [ ita respondit citius: »Nostis, ait, o uiri prudentes et nobiles, qui in presentiarum adestis, me in partibus istis aduenam  esse, et de simplicitate conuersationis eremitice ad episcopale officium assumptum. Cum igitur ecclesia domine mee, sancte Dei genitricis Marie, mee dudum imperitie ad regendum fuisset commissa, consuetudines illius et dignitates, debita etiam et onera, solerter addidici; in quibus conseruandis siue exhibendis hactenus fere per tredecim annos  a rectis predecessorum meorum uestigiis non recessi. Scio quidem ad militare seruitium domino regi, sed in hac terra solummodo exhibendum, Lincolniensem Ecclesiam teneri; extra metas uero Anglie nichil ab ea deberi. Unde mihi consultius arbitror ad natale solum repedare, et eremum more solito incolere, quam hic pontificatum gerere, et Ecclesiam mihi commissam, antiquas eius immunitates  perdendo, insolitis subiugare angariis.«

Hoc eius responsum archiepiscopus satis egre accipiens, suppressa paululum uoce, tremebundus trementibus pre indignatione labiis adiecit a Sarisbiriensi episcopo, nomine Heriberto  , inquirere quidnam et ipse animi haberet, super auxilio regi prospiciendo? Qui ad inquisita sic respondit paucis: »uidetur mihi quia, citra Ecclesie mee enorme preiudicium, aliud a me dici nequit uel fieri quam quod faciendum esse ex responsione domini Lincolniensis episcopi modo audiui.« Ad hec nimium indignatus archiepiscopus, primum in Lincolniensem uerbis amarissimis stomachatus, soluto consilio nuntiauit regi  , per ipsum Lincolniensem caruisse effectu  negotium illius. Quo iam rex secundo et tertio per nuntios archiepiscopi accepto, in ira et furore magno uniuersa, que erant episcopi, precepit quantocius confiscari. Idipsum mandauit et de Sarisburiensi episcopo fieri, qui Lincolniensis diffinitionem suo assensu comprobasset. Quid multa? Sarisburiensis  episcopus confestim proscribitur  . ueniensque ad regem post iniurias et damna, atque uexationes et plurimas contumelias, uix tandem maxima pecunie summa pacem et possessiones suas redemit. In res uero et possessiones Lincolniensis episcopi nemo presumpsit manus extendere, dum et offensam eius metuunt incurrere, anathema uero illius subire non aliter quam capitale supplicium formidabant.

Protrahitur inter hec tempus a festo sancti Nicolai pene usque ad Kalendas Septembris  rege crebro mandante ut proscriberetur episcopus, et regiis exsecutoribus id exsequi nulla ratione presumentibus. Tandem uero motus precibus, maxime eorum quos dicta urgebant regalia, ut res illius iure  fisci occuparent, transfretauit ad regem. Apud Rothomagum uero accesserunt ad eum duo nobiles uiri, comes uidelicet Willelmus cognomento Maresscalcus  , et comes de Albamara  . Hi quidem, per quantas iniurias furor regis in dominum Sarisburiensem efferbuisset, quantas etiam Lincolniensi minatus fuisset exponentes illi, supplicabant quatenus eis, que uiderentur expedire ad suiipsius commodum, regi per eos intimanda, ad animum eius mitigandum de causa sua uel negotio insinuare dignaretur. Asserebant enim sub iureiurando quia mallent totis facultatum suarum uiribus pacem ei redemisse, quam eueniret, ut iuxta motum furoris sui regia in eum immanitas debaccharet. »Nec solum, inquiunt, quia uos fidelissime diligimus, talia  prosequimur, uerum etiam quia tam nobis et domino nostro regi et suis omnibus non mediocriter in hoc casu timemus. Nulli enim dubium esse potest quin ipsum quam celerrime celestis ultio percellet, si uestram  indignis exagitare iniuriis presumpserit sanctitatem, erimusque nos et amici nostri in opprobrium et direptionem dimicantibus aduersum nos inimicis nostris.«

Talia prosequentibus episcopus statim respondit: »Gratias quidem immensas beneuolentie, quam habetis erga nos, referimus toto mentis affectu. Optime uero noui quia pre ceteris in sua presenti uexatione, cui satis compatimur domino nostro regi estis necessarii. Bene etiam noui quia uobis pre  ceteris ad compensationem tenetur impensi beneficii.  Nolo igitur ut pro me, cui adeo rex irascitur, uerba aliqua faciatis, ne, si uobis duriora responderit, in eius obsequio reddamini segniores, aut, si uos pro me exaudierit, se pro uobis magnum quid gessisse reputet, et ad retribuendum uobis bona, que meremini, ipse inueniatur aliquatenus remissior. Id tantum, si uidetur, dicere ei poteritis, quia, ut eum inuiseremus, in partes istas uenimus. Cui si libuerit ut ipsum uideamus, per quemlibet ex suis nobis significet quo loci debeamus occurrere ei.«

His ab eo dictis, nobiles illi uiri prudentiam simul et magnanimitatem eius admirantes plurimum, abierunt ad dominum suum, hec ei omnia renuntiantes. Qui et ipse non parum illius uerba miratus, et animo per omnia fere erga illum repente diuino  nutu immutatus, iubet ei renuntiari, quatenus sequenti die tertia apud nouum castellum Rupis de Andeli  occurreret ei. Ad quem noster Hugo confidenter accessit, reperiensque illum in capella loci illius audientem missarum solemnia in die doctoris eximii sancti Augustini, continuo salutauit eum. Stabat uero ipse rex secus introitum ostii in solio regali, et duo episcopi, Duuelniensis  uidelicet et Heliensis  stabant secus pedes eius. Cum ergo salutasset eum episcopus, ipse rex non respondit ei uerbum, sed, cum illum parumper toruis oculis fuisset intuitus, faciem ab eo auertit. Cui episcopus constanter ait: »Da mihi, inquit, osculum, domine rex.« Qui magis auertit aspectum  ab illo, uultumque et caput in partem aliam declinauit. Tunc Hugo episcopus uestem illius circa pectus fortiter constringens, hunc uehementius concussit, iterum dicens: »Osculum mihi debes, inquit, quoniam de longinquo ad te uenio.« Rex ad hec ait: »Non meruisti ut osculer te.« Qui fortius concutiens eum per cappam, quam stricta tenebat manu, confidenter ait: »Imo, inquiens, merui.« Et adiecit: »Osculare me.« Tunc rex admirans fiduciam constantie eius paululum, subridensque, osculatus est eum.

Aderant autem ibi duo archiepiscopi  , et episcopi quinque, qui inter solium regis et gradus altaris constiterant. Qui non procul a rege hoc modo presulem de rege iam triumphantem inter se accersiri  cupientes, locum ei sessionis fecerunt. Quos  tamen ipse directe pertransiuit, ac secus cornu altaris gressum figens, demissis obstinatius in terram luminibus, diuinorum tantummodo celebrationi animum intendebat. Quem interea rex non parum curioso et pene continuo aspectu considerabat. Cum igitur ad trinam inuocationem Agni, qui tollit peccata mundi, iam pacis osculum sacerdos dedisset cuidam archiepiscopo, qui regi de more pacem erat allaturus, rex usque ad gradus ei obuius processit, sumptumque ab eo signum accepte per immolationem celestis agni pacis, cum humili reuerentia episcopo Lincolniensi per oris sui osculum porrexit. Ita princeps illustrissimus uenerationis signum, quod sibi archiepiscopus parabat deferre, ipse potius episcopo sancto studuit exhibere. Nam  ad ipsum alacriter perrexit, et nil tale suspicanti, sed attentius domino supplicanti honorem  impendit, ut impleretur quod Dominus ait: Glorificantes me glorificabo .



CAPUT uIII. Qualiter sedata regis offensa eumdem corripuit, et ab eodem honoratus recessit; cui etiam post recessum rex contingentem sibi de hospitibus uictoriam nuntiauit.

Explicito igitur superius memorato sacri altaris officio, Hugo ad regem accessit, et super indignatione eius contra se citra meritum suum excitata, pauca, sed fortia expostulauit, et quod in illum nichil  penitus deliquisset, euidentissima ratione propalauit. Quibus rex, cum in contrarium nichil referre potuisset, crimen huius offense in Cantuariensem retorsit archiepiscopum, qui sibi multoties sinistra de eo litteratorie suggessisset. Que simul uniuersa ueritate uacua fuisse promptissima rationum facilitate conuincens episcopus, »saluo, ait, honore Dei et salute anime mee ac tue, utilitatibus tuis nunquam prorsus uel in modico obuiaui.« Ita regia indignatione sedata, regiis xeniis episcopus honoratur, et a rege hospitandi gratia in castellum, quod uocitabat Portum gaudii  , et quod recenter construxerat in quadam insula non procul sita, destinatur. Rogabat uero, ut etiam die sequenti ad se ueniret, et ita cum gratia et fauore ad propria, post iteratum  cum eo colloquium, remearet. Quod ille gratanter audiens, se in crastino reuersurum promisit.

uerum et de salute anime ipsius pastorali sollicitudine pie curiosus, apprehensa eius manu a sede sua ipsum eleuans, protraxit seorsum usque ad locum prope altare, ibidemque eum sedere monens, cum et ipse pariter sederet, sic eum secretius alloquitur: »Noster, inquit, parochianus es, domine rex, nobisque incumbit ratione pastoralis cure pro anima uestra, quam uniuersitatis Dominus proprio  redemit cruore, in tremendo ipsius iudicio respondere. uolo igitur, mihi dicas qualiter se habeat status interior anime uestre, ut ei consilium uel auxilium, prout superna iuuerit aspiratio, efficaciter possim adhibere. Iam enim unius anni spatium elapsum est  , ex quo uobis alias locutus fui.« Cui cum rex diceret ei conscientiam bonam esse fere in omnibus, nisi quod odio laboraret hostium, quos iniuriosos sibi pateretur, et nequiter infestos, episcopus ait: »Si per omnia Dominatoris omnium gratie placueris, facile tibi inimicos tuos aut pacatos efficiet, aut expugnatos subiiciet. uerum summopere tibi cauendum est ne tu  Auctori tuo in aliquo iniuriosus existas, aut etiam in proximos quidpiam iniquum committas. De te uero, quod  quidem mestus loquor, iam publicus rumor est, quod nec proprie coniugi maritalis thori fidem conseruas  , nec Ecclesiarum priuilegia in preficiendis maxime siue in eligendis earum rectoribus illibata custodis. Dicitur enim, quod  pecunie seu fauoris interuentu quosdam ad regimen animarum promouere soleas. Quod procul dubio, si uerum est, pax tibi a Domino concedi non potest.« De his itaque regem pro tempore admonitum diligenter et instructum, et de aliis quidem se penitus excusantem, de aliis intercessionis sue opem sedulo flagitantem, cum benedictione dimisit, et ad hospitium regia sibi prouisione delegatum letus secessit.

 Rex interea de eo cum suis loquens, et uirtutem animi eius multa cum laude concelebrans: »uere, inquit, si tales, qualis iste est, essent passim et ceteri episcopi, nullus contra eos regum aut principum attollere presumeret ceruicem.«

Tunc ei a suis consiliariis suggestum fuit, quatenus per eum in Angliam litteras dirigeret, et a magnatibus terre alicuius modi subuentionis auxilium flagitaret. Quas de ea causa illum ferre potissimum consulebant, quia procul dubio a cunctis fauorabilius exciperentur, si per tantum sibi nuntium allate fuissent. Nonnulli etiam libentius hoc episcopum sperabant exsecuturum, ut inde regio fauori ulterius commendari potuisset. uerum, ut ait Sapiens: »Frustra iacitur rete ante oculos pennatorum  ,« protinus siquidem per regis domesticos sibi omnia hec innotuerunt. Suggerentibus autem sibi clericis, quatenus in re tam facili pareret alacriter regie uoluntati, ille cum magna aspernatione uerba eorum respuit, dicens: »Absit, inquit, hoc a me! Non est meum, portitorem fieri regalium litterarum. Nec enim proposito, sed neque officio meo, congruere istud potest. Non, inquit, est meum, exactionum huiusmodi uel in modico existere cooperatorem. Non latet uos, quia  semper uelut nudato supplicat ense iste potens; et hec presertim potestas, cum iugiter petit, premitur. Angli nostri blandis quidem sollicitationibus primo alliciuntur, qui demum asperrimis coactionibus, non ad quod ipsi uolebant, sed ad quod regi placuerit, conferendum impelluntur. Sepe etiam inuiti id exsequi coguntur, quod semel ultroneos, uel ipsos aut eorum predecessores fecisse nouerunt. Non ergo me contingat talibus immisceri quibus cum dispendio proximi cooperatur gratia regis terreni, et indignatio succederet et incurreretur omnipotentis Dei.« Monuit igitur regis consiliarios episcopus, ut procurent ne sibi talia iniungantur, unde contradicendo regie deliberationi, ipsius denuo gratiam ipsam demereri necesse sit. Que ut regi  innotuerunt, statim mandauit ei quatenus ad suam cum Dei benedictione Ecclesiam rediret, nec mene altero ad se ueniendi, ut condixerant, laborem assumeret, sed pro eo ad Dominum bono animo indesinenter oraret. Sic Hugo in nomine Domini a curialium laqueis liberatus, Deum magnifice benedicens cum suis omnibus ad sua cum gaudio remeauit.

uix autem episcopo in Angliam reuerso, cum nec ad Ecclesiam suam peruenisset, idem rex contra regem Francorum  prope Gisorcium impetu facto, et captis pluribus ipsius optimatum, ipsum in fugam egit. Tunc etiam comes Niuerniensis in fossatum castelli deiectus, aquis enectus interiit. Huius autem triumphi seriem rex mox Lincolniensi episcopo  significans, et, ut pro eo, sicut ceperat, orare dignaretur suppliciter exorans, nomina quoque et numerum uirorum fortium, quos ceperat, litteratorie expressit, scribens inter cetera et asserens quod etiam ipse rex Philippus satis de fossato bibisset in quod cecidisset, fuga quidem precipiti, nisi suorum ope subuectus euasisset interitum. Hunc honorem autem atque tropheum regi celitus concessum meritis sancti presulis multi etiam suorum affirmabant, quem ipse pro Domino, pristina simultate omissa decreuerat impensius uenerari.



CAPUT IX. Quam constanter se ad mandatum regum excusauit, quo sibi mandatur ut ad ipsum mitteret duodecim de personis sue Lincolniensis Ecclesie qui ad sua forent nuntia expedienda aptiores, contra exsecutores datos ad confiscandum omnia bona sua censuram exercendo ecclesiasticam.---Et hoc est capit. 7 in serie magne uite.


Excogitato autem ab emulis uiri Dei uersute subtilitatis irrefragibili, ut putabatur, machinamento, suggeritur regi, plurimos esse inter Ecclesie Lincolniensis  canonicos, qui innumeris redditibus locupletes  , auro etiam uel argento prediuites, citra grauaminis iacturam non modicas pecunias suis quiuissent scriniis inferre. »Huiusmodi uero ingenio eas, inquiunt, facile erit extorquere ab eisdem. Scribat Dominus noster rex Cantuariensi archiepiscopo  , ut de gremio Lincolniensis Ecclesie duodecim uiros prudentia et consilio preminentes, eloquentia etiam preditos  ad uos destinare festinet, qui rebus opportunis sufficienter instructi uestra possint negotia, propriis illorum sumptibus, in Curia Romana, in Alemannia atque Hispania, necnon et alibi, quo eos censueritis destinandos, competenti solertia expedire. Quid pluribus immoremur? uenit tandem  nuntius archiepiscopi ad episcopum, presentans ei duodecim paria litterarum, totidem Ecclesie sue personis ex eminentioribus porrigenda. sigillo archiepiscopali inclusa. Attulit etiam speciales episcopo litteras, in quibus predictarum tenor litterarum iuxta formulam superius comprehensam exprimebatur. In earum uero calce, regia auctoritate pariter et sua mandauit quatenus litteras singulas illis ad quos erant scripte mitteret, quos ad suam quoque presentiam destinaret, paratos iuxta formam regii mandati ad ipsum quantocius regem transfretare.« His cognitis, illi specialius turbabantur, qui tunc ibidem presentes inuenti, ad inuisam se audierunt expeditionem accersiri.

At episcopus ad audita nichil respondens  ad mensam iam accessit paratam. Clerici inter prandium inuicem mussitantes, se timere asserunt ne duriora episcopus nuntio responderet, cum non pontificali seueritate, sed potius lenitate submissa, in casu tam formidoloso, opus esset ad experiendum primitus, si forte blandiente supplicatione dominus Cantuariensis posset deliniri, qui, si uellet, ipse consilium istud in melius facile commutaret. Hec illis mutuo conferentibus, auertit Hugo, uir robusti pectoris, citius formidinis eorum diffidentiam. Unde nullius ex eis super reformanda responsione consilium expetiuit, sed continuo, ut surrexit a discubitu, ad nuntium qui uenerat hec est prosecutus: »Noua, inquit, nec uspiam, hactenus sunt audita, tam ea que auctoritate regie quam  et illa que sua uoluntate iniungit dominus noster Cantuariensis. Sciat tamen ille me nunquam litterarum suarum fore uel fuisse portitorem, nec me clericos nostros regiis aliquando seruitiis obligasse, aut obligaturum esse. Prohibui sepe clericis, etiam alienis, in episcopatu nostro beneficiatis, ne in publicis functionibus, ut est in distrahendis forestis  et aliis in hunc modum administrationibus, se obnoxios seculari clientele efficere auderent. Quosdam etiam in hoc minus obedientes salutaribus monitis nostris, beneficiorum suorum dura priuatione castigauimus. Qua igitur ratione de intimis Ecclesie nostre uisceribus euellere deberemus quos ad regia obsequia mittere iubemur? Satis sit domino nostro regi, quod certe in periculum salutis anime sue, professionis sue officio pretermisso, negotiorum illius exsecutioni se archiepiscopus iam ex integro deuouerit. Quod tamen, si parum ei uidetur, ueniet cum suis; en iste episcopus: ueniet, inquam, audire iussa regis ex ore eius. ueniet etiam iuxta eadem illius iussa, quod iustum fuerit promptissime exsecuturus. Tu uero duodenarium litterarum, quas  nobis attulisse te dixisti, asporta tecum, inde, quod libet, actitaturus. Hec uero uniuersa, que tibi loquor, domino nostro archiepiscopo seriatim enarra, ad extremum uero dicturus ei quia, si ad regem hoc ordine ituri sunt clerici nostri, cum eis pariter et ego ipse ibo. Nec enim ipsi sine me modo ibunt, nec sine ipsis alias iui ego. Hec enim pastoris boni ad oues suas, et bonarum ouium ad pastorem suum ratio est, ut nec iste illas incaute exponendo dispergat; nec ille istum temere fugiendo aberrent.«

Iras ad hec spirabat litterarum baiulus. Erat enim curialis clericus, in hoc ipsum, ut tali fungeretur legatione, de industria assumptus. Erat quoque, ut dabatur intelligi, fastu innato tumidus, sed tumidissimus ex flatu spiritus curialis. Qui cum pararet  minas emouere, quas anhelitu pre tumore cordis intercluso uix sufficiebat proferre, intercidit uerba eius uirosa episcopus, eum quantocius recedere iubens. Qui protinus ita perturbatus et confusus abscessit.

Misit uero quosdam ex suis uiros prudentes episcopus ad archiepiscopum, rogans et monens eum, quatenus premetiri dignaretur et precauere in edictis huiuscemodi ecclesiastice immunitatis  preiudicium euidens, nec in talibus sue auctoritatis ullatenus preberet assensum. Quorum ille precibus siue rationibus specie tenus potius quam medullitus flexus, rancore parumper dissimulato  cum auctoritas simul et ratio certa prescribat nunquam debere per obedientiam malum fieri, et cum debeat interdum bonum intermitti, spopondit se prouisurum quatenus salua utilitate regia licuisset ut presens negotium ad pacem domini Lincolniensis, aut funditus sopiretur, aut moderatius ordinaretur.

uerum non in longum habuit locum quies pacis repromisse. Emissis enim cito post ista publicis edictis, iubentur possessiones episcopi in manus recipi regalium exactorum. Quod ut audiuit episcopus, nonne, inquit, clericis suis, dixi uobis, quia uox  quidem hominum istorum, »uox Iacob est, sed manus, manus sunt Esau?«  uerum ut ea que gesta sunt summatim percurramus, illi quibus demandata fuit exsecutio edicti tyrannici, pre nimia formidine, primo supersedere mandato suggesserunt regi, deinde quanti esset periculi, tam iubentibus quam exsequentibus quidquam, unde incideretur in maledictionem uiri illius attentare. Manifestissimum esse siquidem dicebant quod cuicunque ille maledixisset, eidem malediceret Dominus, et maledictio illa, ut ait propheta, citius deuoraret illum .

Erat autem tunc in exercitu quidam Rutaniorum princeps, uocabulo Marchadeus  , homo per omnia seuitie belluine et perdite conscientie, uir  ad quodlibet scelus et sacrilegium preceps. Rex uero, nichil aut parum motus ad meliora per ea que a suis exsecutoribus crebro ei suggerebantur, »Meticulosi sunt, inquit, Anglici isti. Mittamus itaque Marchadeum, qui ludere nouit cum Burgundiensi illo.« Cui statim quidam amicorum suorum ait: »Necessarius est, domine rex, Marchadeus guerre uestre. Ceterum opera illius et obsequio certissime fraudabimini, si efficiatur anathema Lincolniensis episcopi.« Quod rex sibi nequaquam expedire affirmans, plus quoque ipsius periculum, quam suum proprium reformidans, illum quidem, ne periret, mittere supersedit, sed, unde ipsemet rex exitiabiliter periclitaretur, committere non precauit.

Cuidam igitur officiali suo, nomine Stephano de  Curneheya, uiro utique fideli et timorato, nostro etiam pontifici satis deuoto, dedit in mandatis, ut, sicut uitam suam et membra diligeret, bona Lincolniensis episcopi absque dilatione in manus suas reciperet. Qui tandem, regio metu coactus, misit quosdam ex suis ad terras, et ad mobilia quecunque reperissent, cum uillis et castellis ipsius episcopi occupandas. Quibus primum ad recipiendum oppidum Laffordum tendentibus occurrit forte, non longe a burgo Sancti Petri, comitatus episcopi. Cuius occursu illi territi diuertunt paululum a uia, et, accitis quibusdam ecclesiasticis, exposuerunt eis quanta minatus fuerit dominus rex domino ipsorum, quod distulisset episcopum desaisire  ; et quia inuiti, et  metu supremi discriminis astricti, ad id exsequendum modo irent. More igitur tertii quinquagenarii, missi ad Eliam a rege perfido, isti quoque humiliantes se supplicabant obnoxius, ut, clericis illis mediantibus, misereretur animabus eorum uerus ille seruus Dei, ne propter eius offensionem, quam timebant incurrere, ultio celestis consumeret eos. Orant ut regiam potius mitigare festinaret animositatem, ne detrimenta cumularet undique, etiam insontibus, et a merito contentionis inter regem et pontificem prorsus alienis. Spondent insuper se pro uiribus seruaturos illibatas res illius. Petunt  quatenus suspendat ad tempus sententiam excommunicationis, qua et regem amplius exacerbari et suam eorum innocentiam proueniret periclitari.

Hec ubi episcopo innotuerunt, »non est, inquit, istorum seruare res nostras. Eant tantum, et res, non tam nostras, quam res domine nostre sancte Dei genitricis Marie, ut eis uidebitur, tractent.« Hec dicens, protulit e sinu fimbriam stole linee, qua collo suo, dum iter ageret, semper appensa utebatur sub cappa sua, eamque manu agitans: »Hec certe, inquit, restituet nobis usque ad extremum obolum,« quidquid isti duxerint rapiendum. ueniensque in uillam suam Buggedenam appellatum  iussit continuo litteras fieri, quibus precipiebat archidiaconis et decanis locorum  quatenus, adunatis secum uincinarum Ecclesiarum presbyteris, mox, ut in partes illorum uenirent exsecutores memorati, pulsatis campanis accensisque candelis omnes illos subiicerent anathemati, qui res ecclesie sue uiolenter contingere, et iniuste occupare, siue precipiendo siue obsequendo, presumpsissent.

His in hunc modum dispositis, cum omnes pene sui metu et perturbatione uehementi fluctuarent, ille demum lectulo exceptus, ac si nichil inquietudinis  pertulisset, suauissimum in soporem extemplo membra laxauit. Nec causa ista ad intima cordis eius unquam penetrabat. Ea quoque nocte crebrius solito et intentius, ac uelut cum uehementiori spiritus impulsu, amen iterare non desistebat  .



CAPUT X. Quod archiepiscopo consulenti, ut mitteret pecuniam regi, qui eam sitiebat, sicut hydropicus aquam, respondit: »Si ipse hydropicus est, ego aqua non ero.« et de curatione apud Cestrehant furibundi.

Eo siquidem temporis articulo  quo regie insectationis procella in Lincolniensis Ecclesie pastorem, semetipsum pro ouibus suis exponentem, primum  efferbuit, id accidit quod referimus. Ea namque tempestate idem peruigil ouilis Dominici custos Londonias adierat, cum archiepiscopo ceterisque regni optimatibus super tanto negotio tractaturus. A quibus id solum consilii reportauit, ut pecunie ingentis summam a clericis suis exigeret, quam ad sedandum regis auari furorem ei per quemlibet ex suis celerius destinaret. Ait namque archiepiscopus: »An nescitis, domine episcope, quia, ut hydropicus aquam, ita dominus rex sitit pecuniam?« Cui citius more suo ille responderat: »Plane et si ipse hydropicus est, sed ego aqua non ero, quam ille deglutiat.«

 Discedens itaque a Londoniis, ad suam festinus repedabat Ecclesiam, unde proponebat dispositis omnibus ad regem transfretare citius, ut supra dictum est. Mane igitur quadam die Dominica per uillam quam Castrehantam antiquitas nominari instituit, agebat iter. Cumque iam pene totus comitatus illius precessisset, ipse, eum paucissimis sociis uille medium ingressus, magno uulgi clamitantis clamore subito uallatur. Exoratur autem a populo confluente ut quemdam conuicaneum suum, a seuissimo demone obsessum, sacre sue dextere consignatione dignaretur benedicere. Quem ut uidit aperto domus sue ostio interius iacere ligatum, mox spiritu totus infremuit, nec contentus illum, ut erat a remotis, benedicere, equo  quem sederat descendit, ita dicens: »Proh nefas! hec utique non se recte habent.« Cernebat namque demonis captiuum iacere supinum, caputque ad postem, et manus singulas ad singulos hinc inde paxillos humo altius defixos habere religatas; pedes quoque pariter iuncti, palo erant astricti. Ipsius autem oculi mirabiliter rotabantur in gyrum, os nunc in hanc, nunc in illam partem miserabili ritu contorquebatur. Nunc linguam in immensum protendebat ab ore, nunc dentibus stridebat, nunc hiatu faucium immanissimo patulum gutturis meatum, ac si quoddam ingens barathrum esset, et intuentibus horridum demonstrabat. Ad quem presul uelociter accurrens, facto super eum signo sancte crucis, inclinauit  se, et dexteram aliquandiu prope os illius tenebat oppansam, euangelicum interim capitulum scilicet: »In principio erat uerbum ,« uoce suppressa percurrens. Et cernebat miserum inter hec caput, quod huc illucque indesinenter agitare consueuerat, immotum habere et quietum, ut solent canes, cum ictus timent castigantium; oculos uero sub aspiciendo eum quadam formidinis nota in partem uariam meticulose dirigere. Percurso itaque Euangelio, ut ad locum, ubi dicitur: »Plenum gratie et ueritatis ,« uenit, erexit se episcopus, et patientem aliquandiu tacitus considerabat. Qui repente in partem alteram uultum ab illo declinans, linguam more subsannantis produxit ab ore.

Tunc indignatus ille strenuus potestatis aduerse  debellator, aquam et salem more ecclesiastico et ritu celerrime benedicens atque commiscens, aspersit super illum, iubens quoque circumstantibus ut de eadem aqua ei in os mitterent. Et ita dans omnibus benedictionem, equum ascendit atque discessit. Benedicebant uero illum uniuersi et singuli, asserentes quod eorum episcopus, paulo ante eadem uia descendens, cum uidisset demoniacum, nimio tactus pauore, equum cui insiderat calcaribus urgens, non solum absque subuentione miserum pertransierit, sed, tanquam ipsemet furiis ageretur, equo currente aufugerit. uir autem ille, extunc liberatus a demone, uitam suam in posterum in omnibus studuit  emendare, uacansque diutius sanctorum peregrinationi pie, cum annis aliquot uixisset deuote, fine tandem bono quieuit in pace. Hec de consummatione illius in uilla prefata nuper a uicinis suis, qui et interfuisse se dicebant curationi memorate accepimus.



CAPUT XI. Qualiter mulierculam quamdam a spiritu pythonico liberauit.---Et est capit. octauum in magna uita

Iam uero pretereundum non est quod in capitulo Lincolniensi ad regem se pro communi necessitate trans mare iturum predixerat  . Iam filiis benedictione ritu solemni data, illa scilicet qua benedicere iussi sunt filiis Isrel sacerdotes in lege per Moysen, et quam in benedictionali suo scribi fecerat,  commendatus orationibus singulorum, atque libato inuicem sancto pacis osculo, apostolicis uerbis uniuersos commendauerat Deo et uerbo gratie eius. Inde, ut premissum est, directe ad manerium peruenerat supradictum  . Ubi cum paucis maneret diebus, suggeritur ei a loci uicini decano mulierculam quamdam in decanatu suo, que spiritum uideretur habere pythonicum, plurimas ad se diuinando turbas pertrahere populorum. Indicabat enim passim furta, a quibuscunque admissa, et occulta queque detegebat maleficia. Si uero ab ipso, ut idem aiebat decanus, seu a quouis discreto et litterato uiro conueniebatur aut corripiebatur super hoc, mox importuna lingue uolubilis dicacitate arguentem illum quasi stupidum reddebat et elinguem, sicque  omnes uerbositatis affluentia opprimebat, ut nullus eam conuincere, aut silentium ei ualeret imponere. Ad hoc statim episcopus, iam, inquit, non post multos dies Londonias adituri, cum per fines uestros transitum faciemus, adducetis eam loco opportuno in occursum nostri. Quod et factum est.

Descendit itaque uisa muliere de equo suo ipse episcopus. Astabat uero ibidem populi frequentia cum paruulis, qui manus impositione erant confirmandi. Muliere igitur sibi presentata, uir Domini, quasi cum indignatione obluctans, non tam miseram illam quam eius inhabitatorem, occultum demonem, alloquitur: »Age iam, o infelix, inquit, quid nosti diuinare nobis?« Proferens autem clausum dextere sue pugillum, implicatam in eo tenens extremitatem  stole sue, »Dic, ait, sedes demonis, siquidem nosti, quid habeat inclusum manus mea?« Hec eo dicente, statim uelut exanimis corruit ad pedes eius muliercula, paulo ante procax, nunc autem subito ad uocem uirtutis tante, non modo fandi, sed etiam standi, impotens effecta. Aufugerat enim interea  habitator, qui eam male uegetauerat, et illa remanserat sub manu sanantis medici salubriter debilis, que sub impetu morbi perimentis exstiterat prius lethaliter fortis.

Cum ergo ad uestigia uiri sancti inclinata aliquandiu iacuisset, precepit eleuari eam. Tunc decano interprete usus  inquiri iussit, qualiter diuinationis peritiam acquisiuisset. Que tenui et submissa uoce, cum sepius interrogata fuisset, dixit: »Nescio, inquit, diuinare, sed misericordiam imploro sancti huius episcopi.« Iterumque defixo in terram uultu procidit ad pedes eius. Cumque imposita capiti eius manu pro ea breuiter orauisset, data ei benedictione, precepit eam ad priorem  Huncedonensem  illarum uidelicet partium penitentialem, adduci, dans ei in mandatis quatenus ueram ageret premissa confessione de omnibus suis peccatis penitentiam. Quod etiam, ut postmodum accepimus, fideliter impleuit. Preceperat enim ei, ne ulterius presumeret maleficia aliena diuinare, sed propria assuesceret indesinenter mala lugere et accusare. Que ex hoc tempore adeo modesta apparuit et taciturna, cum prius garrula nimis existeret et procacissima, ut hoc ipsum loco ingentis miraculi haberetur penes uniuersos, qui mores illius pristinos agnouerunt.



CAPUT XII. Qualiter mulierem aliam liberauit a demone incubo.---Et continetur hoc capit. in magna uita sub capit. octauo.

 Huic loco pro causarum, nec non et personarum, similitudine alterius ab infestatione demoniaca mulieris ereptionem uirtutibus huius uiri iuste enumerandam, reseruauimus exponendam, licet tempore diuerso celebratam  . Intimauerat enim quodam tempore uir eximie eruditionis et doctrine Bartholomeus Oxoniensis presul  , quia demon quidam in specie iuuenis abuti consueuerat quadam infelici muliercula in sua diecesi constituta. Quam etiam asserebat, tam sibi quam aliis uenerabilibus personis, detestabilis huius passionis sue erumnam flebili sepius confessione propalasse, et consilium quo eriperetur ab obsceno oppressore studiosius inquisiuisse, ieiuniis insuper et uaria carnis maceratione  illam memorabat peccatricia membra sua fere usque ad internecionem perdomuisse. Hec uero simul omnia nichil sibi contra odiosum et improbum amatorem contulisse. In talibus quoque non paucorum iam curricula temporum eam dixit protraxisse. Hinc uenerabilis Pater Hugo, pariter et pietatis instinctu compatiens miserabili femine, et  indignans impuritati demoniace, »Iam, inquit, ista, si, ut asseritis, contra peccatum suum contritione cordis, confessione oris et corporis afflictione erigitur, nil aliud demum superesse uideo, nisi ut oretur pro ea instantius apud clementiam piissimi Redemptoris.« Episcopus autem Oxoniensis hec se, secumque alios innumeros iam fecisse, sed nichil profecisse commemorans, ipsum quoque, ut pro ea dignaretur orare, suppliciter flagitabat. Cui ille: »Hoc ego non tantum, sed quisque fidelium deuotissime facere debebit.«

Post hec, digressis ab inuicem episcopis  , cum iterum occurrissent sibi aliquanto tempore elapso  , inquisiuit sollicitus iste animarum liberator illum episcopum superius memoratum qualiter  res se haberet circa illam ouiculam gregis sui, quam pestifer ille lupus tam immaniter laniauerat. Cui pontifex non solum eius ereptionem, sed ereptionis quoque ordinem mirabilem exposuit in hunc modum: »Adiuta, inquit, orationibus uestris dudum illa euasit probrose seruitutis iugum. Cum enim die quadam incestus ille demon incredibili eam libidinis furore delusam, exanimem pene reddidisset, ille abscedens euanuit, et illa in suo conclaui nimio dolori et merori addicta remansit. Cum ecce in alterius specie iuuenis alius, ut ei uidebatur spiritus ingrediens ad eam, unde mestos gereret animos sciscitari cepit. Qua nichil respondente, ait ille: »Scio, uereque noui quia nequam illo te afflixit. Sed non mirum; est enim peruersus et admodum  malignus. uerum, si desideriis meis atque consiliis prestare uelis assensum, nunquam de cetero is ad te accessum habebit.« Ad hec illa plurimum exhilarata confestim respondit: »Nihil est, inquit, sub celo facultati mee possibile, quod non libens facerem seu perferrem, dummodo ab istius accessu perinde saluari potuissem.---Mecum ergo, ille ait, amoris fedus non dubites inire. Ego siquidem, quecunque poposceris, aut optaueris, tibi prestabo, et nichil a te tuis uotis contrarium exigam, et nichil non delectabile siue amabile tibi inferam.« Spondet illa hec et alia pollicenti assensum, dummodo experiatur promisse liberationis effectum. Tunc ille adduxit eam ad proximum domui sue locum, et herbam eminus succrescentem  illi demonstrans: »Istam, inquit, herbam tolle, et in sinu tuo reconde, ac circumcirca in domo tua sparge: et experimento disces, cum hoc feceris, me in promissis ueridicum exstitisse.« Fecit illa quod fuerat edocta. uenitque post hoc in nota effigie demon uersipellis, atque astat prope fenestram, qua intrare et exire solebat: et introspiciens dixit ad mulierem: »Quidnam est istud horridum et putridum, quod in hac ede sparsisti? Proiice quantocius  longe a te et a domo tua inuisum istud gramen, quod imprudens tibi applicuisti.« Illa dissimulante monitis obtemperare maligni, cepit ille nunc minis, nunc blanditiis instantius agere, ut herbam eiiceret quam se exhorruisse dicebat. Qui, ut se contemni uidit ab ea, post morulas aliquot recessit furibundus et minax.

»Nec paulo tardius adfuit alter, ac quasi aggratulans dilecte ait: »uerare esse didicisti, que tibi locutus sum? Nunc ergo, dum ego tecum secretius loquar, amouebis parumper herbam nostratium uniuersitati odiosam a te. Post meum uero discessum resumes armaturam graminis tui, qua illesa conseruaberis ab insidiis hostis uirosi. Nequaquam enim furcifer ille ad te presumet ullatenus  accedere, dum sentiet me tecum presentem esse.« Ad hec illa: »uenies, inquit, si uelis, et si possis, ad me; nec enim promissioni mee debeo contraire. Ceterum herbam istam, uita comite, nunquam reiiciam a me, que sola mihi potuit contra impurissimum oppressorem securitatem presare.« Quid plura? Et iste, sicut prior, post diuturnas preces, post minas et blanditias frustra protractas, circumuentum se a muliercula diu multumque deplorans, in auras inanes demum euanuit. Mulier uero iam fide et deuotione, ac bona conuersatione, melius quam herba illa armata, uitam ducit in Dei timore honestam et quietam. Hec autem omnia, ut a nobis narrantur, ego ab illius ore  audiui.« Et hec quidem Oxoniensis episcopus retulit episcopo nostro, que et ipse frequenter nobis presentibus referebat plurimis

Mulier uero prefata, dum orationum gratia multa peragraret sanctorum loca, peruenit demum Cantuariam. Ubi, dum a uiris religiosis orationum inquirit suffragia, cuidam monacho Sancti Augustini herbam illam e sinu suo prolatam ostendit. Quam ille nobis  et nos ipsam episcopo postmodum demonstrauimus; nam eatenus eam minime agnouerat. Ipsam uero herbam Greci hypericon, Latini herbam perforatam, siue herbam Sancti Ioannis appellare solent  . Hec in magna uita inseritur historia. Si cui ista forte minus uidebuntur credenda,  legat Bedam in Explanatione Luce euangeliste, et his similia, que suis temporibus acciderunt, a tanto doctore ibidem scripta reperiet.



CAPUT XIII. De furis ereptione, qui ad suspendium ducebatur, et qualiter baronibus scacarii est locutus.---Et continetur hoc capit. sub capit. nono in magna uita.

Sed redeundum est ad ceptum iter pontificis nostri uersus regem  , et stylo iam currente  illud exponendum. Cum igitur expulso, ut diximus, spiritu pythonico a muliere  , die sequenti territorium Sancti Albani  fuisset ingressus, ecce occurrit ei cum apparitorum turba quidam damnatitius, qui ob commissum furtum reuinctis post terga brachiis ad promeritum trahebatur suspendium. Ceteris igitur ad benedictionem pontificis expetendam de more suppliciter accurrentibus ingessit se ui, qua potuit, etiam uinctus ille, ruensque primum ad ceruicem caballi eius, ac statim sub pedibus eius procidens, misericordiam flebilibus uocibus inclamauit. Tunc episcopus reductis confestim habenis, quisnam ille esset, uel quid sibi uellet inquisiuit. Cui dictum est a suis rem, ut erat, agnoscentibus: »Non est uestrum, domine, de isto  plura inquirere, quin potius sinite eum, et pertransite.« Dicebant ita metuentes ne illum in sui omnium periculum penes regem tentaret eripere. Sed ipse eo magis causam inquirens, misericordiam interpellantis, ut eam plenius agnouit, uoce alacri dixit: »Eia benedictus Deus!« Tunc ait ministris, qui eum deducebant ad suspendium: »Redite, filii, nobiscum in uillam et nobiscum illum dimittentes, maioribus uestris et iudicibus nos eum uobis abstulisse renuntiate. Nos enim uos securos faciemus.« Qui resistere non ausi, hominem ei dimiserunt. Quem ille mox solutum a uinculis eleemosynario suo commendauit.

Qui ut hospitium est ingressus, conuenientes ad eum clerici sui ministri, monebant illum  instantius et exorabant quatenus permitteret iudices quod sui esset officii exsequi circa reum. Dicebant namque: »Hactenus, domine, nullam contra nos, siue rex, siue alius quis, qui uobis insidiatur, aut iustam aut iuste similem potuit reperire causam. Si uero sententiam forensium iudicum, iam latam et iam exsecutioni demandatam, uestra duxeritis auctoritate pontificali irritandam, dicetur ab emulis quod in ipsam regis coronam delinqueritis, et quasi in reatum incideritis lese maiestatis.« Quibus ille: »Noui, inquit, magnanimitatis uestre confidentiam. Sed accersantur ad nos huc iudices isti  et audietis, inquit, illorum sermones, et nostros.« Quibus ad suum consessum admissis, sic  eis est locutus: »Nostis, o uiri prudentes, hanc sancte matris Ecclesie ubique terrarum prerogatiuam esse, ut cuiuscunque periculum declinantibus damnationis et ad eam confugium facientibus, securitatem  prestet et incolumitatem conseruet?« Quibus id se bene scire idque iure obseruari debere respondentibus, adiecit ille: »Si istud scitis, illud, inquit, nichilominus scire debetis quia, ubicunque fuerit episcopus cum simul adunatis Christi fidelibus, ibi est et Ecclesia. Qui enim materiales lapides ecclesie suo ministerio consueuit Domino dedicare; qui et lapides uiuos, ex quibus uerius constat Ecclesia, per singula sacramenta, ut Dominica templa ex eis fiant, habet sanctificare, iure debet, ubicunque fuerit, dignitatis ecclesiastice priuilegio gaudere, et cunctis periclitantibus, iuxta illius formulam, subuenire.« Quod iudices illi gratanter accipientes, antiquis etiam Anglorum legibus hoc ipsum recolentes fuisse expressum, sed nunc, uel modernorum pontificum desidia,  uel tyrannide principum esse abolitum asserebant. Habito tamen super hoc ad inuicem tractatu, locuti sunt ei in hanc formam: »Domine, inquiunt, filii et parochiani uestri sumus  , uosque Pater et pastor noster estis. Nec igitur contra priuilegium uestrum uenire uel disputare nostrum est, nec erit, si placet, uestrum, in nostri periculum quidpiam attentare. Proinde, si istum liberatis, nos minime resistemus; sed uobis, si placet, ne erga dominum nostrum regem periclitemur, prospiciendum relinquimus.« Tunc ille: »Bene inquit, et recte locuti estis. Ego igitur de manibus uestris illum tollo; pro qua uiolentia ego respondebo, ubi oportebit, sufficienter.« Sic reus locum supplicii letus euasit, liberque Londonias cum episcopo uenit, et deinde,  quo libuit, indemnis abiuit.

Episcopus autem ad proceres, regis scacario  presidentes accessit, eosque, ut indemnitati Ecclesie, sub eiusdem presertim absentia, benigne prospicerent, amicabiliter exorauit. Qui ei reuerenter assurgentes, et, quod petierat, obtemperanter se facturos pollicentes, compulerunt eum multis precibus, ut secum uel ad momentum resideret. Quibus ille uix acquiescens, sedit tandem. Unde illi exhilarati: »Iam, inquiunt, triumphaliter gaudere ualebimus, qui diem uidimus, quo ad regis scacarium Lincolniensis sedit episcopus.« Ad hoc ille, locum erubescens, continuo surrexit, osculumque porrexit uniuersis, dicens: »Iam, inquit, et ego de uobis triumphabo. Si post libatum pacis osculum in  Ecclesiam meam quidquam admiseritis minus pacificum.« Quod factum et dictum illi nimium admirati, mutuo loquebantur: »O mirabilem prudentiam uiri huius! Ecce quam de facili prescribit nobis,  ut neque iussi a rege sine magno dedecore ei debeamus molesti existere.« Quibus ille benedictione data recessit, et regem adire disponens, post hec citius in Northmanniam transfretauit.



CAPUT XIu. De iuuene, quem apud urbem Roffensem desperatum inuenit, cuius postmodum computruit caro secus utrumque femur, qui per nostrum Hugonem tam in corpore, quam in anima est curatus.---Et hoc est ex capit. 2 in magna uita, libro Iu.

Dum autem episcopus Roffensem perueniret ad urbem  , accessit ad eum ibidem quidam iuuenis, quem perniciosius suis illaqueauerat dolis hostis humani generis. Qui mediante interprete  miserabilem  in hunc modum de seipso recensuit tragediam. »Cum, inquit, dudum adolescentulus, discretionis adhuc minus capax, uacuis ducerer et uagis affectuum motibus, contigit me infelicem ex insidiis aduersarii humane salutis detestabile enormis cuiusdam piaculi incurrisse crimen. Nec contentus lapsu simplici, lapsum adieci lapsui, sicque, quod deterius est, criminis addendo crimen, longam in criminum lapsibus feci consuetudinem. Erat scelus meum sui qualitate nimis horrendum, cuius honorem quadruplicauerat loci, temporis et persone, cum suiipsius immanitate, consideratio. Nil ex peccatorum circumstantiis supremo defuit malorum cumulo, nisi forte ignorantia iuris semiplena. Suasus preterea et illectus ab alio, primitus in me semper fere peccabam.  Nuper uero sacerdote quodam uerbum Dei predicante, in ecclesia me indignissimum turbis accidit confluentibus interesse. Sacerdos ille catalogum retexens criminum capitalium, in hoc, cuius eram mihi conscius, uerbi diuini gladium fortius uibrans, eius damnabilem adeo exaggerauit feditatem, ut me pene crederem, terra subito dehiscente, absorbendum, ac uiuum in infernum collapsurum. Tantam denique mentis confusionem incurri, ut extra meipsum funditus me putarem effectum. Diem uero illum cum prima sequentis noctis parte in lacrymis expendi et singultibus. Tum ecce post noctis medium, lassatum pre tristitia corpusculum in soporem resoluitur, uisaque est mihi astitisse femina, inestimabili prefulgens decore, talia referens  monita desolato: »Noli, ait, miselle, desperare, larga est enim clementia et potentia filii mei, qui neminem uult perire. Surgens uero diluculo sacerdotem inquire, quem tibi notum designo ex nomine, eique fideliter, pure et integre peccata tua confitere.« His dictis uisio mihi cum somno est ablata. Ego de nocte consurgens mihi iniuncta peregi. Nec multo post, confusionis mee ruborem non sustinens, insuper locum perditionis mee exhorrescens,  discessi a domo genitricis mee clanculo, et a ciuitate, in qua natus et conuersatus infeliciter eram. Pergenti uero, sed, quo tendendum uel ubi consistendum mihi esset commodius nescienti, occurrit anxiato et merenti uir ex improuiso horrendi aspectus, statura perlongus, capillo rufus, qui ore terrifico hec est mihi locutus: »Pessime, inquit, offendisti Deum et eius genitricem; quos si uelis quouis pacto habere propitios, ipsum necesse est ut corpus exstinguas, quo eis toties iniuriosus exstiteras. Erras enim, si credis quod in eodem uasculo quod tot contaminationibus polluisti, quidquam diuine sinceritati acceptum operari queas.« uix dictum expleuerat, et ecce peregrini adueniunt beati martyris Thome busta petituri, ad  quorum presentiam, qui loquebatur, repente disparuit. Ego in formidinem simul et desperationem licet uehementer impulsus, signaui tamen frontem signo salutari, pergensque itinere cepto merens, uixque pre cordis dolore gressus proprios regens, hac ipsa die, qua mihi hec dicta sunt, in hanc urbem circa horam tertiam deuenio  . Immissum quidem fuerat animo meo, etiam antequam hominis predicti suasionem uisibiliter percepissem, ut memetipsum interficerem. At postmodum hec in me fortius preualuit cogitatio, fecissemque quod ille suggesserat, nisi paululum me animaret miserum recordatio uisionis premisse, qua mihi aliquantulum blandiebar de Saluatoris nostri sueque genitricis misericordia. Nam et hoc pro constanti olim acceperam  traditione quod quicunque sibiipsi necem inferret, eternaliter procul dubio periret. Tam uero infesta mihi, et adhuc existit ista, ut credo, inimici suggestio, quod bis hodie perrexi, ut meipsum de ponte huius uille precipitarem in fluuium. At primo, ob commeantium multitudinem reuocaui pedem; secundo, aduentus uester auribus meis insinuatus per uestros precursores iam imminenti me suspendit precipitio. Mox enim, ut comperi, sanctitatis uestre presentiam adfuturam, omni fluctuatione cordis explosa, in tante cepi discretionis alloquium respirare.«

Talibus uero ab eo peroratis, episcopus breuiter eum pro tempore adhortatus, data benedictione, monet illum, quatenus ad usque Doroberniam  sua  subsequatur uestigia, ibidem plenius et liberius salutis consilium, nec non et auxilium percepturus. Paret ille monitis salutaribus. Qui ueniens Cantuariam, sacra eius instructione firmatas et intercessione adiutus, a tentatione pestifera funditus in perpetum liberatur. Perendinante autem ibidem pontifice, et tempus nauigationi congruum per dies fere quindecim  prestolante, iam in fide et deuotione preualidus, consistebat ille in eadem urbe per unam  circiter septimanam. Disponebat uero limina summorum apostolorum orationis gratia quantocius inuisere.

Ceterum rem inauditam illi nouimus interea accidisse. Subito enim secus utrumque femur, et circa eius uerenda, caro illius ita computruit ut duo altrinsecus foramina, seu potius fosse bine, horrende amplitudinis et profunditatis apparerent cum tamen ipse ex tam immenso uulnerum hiatu nichil penitus sentiret doloris. Ostendit autem metu grauioris periculi cuidam fidelissimo uiro, curandorum uulnerum notitiam habenti, magistro Reginaldo pistoris, locum illum putridum, a quo accepimus, quia iam pene usque ad intima uiscerum carnes eius putride defluxissent. Insinuantur ista episcopo,  qui ceram iubet uulneribus imponendam dari, quam tunc forte appositam foco ad conficienda in usus necessarios luminaria, ut est consuetudinis, ministri calefaciendo mollem tractabilemque reddebant. Res mira! Ut enim hedera Ione sub una nocte exorta, sub una itidem nocte confungientibus ad penitentiam Niniuitis exaruit ; ita repentina istius penitentis ulcera in cicatricem citius sunt redacta, quibus nec signum quidem obductionis repente superfuit. Qui totus iam euangelico more, anima scilicet et corpore sanatus, sumptis solemniter pera et baculo, apostolica, ut proposuerat, menia petiit; obtentaque benedictione summi pontificis in Angliam reuersus, ac Cisterciensis ordinis habitum indutus, bone conuersationis merito,  non minus rem sibi, quam nomen conuersi, perseueranter uindicauit.



CAPUT Xu. Quod ad clerici ordinationem in subdiaconum induci non poterat, qui futurus erat leprosus. Et quam uiolente fiebant sibi persuasiones, ut regis nostri iram sedaret pecunia mediante, et qualiter superueniente de morte regis rumore ei suaderi non poterat, quin eius sepulturam adiret.---Et hoc est cap. 10 in serie magne uite.

Circa id temporis rex iam expeditionem direxerat aduersus comitem Engelismensem  , cui iniustum  , ut dicebatur, bellum inferre parabat.  Inter ipsum uero et regem Francie ab armis interim quiescendum prescribebant legales treuge, quas indixerat nuntiate iam tempus Septuagesime. Cum igitur peruenisset ipse episcopus in Neustriam, in terra illa ob presentiam maxime legati  domini pape, qui in illis erat partibus, tribus ferme septimanis moratus est  . Inde circa principium Quadragesime Andegauiam  profectus, in quodam manerio abbatis Sancti Nicolai  non longe ab urbe Andegauensium, non minoris  temporis spatio perendinauit, regis prestolans reditum a locis remotioribus, in quibus ipsum bellicis uacantem tumultibus  adire uidebatur nimis importunum.

Interea a uiris rogatus religiosis ordinis Grandimontensis   , qui in uicino degebant loco  , sacros ordines apud eos celebrauit  . Qui dum obnixius peteretur ab archidiacono Oxenefordensi  , nomine Walthero  , quatenus iuuenem satis, ut uidebatur, idoneum, notumque ipsi episcopo et charum, familie ipsius archileuite prepositum, presentandum ad gradum promoueret subdiaconatus, nulla ratione acquieuit, sed pro eo intercedentes non sine motu quodam indignationis compescuit. Quod tunc quidem mirati sunt uniuersi qui aderant; sed paulo post, eodem clerico, culpis suis exigentibus, lepre contagione terribiliter perfuso, rei euentum considerantibus satis claruit uirum Dei, quod ei futurum esset, in spiritu preuidisse, in quo noluit benedictionem sacre ordinationis  deperire.

Manente autem episcopo in loco prenotato  , audiebatur passim regem in contemptores suos minari grandia, et seua moliri, unde et comitem predictum  euertere penitus festinabat. Perhibebant etiam nonnulli Lincolniensem episcopum simul et clerum inter illos computari, quibus ob sui contemptum grauia queque rependere quantocius maturaret. Talia de homine ferocissimo audientes clerici non mediocriter timebant sibi. Erant sub ipso tempore apud urbem Andegauiensium ex clericis Herefordensis Ecclesie preminentiores quedam persone  presentes  , pro eligendo episcopo ad regem uenire disponentes. Erat unus ex his memoratus Waltherus, qui et archidiaconus et canonicus erat Lincolniensis episcopi, et prebendatus etiam in Ecclesia Herefordensi. Quem dum in loci eiusdem episcopum quidam prefici exoptarent  , metuebant, ne simultate presenti, qua aduersus Lincolnienses regius intumuerat animus, sui desiderii prepediretur effectus. Communi igitur consilio Herefordenses cum Lincolniensibus, assumptis secum decano et precentore Andegauensi, nec non et aliis quibusdam ipsius Ecclesie canonicis, ad epipiscopum pariter conuenientes, summis ei nisibus, conati sunt persuadere quatenus pre malitia presentium dierum  tempus redimendo nuntios ad regem destinaret, eique in auxilia sumptuum certam pecunie summam se daturum sponderet, ac tali compendio seipsum a labore dispendioso et sollicitudine anxia absolutum ad suam quantocius sedem reuocaret: »Iam, inquiunt, non modo regna, sed et regiones singulas bellicus hinc inde fragor concutit, turbantur populi, urbes et uicos metus inuadit. Nihil iam tutum, non ciuitas ad inhabitandum, non ager publicus ad manendum; in breui nec manere in his locis securum erit, nec abscedere liberum.«

In talibus pene totum diem usque ad uesperum consiliarii in nostro Iob non parum onerosi decreuerunt. Nam et isti a tribus locis conuenerant, ut hec illi consulerent, et his eum quasi consularentur.  Hic uero solus, non contra tres homines, sed contra totidem hominum turmas, indefesse repugnans, rationes eorum ratione uacuas ostendebat. Hoc enim non esse, ut illi sentiebant, tempus redimere, sed tempus perdere, et quidem turpissime, astruebat, ubi dignitas et libertas Ecclesie laicali adeo substernitur satellitio, ut nec personis nec possessionibus ecclesiasticis ecclesiastica quies et tranquillitas concedatur, nisi pretio importabili pro laicorum arbitrio hodie pax redimatur, que die crastino rescindatur. Et ille quidem talia de redemptione tali sentiebat et proferebat. Nobis uero iam factum satis est conspicabile, quid per huiusmodi exactiones ille Spiritu Dei plenus preuiderit in Ecclesia Anglicana paulo post euenturum  ; qui  in presentiarum uidemus, expulsis et in exsilium trusis monachis et clericis, episcopis etiam et archiepiscopis, non partem quamlibet, sed uniuersitatem  pariter bonorum suorum, rapinis cessisse laicorum.

Cum igitur uehementius imminerent consiliatores memorati, ut, procrastinatione remota, statim ipse acquiesceret consilio iam diutissime reprobato, ille nimio affectus tedio, quia cernebat eos, quantum in proposito suo pertinaces, tantum, nisi eis morem gereret, animo implacabiles, inuisum tandem colloquium ita conclusit: »Ita, inquit, fratres, quod ad presens ista sufficiant, mane Domino inspirante, in unam et bonam conueniemus sententiam, quam ipse ad gloriam nominis sui nouerit uberius profuturam. Nox enim habet consilium, ut frequentius experimento docti sumus.« Illis post hec recedentibus, afflictus ipse et spiritu anhelus confitebatur se uix  unquam in tam breui mora tantum tedii pertulisse. Sedit uero meditabundus aliquandiu, Omnipotentem intimo cordis affectu exorans, ut sic perplexitatis tante nodum effugeret, quatenus et illum minime offenderet, et amicos et filios nequaquam, uelut aspernando eorum sententiam, scandalizaret. Laxatis autem membris demum in soporem, cordis eius intima Dominum somniare ceperunt. Tunc post longas uisionis almiflue delicias, hanc celitus emissam uocem audiuit: Mirabilis Deus in sanctis suis, Deus Isrel ipse dabit uirtutem et fortitudinem plebi sue. Benedictus Deus!  In hac uoce ille somno exutus stratum deseruit, solitoque citius ad confessionem, quam die qualibet Sabbati  faciebat, accessit, in qua se uehementer reprehendebat  super quantulacunque titubatione hesterna, qua uel speciem conuenientie [f., conniuentie] sue consulentibus noxia prerogasset. »Spero tamen, inquit, ut confitenti sibi et deflenti iniquitatem meam propitietur mihi Dominus noster clemens et pius, et iuxta omnia mirabilia sua eruat nos a presenti angustia.«

Ecce autem in breui post hec uenit ad eum uenerabilis abbatissa de Fonte Ebrandi  , indicans ei secretius regem telo baliste percussum, ancipiti sorte inter confinium uite et lethi fluctuantem, dies iam aliquot  doloribus in nimiis pertraxisse. Quantum uero recolere possumus, rex ipsa die iaculatus est ictu lethali, qua episcopus adeo cruciatus fuit importunitatibus sinistri consilii. Eo  autem interstitio temporis, quod ictum et nuntium intercessit regis uulneris, nemo etiam , ei quidquam loquebatur super diffinitione  tam ardui negotii tamque urgentis; ipse uero sub silentio prestolabatur salutare Dei.

Decanus interea et canonici Andegauensis Ecclesie rogabant eum, quatenus instanti die Dominica Palmarum diuinum apud eos exsequeretur officium, quia suus pontifex a curia necdum redierat Romana, in qua nuper episcopalem perceperat consecrationem. Quibus ille acquiescens, cum iam precedenti Sabbato ad urbem tenderet memoratam, in medio itinere occurrit ei clericus, nomine Gilbertus de Lasci, uerbis certissimis annuntians regem iam debitum mortis exsoluisse  . Quem et die sequenti ad uestigia patris sui apud monasterium Fontis Ebrandi tradendum innotuit sepulture  . His ille auditis altius ingemuit, seque ad locum designatum  mox in obsequium suis intimauit esse iturum. Quod ne faceret, eorum pene uniuersitas ei dissuadere tentauit. Ubi autem peruenit ad urbem, agnouit iam circumquaque hos pererebuisse rumores, passimque uiantibus uiolentias inferri, et rapinas undique exerceri. Nam et suorum quidam, qui ab Anglia ei sumptus afferebant, in manus predantium inciderunt, qui eis quadraginta argenti marcas abstulerunt. Suadebant igitur amici una cum domesticis suis ne seipsum et suos talibus exponeret tumultibus, quin potius in ciuitate resideret, quousque regi defuncto princeps legitimus succederet, per quem uiolentorum nequitiam comprimi eueniret. Asserebant namque plurimi tantam eorum esse peruersitatem, quod non magis deferrent pontifici  quam persone cuilibet laicali. »Quid enim, aiebant, uobis suppeteret consilii, si  in remota solitudine uecturis et uestibus uos per istos spoliari contingeret?« Ad hec ille, ut uere iustus, qui, sicut leo confidens absque terrore in omni terrore fuit, imo et illato terrore semper constantior, inquit: »Satis utique patet quanta in hoc itinere timenda, sed timidis, occurrere possint. uerum mihi moribus magis timendum existimo, ne Domino quondam et regi meo meam ignauiter uideat in tali articulo subtrahere presentiam, nec fidem uel gratiam mortuo resumere, quam uiro semper deuotus exhibui. Quid enim mirum, si molestiam nobis intulerit, dum sibi a malignis adulantium consiliis minus  cauit? certe presentiam meam nunquam sine summo recepit honore, nunquam me inexauditum dimisit, cum ei ore proprio super negotiis meis aliqua suggessi.  Si quid in absentem deliquit, obtrectantium liuori, non sue id debuit prauitati seu malitie ascribi. Reddam igitur uicem pro uiribus meis sepius mihi ab eo impensis honoribus, nec per me stabit quin eius exsequiis deuotus assistam. Si pergenti predones occurrant, si equos tollant, si uestes auferant, eo expeditius incedemus quo fuerint uestrum sarcine leuiores. Si et pedes constringantur, et incedendi facultas denegetur, tunc primo legitime excusabitur absentia corporalis, cum non suo uitio, sed alienis fuerit remota [f., remorata] obstaculis.«

Hec dicens, relictis in ciuitate  sociis, et uniuersa pene supellectili sua, uno tantum ex minoribus clericorum suorum, et uno cum paucis clientibus  monacho, secum pergentibus ire cepit. Audiens uero reginam Berengariam in castro morari, quod Beaufordense  appellatur, diuertit a uia publica, et per horrenda siluarum loca, ut eam super uiri sui consolaretur interitu, ad memoratum oppidum peruenit. Locutusque ad cor uidue, merentis, et usque ad animam pene consternate, miro modo spiritum eius deliniuit. Quam optimis sermonibus ad habendam in aduersis tolerantiam, et in prosperis cautelam informans, celebrata ibidem missa ac benedictione solemni regine et aliis, qui aderant, multa ex deuotione impertita, continuo recessit. Peruenit autem ipsa die  ad oppidum quod Samur dicitur, exceptusque cum litania in occursu festino ab oppidanis illis, apud predictum Gilbertum de Lasci   , tunc ibi scholis uacantem, nimis eius deuictus precibus mansit. A quo liberalissime exceptus, sequenti mane, Dominica uidelicet Palmarum die  , uenit ad monasterium Fontis Ebrandi, obuiosque habuit in ipsis foribus ecclesie regii funeris portitores. Quo demum honorificentissime iuxta magnificentiam regiam tradito sepulture, rediit episcopus denuo ad hospitium pretaxatum. Inde per triduum continuatum  ad monasterium illud pergens, superstitum missarum et psalmorum replicatione, tam regibus ibidem sepultis quam fidelibus cunctis in Christo quiescentibus, ueniam implorabat, et lucis perpetue felicitatem.



CAPUT XuI. Qualiter Ioannes, rex futurus, post sepulturam fratris, apud Fontem Ebrandi accessit et qualia se facturum monialibus per nostrum Hugonem promiserit, et de pluribus gestis eiusdem Ioannis, suam insinuantibus reprobationem futuram.


 Feria uero quarta iam dilucescente  , frater regis, Ioannes, Sine-Terra  cognominatus, susceptus est apud Chinonem  a proceribus quibusdam Anglorum, castrum ipsum seruantibus, ut preesset omnibus loco fratris sui. Familia quoque regis defuncti ibidem constituta se ad ipsum contulit eadem die. Prestiterat enim solemne iuramentum, quod testamentum regis defuncti fideliter exsequeretur. Quod preterea legitimas priorum consuetudines, iustasque terrarum siue populorum leges, quibus erat preficiendus, inuiolabiliter conseruaret. Rex quidem defunctus modico ante obitum suum tempore terris omnibus quas habuerat ipsum destituerat,  eo quod accepisset eum cum rege Francorum in sui perditionem conspirasse. Qui sub ea tempestate qua rex occubuit, apud nepotem suum Arthurum in Britannia fuit. Fratris uero nece audita, Chinonem uenit cum paucis. Misitque statim ad episcopum nostrum, in burgo supradicto  consistentem, et repatriandi commeatum prestolantem, suppliciter exorans quatenus suam celerius sibi exhibere dignaretur presentiam. Ad cuius sibi in uia occurrentis aspectum, ille gaudio gauisus immenso, admisso equo et relicto comitatu uniuerso, obuius ei processit, eumque ueneratus rogauit, ut ab eo minime discederet, sed pariter secum reuersurus in Angliam, in partibus transmarinis contubernium sibi indiuiduum exhiberet. Quod ille se  nequaquam facturum prolatis rationibus insinuans, uenit cum eo usque in Samur, cum prius uisitassent apud Fontem Ebrandi busta regalia, patris scilicet et fratris illius. Ubi, que gesta sunt tunc, cum sint notitia et imitatione digna, non uidentur desidioso silentio supprimenda.

Cum enim ille nouus tantarum gentium dominus, plurima stipatus nobilium turma, ad ostium chori manu propria pulsans ingredi uellet  , ut sepulcrum uideret predictorum, seque orationibus sancte illius congregationis commendaret, responsum accepit a duabus reuerende grauitatis sanctimonialibus quia mortalium nulli liceret aut conuentum inspicere, aut septa interiora adire, nisi sub presentia  abbatisse sue. »Illius, inquiunt, reditum igitur uos exspectare oportet, que mox de itinere speratur reuersura. Nec durum reputet excellentia uestra quod nec illius intuitu ordinis statuta infringimus. In hoc potius clare memorie genitor uester uobis imitandus censeatur, qui in uiris religiosis id quam maxime uenerabatur, si tradita sibi maiorum instituta rigida et inuiolabili deuotione obseruarent.«  His dictis, et ita prolatis, uirgines ille prudentes pulsantem principem compescunt et excludunt, clausisque diligenter foribus ad socias reuertuntur.

Is uero ad episcopum conuersus, rogabat eum, quatenus petitionem suam, pro suffragiis illarum apud Deum obtinendis, Christi ancillis exprimeret, plurima etiam bona, que eis conferre disponebat, eisdem propalaret, Cui ille: »Nostis, inquit, quia satis auersor omne mendacium. Cauebo igitur mihi ne labiis meis promissa uestra enuntiem, nisi hec certissime a uobis implenda presumam.« Iurat ille se, non modo que tunc promittebat, impleturum, sed pro tempore et loco se ea cumulaturum abundantius. Quod tandem episcopus sanctimonialibus, ipso astante, exposuit, eiusque auspicia precibus  illarum meritisque commendans, data uniuersis benedictione, una cum ipso rege discessit. Cui etiam iam plurima de pietate in Deum, de clementia in subditos, de iustitia in uniuersos disseruerat. Qui ad omnia se paratum animoque pronum ac deuotum contestans, ei tanquam patri et preceptori se ex integro semper pariturum affirmans, totius sui moderationem illius sanctitati attentius commendabat. Cui etiam inter amice confabulationis uerba productum e sinu lapidem auro inclusum, et collo suo appensum ostenderat, asserens hunc cuidam suorum progenitorum cum tali fuisse celitus pollicitatione donatum, quod nunquam priuaretur auite dominationis amplitudine, quisquis successorum suorum ipsum meruisset possidere. Ad hec uero episcopus  confestim responderat: »Non, inquiens, insensibili lapide fiduciam ponatis, sed tantum in lapide uiuo et uere celesti, Domino nostro Iesu Christo. Huic fundamentum cordis uestri, huic spei uestre anchoram firmissime imprimatis. Hic enim solidus et uiuus lapis, ut omnes resistentes sibi conterit, ita sibi innitentes defluere non sinit; sed ad altiora semper attollens, ipsos etiam ad ampliora promerenda dilatando extendit.«

Cum uero ad porticum iam peruenissent ecclesie, ubi species seu imago regressuri extremi examinis, quo electi a reprobis secernuntur, eleganter pro modulo humani artificii exprimitur opere sculptoris, episcopus comitem, futurum in proximo regem, manu  protraxit ad leuam iudicis, ubi reges cum suis insignibus inter damnatos audituri: »Ite, maledicti, in ignem eternum ;« a gehennalibus tortoribus rapiuntur in tartarum, tunc ait episcopus: »Horum eiulatus et interminabiles cruciatus uobis indesinenter animus representet. Hec perpetua supplicia uobis ante cordis oculos assidue uersentur. Horum malorum sedula recordatio  doceat uos quanto sui dispendio aliis ad tempus modicum preficiuntur regendis hominibus, qui seipsos male regendo sine fine cruciandi demoniacis subiiciuntur spiritibus. Hec dummodo uitare licet, semper expedit formidare ne, cum non licet, iugiter postmodum contingat tolerare.« Dicebat quoque celaturam seu picturam huiuscemodi in ipsis ecclesiarum aditibus congrua satis ratione pretexi, quatenus intraturi, et pro necessitatibus suis Deum rogaturi, hanc summam et supremam necessitatem suam esse sciant, ut impetrent ueniam pro delictis, qua impetrata, et securi permaneant a gehenne penis, et gaudeant in deliciis sempiternis. Et quidem episcopus talia prosecutus est.

Transiens quippe comes, in proximo futurus rex,  et manu secum trahens episcopum ad parietem oppositum, eique ostendens reges speciosis insignitos coronis, angelico ductu in gaudium tendentes superni regis: »Hos, inquit, domine episcope, nobis potius monstrare debuistis, quorum exemplum atque consortium sequi et assequi habemus in uotis.« Tam uero in gestu et affatu ille paucis post hoc diebus humilem se ostendebat et submissum, ut uideretur modum excedere. Occurrentibus sibi ob iter mendicis ac fausta imprecantibus, corpore incuruato et capite altius demisso gratias diligenter referebat. Salutantes se pannosas etiam anicolas mitissime resalutabat. At uero post triduum, letificatos non mediocriter ex his tam episcopum quam et alios ista conspicientes, ex aliis gestis et dictis  incongruis multo amplius contristauit. Ex quibus compendii gratia. plurima supprimentes, pauca referimus, ut coniiciat prudens auditor, ubi perpenderit talem radicem, qualem estimare liceat secuturam fructuum ex eadem arbore fertilitatem.

Cum igitur die sacratissimo Resurrectionis Dominice  oblaturus ex more ille ad manus accessisset episcopi, altario assistentis, aurea ei numismata a cubiculario suo, sicut mos regius exhibebat, bis sena dabantur in palmam. Hec ille stipatus undique haud modica turba nobilium, cum staret ante episcopum, diutius intuens, et quasi ludendo exagitans, tandiu offerre distulit, quousque omnes eum intuentes mirarentur. Tandem presul motus ob  hunc eius gestum tali hora et in tali loco: »Quid, inquit ad eum, ita respicis?« Cui ait ille: »Istos sane intueor aureos, quos, si ante dies paucissimos tenuissem, non uobis illos offerrem, sed mee potius crumene inferrem. uerumtamen iam modo accipite illos.« Indignatus ad hec uir Dei, et uice illius uehementer erubescens, ut erat mentis pie et cordis generosi, protensum ad se retraxit brachium, nec illius aurum contingere passus, nec suam dexteram ore tam auaro sustinens osculari, fremens uero in seipso, et caput suum mouens: »Iacta, inquit, ibi  quod tenes, et recede.« Qui in peluim argenteam, in quam oblata congregabantur; nummos ipsos proiiciens, abscessit.

Nihil uero sibi de oblatione quisquam eorum qui episcopo adherebant, in aliena unquam ecclesia, nisi forte, ubi ecclesias dedicaret, retinere presumpsit, dicente sepius ipso, satis iniustum uideri sibi ut ab ara alterius illi quidquam temporale asportent, qui de gratia locum ipsum custodientis spiritualem mentium alimoniam ibidem participant. Hoc quoque tam in propria, quam in aliena ubique diecesi obseruabat, et obseruari a suis faciebat. Nec de ista ergo oblatione quilibet suorum quidquam accepit. uidebatur autem tunc quibusdam quia Dominum in hoc imitaretur fidelis et prudens  seruus eius. Ut enim Dominus ad Cain et ad munera eius olim non respexit ; ita modo seruus Domini, quia muneris oblatorem non immerito improbauit, eius uel munus tangere contempsit.

uerbum autem Domini episcopus astantium multitudini predicare exorsus, cum de bonorum uel malorum principum moribus, et premiis post futuris multa dissereret, dum ab aliis deuote acclamaretur, sibi princeps memoratus, more principum qui mane comedunt, tam materiam quam moram sermonis non eque ferens, tertio misit ad eum, flagitans obnixe, ut sermoni metam ponat, et diuina celebret, quatenus sibi post tanta ieiunia uesci concedatur. Sed fortis euangelizator noster, qui super montem excelsum ascenderat, uota et mandata  eius despiciens, quin et uocem fortius exaltans, multitudinem maximam auditorum tam diu pane spiritualis doctrine cibare non destitit, donec cunctis acclamantibus, plurimis quoque illacrymantibus, ad digne percipiendum panem sacramentalem, qui de celo descendit, et dat uitam mundo , eos sufficienter pro tempore informaret  . Hic autem in serie magne uite inseruntur plura mala de rege Ioanne, que uidere poterit ibi, qui uoluerit intueri.



CAPUT XuII. Qualiter post mortem regis Richardi repatriando hostium euaserit uiolentias, et a sibi occurrentibus cum gaudio sit susceptus.---Et hoc est cap. 12, in magna uita.

 Sciendum itaque ipsum uere mundi exsulem, et celi ciuem, extunc quam maxime presentis incolatus sui dispendia exhorruisse, et celestis quoque habitationis desiderio flagrasse, ex quo plenius animaduertit optatam a quibusdam regni mutationem ad deteriora uergere, et speratam status ecclesiastici meliorationem in aduersum cedere  . Ad Ecclesiam ergo suam quantocius censuit repedandum, quatenus saluti commissarum sibi soler tius prouideret animarum, sibique liberius ex ube riori fructu pietatis omnimode ad superna gaudia  exquireret commeatum. ualedicens itaque memorato principi, recessit ab eo secunda feria Pasche  . Cumque peruenisset ad uillam quamdam, in qua hospitari decreuerat, et quam incole Flèche  uocant, ingressus ecclesiam missas celebrare parabat. Et ecce, illo necdum sacris uestibus induto, turbati ad eum currunt ministri sui, nuntiantes, equos et rhedas ipsius ab illius loci custodibus retineri, quosdam etiam ex sagmariis suorum a predonibus abduci.

Erat uero in comitatu ipsius Gilibertus Reuescensis  episcopus, et clerici diuersorum locorum quam plurimi. Qui omnes unanimiter rogabant eum, quatenus, pretermissa ob tante necessitatis et perturbationis euentum missarum celebratione,  Euangelium sibi legi contentus foret, et ut se et suos expediret a tantis periculis intenderet. Qui nichil turbatus ex his que a raptoribus gerebantur, sed nec motus ex his que a comitibus suggerebantur, ut surdus et mutus ad audita ceptis tantum insistebat. Nec simpliciter et plane sacrum contentus officium peragere, imo sandaliis, tunica, dalmatica cum ceteris insignibus utens, ut uniuersos diuino presidio melius communiret, pontificalem in agendis benedictionem interserens, missam more solemni quam deuote peregit. Omnibus ergo rite completis, dum sacris se exuit indumentis, accurrunt ipsius loci magistratus in ecclesiam, suppliciter et obnixe ueniam petentes, quod impedire suos uel perturbare presumpsissent. Spondent quoque  obsequia, si dignaretur pernoctare in loco. Si autem duxerit ulterius procedendum, conductum ex suis ad loca usque tutiora pollicentur. Quos ille satis hilariter allocutus, ut erat spirituali iucunditate ac celesti repletur conuiuio, conductum illorum non respuens, continuo ab eis recessit. Ipsaque die cum uniuerso comitatu ad monasterium Sancti Petri  in suburbio constitutum Cenomanensi peruenit.

Sequenti diluculo, dum matutinale Deo exsoluit officium, et longas more solito recitari facit lectiones, tumultus ingens a menibus ciuitatis increpuit. Milites namque cum manu armata directi a comitissa Britannie  , et eius filio Arthuro  insultum fecerunt, ut Ioannem prenominatum caperent. Qui nocte quidem illa illuc aduenerat, sed presentiens  insidias sibi paratas, ante lucis ortum clanculo urbem pertransierat  . Hec ut primum agnouit Girardus quidam ex clericis episcopi, turbulenter  satis et anxie ei studuit, que didicerat, nuntiare, orans instantius, ut officium, quod agebat, breuitatis lectionibus percantaret; quatenus discursantium armatorum manus dubia adhuc sub luce facilius declinando, cum sociis, qui iam precesserant, instantem tutius perageret dietam. uerum ille, ut hunc quoque turbinem impauidus excepit, sic tranquille cum omni diligentia debitos Deo hymnos exsoluit. Nec plane ad insipientiam sibi. Nam, dum moratur, adfuit eiusdem loci abbas  , qui illum eques precessit, et per semitarum compendia illesum deduxit ultra ciuitatis suburbia. Ex his uero qui ipsum precesserant, plures intercepti atque detenti sunt hostili uiolentia. Reliquit autem ibidem in custodia predicti abbatis rhedas duas cum aliquibus  equis et uaria supellectili; que omnia prefata comitissa ad ciuitatem ipsam sequenti die adueniens, ad ipsum deduci fecit, orationibus suis seipsam et filium suum studiose commendans. Ipse uero Sagiensem tendebat ad urbem  .

Acceperat quoque relatione plurimorum, abbatem optimis esse [cod. abbatem de optimis esse, etc.] studiis predictum, probisque moribus ualde insignitum. Audiens quoque illius cenobium non procul a uia, qua pergebat, constitutum, cupiensque uiri Dei notitiam sibi comparare, et eius orationibus seipsum commendare, nec temporis inquietudine, nec itineris longitudine, potuit reuocari quin ad ipsum inquirendum alacri deuotione properaret. Per deuios itaque suisque omnibus ignotos calles, cum paucis  suorum ad diu quesitum demum peruenit monasterium; reliqui, seruientibus et sociis recto itinere ad urbem premissis, qua erat ipse hospitium subiturus. Cum cognouisset uero abbatem tunc esse absentem, celebrata missa discessit, totum uidelicet expendens deuotionis pie unguentum in ipso iustorum capite et Domino nostro Iesu Christo, quod participare decreuerat cum abbate, membro ipsius et seruo fideli admodum et honesto.

Iam uero post hec, omni sublato cuiuscunque difficultatis obstaculo, Ecclesie sue gremio excipitur, pacem exoptatam filiis reportans, multo quidem sudore, sed et multiplici honore partam, et toto ipsius uite spatio duraturam. Occurrebant uero illi undique modo ex ciuitate, et in ciuitate, et in diecesi  sua turbe letantium et applaudentium tanquam duci eximio sublimiter triumphanti. Plurimi quoque uiri in Northmannia, in Anglia uero ex populo  et ex clero prorsus innumeri, unanimiter erant ei conclamantes: Benedictus, qui uenit in nomine Domini . Ipse uero totum Deo, et nichil sibi, tribuens benedicebat Dominum, qui semper in omnibus triumphat.



CAPUT XuIII.  Qualiter habens in uotis Carthusiam uisitare, cedendi petitam licentiam non obtinuit, et quam strenue se gesserit in causis sibi delegatis, et specialiter contra quemdam Iordanum de Turri, et quam graue fuerit sibi se de negotiis secularibus personaliter intromittere, que aliis imponenda censuit, fidelibus et discretis.

Habuerat sane iam diu in uotis, ante uite presentis excursum, episcopus locum Carthusie semper amatum adire, statumque ordinis presentialiter  intueri, et gregis illius, quam pusilli, tam et sanctissimi, aspectu et affatu interna sua desideria ab externis tumultibus aliquantulum respirando uberius refouere. Optauerat profecto etiam sarcine pastoralis cure ex integro, si daretur facultas, renuntiare, cum mundanis litibus decidendis, sub pretextu spiritualis officii, ordine, ut memorabat, prepostero, totis ferme diebus cogeretur inseruire. »Iam, inquit, urbium pretores uel presides, et Ecclesiarum presules, eo fere solo distare cernuntur quod isti continuis, illi diebus interpolatis uacant forensibus litigiis. Illis interdum licet rei familiaris sue utilitatibus consulere; istis ipsa etiam animarum suarum negotia uix quandoque permittitur tractare.

 Sollicitauerat etiam secundo uel tertio aures summi pontificis per internuntios super huiuscemodi cordis sui proposito; sed et ille nullatenus acquiescens, non modo petitionem eius repellebat, sed et petitionis mediatores durius obiurgabat. Omnium enim sane difficiliores et magis arduas negotiorum decisiones, quas inter fines totius Anglie auctoritate uentilari contingebat apostolica, episcopo delegabat Lincolniensi  , quoquot suis temporibus Ecclesie presederunt Romani summi pontifices.

Persone quoque nichilominus, et mediocres et infime, quantum de meritis presumebant cause sue, tantum coram eo contra suos aduersarios optabant litigare. Illos enim, siue uiribus niterentur,  siue armarentur dolis, sub examine iudicis iustissimo, et ueritas facilius conuincebat, et equitas citius percellebat. Nam et hoc quoque donum acceperat a Deo, ut, sicut eo nemo equi et recti tenacior, ita nemo inueniretur de facili, qui eo uideretur uolocior siue acutior in discussione ueri et falsi. Quod in eo attendentes hi, qui peritiores in iure et in uentilationibus forensium siue ecclesiasticarum causarum exercitatissimi habebantur, miraculis ascribebant, dum ille talium insuetus et quasi legum nescius, omnium precederet acumina, et ingenia preuolaret iurisperitorum.

 uidimus quemdam in Londinensium ciuitate prepotentem, Iordanum de Turri uocitatum, quem auctoritate domini pape litterarum in ius traxerant pauperes et pusilli duo sub tutoribus adhuc agentes orphani super iniqua detentione quarumdam domorum, hereditaria successione ipsis competentium. Causam ipsam in forum ecclesiasticum titulus, cui dicebatur inniti, adduxerat usurarum. Hic die prefixa, non quasi litigaturus, sed quasi litis progressum discissurus, ad episcopum, plurimo stipatus agmine, propugnatorum potius quam aduocatorum, accessit. Cui dum litteratoria, simul et uiua uoce inhibitiones precesque obtulissent stipatores sui, tam ex parte domini regis quam et aliarum sublimium potestatum, nec non et ciuium communiter Londonensium,  ne in causa ipsa procederet, quia si faceret hoc, ut asserebant, in sue urbis preiudicium redundaret. Cum ergo assessores et domestici sui subsistendum esse in causa illa unanimiter decernerent, ille intra seipsum paululum deliberans, hac demum uoce oppressorem opprimit pupillorum. Meminerat enim ille orphanorum pater Scripture dicentis: »Pupillo tu eris adiutor .« Ait itaque: »Reuera, Iordane, quanquam nobis exstiteris charus, nullatenus tamen contra Deum tibi deferre ualemus. uerum, quia contra tot et tantos fautores tuos niti, non modo paruulis istis, imo et nobisipsis, nostrisque coniudicibus constat esse inutile, quid simus acturi, nolumus te latere. Pro meipso tamen loquor: Liberabo animam meam. Scribam  ergo domino pape quia tu solus in terris istis eius iurisdictioni contradicis, eiusque auctoritatem solus tu euacuare contendis.« Hac ille sententia, ac si sagitta feriretur, predicordialiter tactus  tractare cepit in continenti cum suis super restitutione facienda destitutis. Nec enim alium exitum inuenit alias. uerba quippe uiri iusti, sicut stimuli quasi in altum defixi, non dico, cedere, sed nec attingi quidem rationibus aut blanditiis quiuerant uiri in generatione sua prudentissimi. Mox igitur conquerentibus ad condignum satisfecit, nec quidem sine enormi, ut asseruit, dispendio  sumptuum, quos in fundo ipse expenderat. Sic una breuisque uiri iusti obtinuit allegatio id, quod uix unquam crederetur obtinere causidicorum quantalibet multitudo.

Licet uero, in similibus persepe casibus, naufraganti subsidium prestaret innocentie seu ueritati, indignum tamen pontificis opera reputabat sollicitudinem, qua circa terrena et transitoria sepius quam erga celestia et eterna uersaretur. Portabat uero, sed in angaria, crucem huiusmodi actionum, de solius obedientie merito, excusationis potius suffragium quam premium rei commendabilis, exspectans.  uerum hec innumeris uerborum, nec non et gestorum eius non est necesse astrui documentis, que scribenti ad manum satis occurrerent, cum talis animi sit in eo ea irrefragabilis approbatio, quod ad proprium scacarium siue computum reddituum uel expensarum suarum nunquam residere, et nunquam huiuscemodi domus proprie ratiociniis dignatus sit intendere. Quod uero episcopum domni sue bene esse propositum monet Apostolus , ita implendum docebat, et ita implebat ut uiris fide et discretione opinatissimis opera hec imponerentur, de quibus tanquam de seipso confideret, dum se irreprehensibiliter haberent, secus uero agentes  in continenti amoueret. Nec enim priuato erga  quemlibet eorum, quibus dispensationes rerum crediderat, amore tenebatur; quos fides et industria poterat commendare, assumebat, non quos queuis arctior necessitudo, ut assolet, poterat animare.



CAPUT XIX. Qualiter pace inter reges Francie et Anglie reformata, cui et noster Hugo intererat, a rege et archiepiscopo accepta licentia, ut Carthusiam declinaret, Parisius ueniendo, ibidem Ludouico regis Francie filio, et Arthuro Ioannis nepoti saluberrima est locutus: et de quodam sibi occurrente et absolutionem petente, quem in Anglia excommunicauerat multo tempore tunc elapso.---Et hoc est capit. 13 in serie magne uite, sub quo etiam continetur capitulum precedens.

Expleto quidem iam anno  post regis Ioannis coronationem ad illius petitionem transfretauit  iterum episcopus, ut interesset colloquio ipsius cum rege Francorum, in quo demum pax reformata est inter eos. uidebatur sibi Hugo tunc opportunum inuenisse tempus, ut domum inuiseret Carthusiensem. Licentia igitur a rege et archiepiscopo apud castrum de Andeli petita et accepta  , ultima die mensis Maii  , que fuit feria quarta Pentecostes, proficisci cepit. Parisius uero iturus, diuertit ad beatum Dionysium  . uicum autem clericorum illum egressus, innumere ei occurrebant turme. Cateruatim namque ruebant de ciuitate in obuiam uniuersali »scholarum consultori  ,« ut de illo quidam uersificator insignis ait. Uniuersarum pene nationum scholastici cum coram cernere  cupiebant, per quem post sanctum Nicolaum incomparabilia  erga clericos agnouerant exerceri beneficia. Cunctis itaque aduenienti in nomine Domini applaudentibus, his osculo et alloquio, illis aspectu solo cum benedictione illius glorianter perfruentibus, a nonnullis ad hospitium urgentissime inuitabatur. Sed dum omnibus in hoc satisfieri non posset, uni tantum, qui pridem prece sollicita hoc impetrare satagerat, sese in hospitio non negauit. Erat hic ipsius, ut dicebatur cognatus, nomine Raymundos, uir multa honestate conspicuus, ab ipso in canonicum Lincolniensem, ac demum in archileuitam Leycestrensem promotus.

uenit autem in hospitium illius inuisere episcopum illustrissime indolis adolescens, regis Francorum filius et heres Ludouicus, qui proxime  sumpserat  in coniugium Anglorum regis neptem ex sorore, Hispaniarum uidelicet regina, nomine Candidam  1Kb] . uenit autem secum nepos priuati regis, Arthurus, Galfridi comitis Britonum quondam filius, tunc annos circiter quatuordecim natus. Hos pariter complexus Hugo pius cuique illorum congrua sibi monita saluberrima dulciter instillabat. Ludouicus uultu placido, que dicebantur, auide intendebat, Arthurus  , aspernanter id maxime admittebat, quod eum de dilectione et pace ad patruum suum, regem Anglorum, habenda admonebat. Interea Ludouicus pontificem orat, ut nouam nuptam, quam duxerat, inuisere dignaretur. At ille benigne annuens, suis pedibus ad proximum regis palatium  iuit, afflictam quoque casu recenti adolescentulam uerbis paucis in tantum exhilarauit ut statim, merore postposito, que diebus aliquot lugubris incedebat, de cetero et uultum et animum gereret letissimum.

Post hec, cum Trecensem iam preteriisset comitatum, uenit ad eum uir quidam  uoce miserabili misericordiam illius implorans. Fatebatur enim se, culpis suis exigentibus, excommunicationis sententiam ab ipso excepisse, unde cum metu continuo finalis interitus crebris iugiter infortuniis agebatur. Sententie causa ista fuit: Fuerat custos quondam uillarum comitis Leycestrie, quo tempore fur quidam in ecclesiam confugit uille, que uocatur Brackeleia, cuius ipse uillicus fuit. Est autem fundus  ipse in episcopatu Lincolniensi. Dominus fundi autem  precipuus habitus fuit in bellicis rebus; linea uero sanguinis generosi potioribus regni proceribus iungebatur. Hinc regis fauore comitatus, non minus suis quam sibi nonnulla preter ius usurpandi fiduciam uindicabat. Officiales itaque illius contra monita Scripture dicentis: »Noli esse nimium iustus ,« in hominem, querentem Ecclesie misericordiam, seuam exercentes iustitiam, ipsum de Christi asylo productum dolo, peremerunt suspendio. Tunc uero episcopus in transmarinis agebat. Unde reuersus, et, quod factum erat, agnoscens, sententiam generalem in auctores et complices huius malefacti promulgauit. Reliquis uero, qui super huiusmodi sacrilegio cauteriatam gerebant conscientiam ecclesiastice humiliter se subiicientibus discipline,  hic satisfactionis abhorrens districtionem, relinquens Angliam, ad dominum suum confugerat in Neustriam. Siquidem compulsi erant illi qui necem intulerant fugitiuo, nec non et illi qui proditione illum de septis ecclesie protraxerant, omnibus, exceptis femoralibus, uestibus nudi, iam putrefactum cadauer hominis effodere, feretroque impositum a suspendii loco, humeris ita nudis, in uillam per unius fere milliarii spatium reportare. Ad omnium quoque limina ecclesiarum ipsius uici a cunctis illius capituli presbyteris uerberati, circumportati corporis membra, iam putredine tabefacta, propriis manibus, et, ut dictum est, nudis semper corporibus in cemeterium basilice, unde uiuum eduxerant, sepelire sunt coacti. Post hec nudis  pedibus Lincolniam adire, ac pre foribus singularum tante ciuitatis ecclesiarum latera flagellis exponere, et his similia, hiemali presertim tempore, ad tolerandum satis aspera iussi sunt perferre.

Hec iste, de quo agitur, cum unus esset ex illis, ferre non sustinens, Angliam maluit exire quam Anglis ex condigna penitentia gaudium exhibere. Ceterum  iuxta sententiam beati Iob: »Qui timet pruinam, irruet super eum nix ,« et sepe periclitatur morbo, qui non patitur aspere tractari a medico, huic non dissimiliter ex suo cessit consilio. Qui enim reatus sui noluit correctionem sustinere, dum adhuc status sui integritatem potuit retinere, ingruentibus hinc inde super eum aduersitatum  procellis, eo usque damnis affectus est et uariis incommodis, ut, sicut asserebat, tederet eum uite sue. Domini quoque sui, cui prestare obsequium se arbitratus est, dum contra episcopum recalcitrare nisus est, adeo gratiam sibi senserat ex hoc ipso sublatam, ut eum in suo nec obsequio sineret permanere, nec in suo aspectu libenter eum uellet  apparere. Qui reuersus tandem in se, quem censuit fugiendum, iam medicum credidit expetendum. Quem etiam anhelus et anxius demum inuenit, a quo et medelam in remotis posito uix percepit, quam in uicino sponte oblatam recipere contempsit. Subiitque iam letus septennis sarcinam penitentie, qui breuiorem adimplere contempserat.

 Hic autem in magna uita inseritur peregrinatio, quam fecit Hugo noster ad B. Antonium, cum miraculorum plurium eiusdem B. Antonii recta recitatione. Quod totum pro uitanda digressionis prolixitate pretermittendum censetur ad presens.



CAPUT XX. De aduentu illius et receptu apud Gratianopolim, et Carthusiam, et qualiter se in locis illis gerebat. De pacis per ipsum reformatione inter episcopum et consulem Geneuenses, et qualiter a Carthusia recessurus de reliquiis ordinauerit a se et suo monacho exquisitis.


Debitis ergo uotis patrono tanto  solutis, cum et xenodochium ipsius loci  uisitasset, et in solatia uictualium pecuniam custodibus largiri precepisset  Gratianopolim  proficisci instituit. Inde namque ad Carthusiam per ardua montium et aspera rupium iter expeditius et locorum natura et commeantium frequentia patefecit. Cuius iam aduentus, mox ut Gratianopolitanis innotuit, uniuersi pariter obuiam ruunt uiro ad modum uenerabili extra urbis menia, ac susceptum per  urbem mediam floribus et palliis holosericis, uarioque decore ob eius reuerentiam specialiter et splendidius ornatam, usque ad S. Ioannis Baptiste ecclesiam cathedralem cum canticis letitie et solemni deducunt processione. Erat autem natalitius dies eiusdem  , post unicam mundi dominam Dei Genitricem, tam ordinis Carthusiensis quam et episcopi nostri, specialis aduocati, precursoris Domini. Ubi missam maiorem maxima cum deuotione Hugo celebrauit, et post Euangelium sermonem fecit ad populum mire suauitatis nectare conditum. Sicque geminatam letitiam, et annue solemnitatis, et prime post episcopatum uisitationis sue, ciuibus quondam et fratribus suis salubris alloquii gratia cumulauit, ut pane lacrymarum cibaret eos, dans eis potum in  lacrymis, sed in mensura . Tanta denique cum humilitate, talique ex deuotione suffragia orationum ab uniuersis expetiit, exiguitatem sui et indignitatem exaggerans, quem superna dignatio de stercore eleuatum collocasset in sublimi, ut ab oculis omnium exitus aquarum educerent lacrymis distillantes oculi sui.

 Baptizauit quoque ipsa die puerum iam septennem  , filium militis strenuissimi Willelmi de Aualim fratris sui, quem de sacris fontibus presul  Gratianopolitanus suscepit. Cumque patruus ipsius pueri uehementer instaret, ut nomine suo, quod erat Petrus, uocari debuisset, suggerente presentium scriptore, respondit ei Hugo: »Nequaquam, sed uocabitur Ioannes; preiudicat enim tibi, et loci et diei presentis patronus. Peregimus autem tante solemnitatis diem cum eiusdem ciuitatis episcopo, a quo tam splendide nobis exhibita sunt, quecunque iura hospitii exigebant, ut uidetur modus ipse excedere modum. Diceres tunc dapsilitatem Burgundionum ipsum quoque uicisse luxum effusionis Anglicorum.«

 Inde summo  mane sequentis diluculi tendentibus nobis Carthusiam, maiorem pene itineris partem pedibus conficere cogebantur, quos equi uehebant. Ascensus enim continuos per ardua et confragosa montis latera equi sessore uacui uix explicabant; burdones autem uel asini hunc liberius permeant callem. Episcopus etiam, necessitate cogente, conuersus in peditem, nimio licet sudore lacesceret [pro lassesceret], spiritu tamen promptus et alacer, socios meando lassabat. Id tamen sollicitus prouidebat, ut dormientibus tempore meridiano  fratribus ad ipsos perueniret. Cauebat enim summopere, ne suus aduentus quietem illorum saltem modice infestaret. Mansit apud eos, tribus septimanis  continue quasi  unus ex eis? horis maxime nocturnis psallentium nunquam choro fratrum absens, dormiebat in cella solitaria semper solus. Quo etiam tempore, ibi quantum hauserit, quantumue sumpserit ex uicaria collatione uirorum sanctorum dulcedinis spiritualis, nostris nemo a nobis exspectat litteris explicari; id namque nec ipse uerbis quidem posset effari, qui rebus idipsum meruerat experiri.

 ueniebant illuc gratia uisitandi eum episcopi nonnulli, clerici quoque et laici quam plurimi pauperes in uicina commanentes parochia, quasi ad olim conclamatum, et iam rediuiuum propriumque parentum confluebant certatim ad cum. Quos ille non impari affectu complexus et deosculans, amicabiliter cognoscentes se recognoscebat. Cum quibus et familiaria miscens colloquia, se paruulo illi docebat et factis et uerbis, consimilem, quem magister mitis et humilis suis proposuit in Euangelio imitandum discipulis. Cumulabat uero affabilitatis gratiam manus munere non parca, quia uigebat in eo pariter, et lingua eucaris, et dextera liberalis. Mansit quoque apud inferiorem, ubi conuersi morantur, habitationem diebus aliquot, ut ipsos etiam satiaret  ab uberibus consolationis sue, et uicissim ipse ex eorum colloquiis et moribus disciplinatis epularetur quasi ab introitu glorie gentium. Horum enim nonnulli a lata mundialium actionum uia digressi, illamque arctam et arduam uiam, que ducit ad uitam, ingressi spe felici exspectabant paradisi aditum. His preterea diebus, certis et horis, se pauperibus, ad uisendum eum confluentibus, exponebat, cum quibus, ita socialiter uerba conserebat, ut inter ipsos residens solo monstraret habitu monachali, quod non esset alius quam unus ex ipsis.

Insinuauerat etiam ei episcopus Geneuensis  , quanto cum suus consul  preiudicio annis iam ter quaternis depressisset: unde uinculo excommunicationis et anathematis ipsum ab olim innodauerat   , ob cuius etiam metum ciuitatem propriam ingredi non audebat. Nam, si nos memoria non fallit, asserebat ille tria iam effluxisse annorum lustra, ex quo sedem sue cathedralis ecclesie prohibitus est adire. Tunc fortis ille noster et fidus, ut de illo uersificus quidem cecinit  , »pastorum baculus,« plurimum consolans et corroborans fratrem afflictum et mestum, misit quantocius priores  duos ex ordine Carthusie, ut comitem diutino corporis languore maceratum exhortarentur, quatenus patri suo episcopo et Ecclesie matri sue reconciliari festinaret. Posuit quoque uerba in ore eorum, id precipue discendum ei inculcans, ut patris flagellantis gratiam satageret inquirere, ne morte citius irruente fieret extorris a filiorum Dei hereditate. Hos uero ille ad se talia loquentes, aspernanter quidem audiuit. Sed, postquam recesserunt, obtentu uiri Dei, ut ipse perhibebat, in se reuersus, ac medullitus ad uim uerborum, que illi mandauerat, compunctus, ecclesie, quam leserat, satisfecit; sicque absolutus primum a sententia, deinde a carnis sarcina, in pace quieuit.

Post spatium autem trium hebdomadarum, episcopus  sciens scriptum esse: »Relinquet homo patrem et matrem, et adherebit uxori sue ; ad Ecclesie curam, quam olim sibi desponderat, redire disponens, preter alia donaria, pignora inestimabiliter pretiosa Ecclesie, a cuius uberibus in uirum perfectum coaluerat, iam ultimum ei ualefaciens, iamque discedens, in perpetuam sui memoriam dereliquit Habebat enim in scriniis suis capsulam argenteam, quam in basilicarum dedicationibus circumferebat in manibus, numerosis sanctorum sanctarumque reliquiis plenam. Has uel ipsemet, uel ipsorum scriniorum custos, monachus et capellanus suus, plerique in locis acquisiuerat. Sed episcopus a se perquisitas uiro religiosissimo Carthusiensi sacriste coram priore et fratribus tradidit in  loco illo conseruandas: monacho autem suas dimisit ad proprium monasterium apportandas.



CAPUT XXI. Quam deuotus exstiterit in reliquiarum sanctorum uisitatione et conquisitione earum, et qualiter de eis finaliter ordinauit.---Et continetur in magna uita sub cap. 14, circa medium illius capituli.

Quia  uero de sanctorum reliquiis fecimus mentionem, non uidetur otiosum, sed ad gloriam uel edificationem Audientium esse, si de his breuiter adhuc aliqua referamus. Iusserat autem episcopus sibi annulum fieri ex auro purissimo et lapidibus pretiosis, habentem in parte, que digitum exterius ambiebat, quasi quoddam concauum, quod repositorium esse uoluit sanctarum reliquiarum. Erat autem illud receptaculum ad quatuor fere digitorum  mensuram undique latum. In hoc portiones congesserat sanctorum pignorum ad numerum usque tricenarium.

Cum uero ex maxima deuotione sollicitudinem  gereret super acquisitione tam salubris thesauris institit magnopere, quatenus de corpore magni Christi confessoris, precipuique monachorum ducis et legislatoris Benedicti aliquid obtineret. Super tali quoque desiderio suo litteras direxit affectuosas uiris uenerabilibus abbati et monachis cenobii Floriacensis  , ubi sanctissima tanti Patris requiescunt ossa, scribens eis, et mittens per quemdam eorum fratrem, et monachum, et custodem  , quarumdam sanctarum, quas secum Lincolnie obtinuerat reliquiarum possessionem, petiit obnixius, quatenus sibi dignarentur impertiri de copia suarum in hac parte diuitiarum. Quid multa? rediit tandem litterarum baiulus, atque attulit uiro sancto et desideriorum, desiderii sui precisque sue effectum,  unum uidelicet dentem ex dentibus sancti cum palla  , qua erant inuoluti crines sancti Benedicti, non modica portione. Habuit quoque in manibus idem baiulus reciprocas illorum litteras, ad quos missus fuerat, quibus et tanto Patri salutationis debite rependebant obsequium, et muneribus transmissis indubitatum referebant testimonium. Quibus tandem acceptis et lectis, uir Dei miro gestiens gaudio, iussit extemplo aurificem suum accersiri, qui in castro ipsius manebat, Banuenbiria nuncupato.

uerum tempore illo quo hec gesta sunt, consistebat episcopus in manerio suo, quod Dorcacestria  dicitur, et quod distabat milliaribus fere triginta a castro prenominato. Interea, dum instruitur  nuntius, qui erat aurifabrum adducturus, quatenus instrumenta iuberet ipsum secum afferre, quibus aperire conuenienter potuisset, iterumque recludere annulum sacramentalem episcopi  ecce subito, qui iubetur inquiri, aurifex adest, et tam inopinatam quam optatam sui presentiam gaudentibus pariter et stupentibus affert. Requisitus uero aduentus sui causam, affirmabat dormienti sibi circa noctis medium astitisse quemdam, qui iuberet eum mox ad episcopum festinare. »Sunt enim, inquit, ei transmisse reliquie pretiosissime, quas te oportet in eius annulo recondere.  Surge ergo uelociter, interque ad episcopum aggredere.« Ad hanc uocem excussus a somno, ita suspensos gerebam animos ut nichil cuiusquam operis tractare possem, quousque ad uos ista dicturus, et, si uera essent, que audieram, probaturus uenirem.  »Ecce igitur ego, et ecce utensilia mea! uos utimini artificis opera, sicut scitis.« Hec siquidem artificis reuelatio atque relatio et certitudinem reliquiarum roborauit, et cumulauit letitiam omnibus, qui presentes ista cognouerant. Partitus est autem quibusdam abbatibus et aliis, qui interfuerunt, uiris religiosis homo liberalissimus portiunculas de palla quam susceperat; dentem uero suauissime sepius deosculatum in annulo suo recludi fecit.

Apud Festapum  quoque insigne monasterium de osse brachii  beatissime Christi dilectricis Marie Magdalene duo mordicus excussit frusta. Ipsum autem os nullus tunc presentium, uel abbas, uel monachus aliquando inspexerat tegmine nudum. Erat enim duplicibus pannis sericis et lineo simplici  arctissime insutum. Cuius inspectionem dum episcopo flagitanti exhibere nullus auderet, ille, a quodam notario suo scalpellum arripiens, festinanter fila dissecuit, atque inuolutum illud dissuens, sacratissimum os ori et osculis suis reuerenter applicuit. A quo dum impressione digitorum nichil quiuisset excutere, prius incisiuos, deinde molares dentes apposuit, quorum uiribus duas inde citius portiones abrupit, quas dextere ista scribentis  intulit, ita dicens: »Serua nobis hec peroptime.« Cernentes uero hoc abbas et monachi, iam pridem stupentes et pauidi, nunc uero seuientes et irati, exclamauerunt: »Proh nefas! credebamus episcopum uenerationis obtentu expetiisse hec sacra referenda, et ecce ritu canino hec dentibus tradidit lanianda.« Quos talia  prosequentes ille blandis sermonibus deliniuit, dicens inter cetera uerbum memorabile: »Si, inquit, ipsius Sancti sanctorum paulo ante corpus sanctissimum digitis licet indignis contrectauimus, dentibus quoque uel labiis attrectatum ad interiora nostra transmisimus, quare non etiam sanctorum eius membra ad nostri munimen et ipsorum uenerationem atque memoriam nobis impensius conciliandam fiducialiter  attrectamus, et debito cum honore seruanda nobis, cum facultas datur, non acquirimus?«

Alio quoque tempore apud burgum Sancti Petri  de brachio gloriosi regis et martyris Oswaldi  neruum, qui prominebat, lentum quoque et mollem ductu se contrectanti prebebat, cultello excidit, atque seruandum omni cum reuerentia sibi retinuit.

Hec itaque cum aliis, quas enumerare longum est, sacris reliquiis in annulo composuit sepius memorato. Cum autem uice quadam a partibus transmarinis uenisset Lincolniam, hunc annulum more solemni in munus obtulerat super altare beate uirginis  similiter ibi asseruandum. Huius postea oblationis immemor, ipsum quoque toties memoratum annulum Carthusiensibus cum ceteris dari reliquiis imperauit. Cum autem ad memoriam ei reduxisset monachus suus  , ipsorum sacrorum custos, factam ab eo pridem annuli donationem, annulum iussit Ecclesie Lincolniensi restitui; capsulam uero ex auro et gemmis fabrefactam, que apud Lincolniam fuit in scriniis suis, eis mittendam dedit, in qua reponerentur collate ipsius reliquie sanctorum. Quod eodem monacho satagente post excessum uiri sancti impletum est.



CAPUT XXII. De locis que pertransiuit de Carthusia in Angliam reuertendo, et de eius gestis in iisdem, et qualiter fuerit antequam Londonium ueniret egritudine pergrauatus.


Expleta uero largitione prefata, episcopus ad inferiora conuersorum habitacula continue descendit. Die postera Carthusie Dei benedictionem imprecans, et suam largiens, corpore tenus discessit a loco, in quo corde iugiter permansit et animo. Rogatus autem sepius instantissime a uiro deuoto et strenuo, priori Sancti Dominii  , quatenus domum, quam  regebat, uisitare presentie sue dignaretur accessu, ad eius cellam diuertit. Qui eum una cum fratribus suis suscipiens obuiatione solemni uelut angelum Dei, egit cum eo diem solemnem in cordis letitia et exsultatione spirituali. Disponebat uero episcopus inuisere quoque uillam-Benedictam  ; sic enim uocatur cella, in qua sacre religionis libauit primordia. Dictante uero ratione itineris prius perrexit ad castellum, quod fuerat Patris sui, in quo mansionem habebant, et non modicam dominationem duo ipsius germani, Willelmus uidelicet et Petrus. Hi semper Hugonem, utpote milites strenui, ita ad ueritatis cursum incitare gaudebant, ut solet admisso subdicalcar equo. O quoties isti, non tantum episcopo, sed et consiliariis quoque ipsius, et presentes suggesserunt,  et absentes mandauerunt, ne in falsorum fratrum seu crudelium dominorum persecutionibus animo ipse lassaretur! Asserebant malle se natum ipsum non fuisse, quam eum contra natales ingenuos ad depressionem libertatis ecclesiasticorum, uel ad momentum animo degenerante cessisse. Ad hos igitur hospitandi gratia ueniens, non istorum solummodo, sed et nobilium, mediocrium et infirmorum loca uicina accessit, et incolentium uniformi congratulatione suscipitur, a quibus et biduo ibidem detinetur.

Die demum tertia ad canonicam peruenit uille-Benedicte, quam loci incole uilarboneyth uulgari appellant nomine. Nec est dictu facile, quantum suus aduentus prestiterit tripudium, non solum eiusdem  loci incolis, imo et omnibus circumquaque uicinis. De lit autem Ecclesie illi bibliothecam , decem comparatam marcis argenti. Inuisit et cellulam, cuius, ut supra diximus, prioratum quondam adolescens gesserat, que nominatur ad sanctum Maximum. In his uero locis uallabant eum uiri decrepiti et senes cano capite, anus etiam incurue et mulieres annis prouecte. Ab his Hugoni plaudentibus Hugonis rudimenta inter eosdem; uelut lilium, quondam germinantia, miris attolluntur  preconiis. Asserebant quoque illius adhuc prime etatis initia quadam insite uirtutis lingua future sanctitatis in eo pronuntiasse insignia. At ille castrum repentes denuo prenotatum, una ibidem nocte quieuit.

Inde iam festinato in Angliam tendens, ad Belensem  altera metatione deuenit urbem. Ibi cratem  dimidie manus precursoris Domini cum digitis tribus, medio scilicet et binis inferioribus, cure adhuc nitide uestitam, suscipere meruit osculandum. Quam discooperire nudamque uidere a pluribus retro annis nemo audebat. uerum pedissequus et uernula ipsius Hugo, peculiari flagrans amore sui patroni, fiduciamque erga ipsum nactus ulteriorem, hoc facere minime formidauit, congaudentibus  sane canonicis ipsius Ecclesie, quod uirum reperissent tante puritatis, qui hoc attentare dignissime potuisset. Premissa igitur peccatorum confessio e, absolutione, et oratione subiuncta, reuerendum illud sanctuarium, tegmine nudatum, cunctis presentibus palam inspiciendum ostenditur. Ipsos quoque articulos, qui tetigerant sanctum Dei uerticem, episcopus digitis suis tangere, osculisque lambere, nequaquam uerebatur. Data etiam ceteris benedictione, qui circumcirca proni adorabant, ipse in sublime illos porrigebat, et nos desuper in crucis modum eisdem consignabat. De quodam quidem panno purpureo atque uetustissimo, qui diutissime huic sanctuario, illud tegendo, inheserat, non modicam portionem incidit, quam suo monacho summa  cum deuotione amplectendam dedit.

In hoc autem itinere quatuor sui ordinis domos inuisit et adiuit, Carthusiam  uidelicet, Alueriam  , Iouinium  et uallem Sancti Petri  . Alueria cum esset propter loca montuosa accessu difficilis et ab itinere nostro remotior, hac specialiter de causa expetiit. Belensis quondam episcopus  , ex priore eiusdem domus assumptus ad cathedram, onere iam cure pastoralis abiecto, ibi denuo simplicem et cellicolam effecerat, ut celestibus desideriis  liberius inseruiret. Qui nostri pontificis longo ex tempore exestuans desiderio, affatu ipsius et aspectu cupiebat refoueri; quod etiam per internuntios ei sepe innotuerat. Processerat quidem uir ille beatus in diebus suis, et mediante iam mundane lucis occasu ad indeterminabilis diei suspirabat ingressum. Nec dissimiles animi, quamuis in etate dissimili  , nostro pontifici erant. Iam enim caduca omnia, que annis sub teneris semper uilipenderat, in graui etiam fastidio habebat. Optato igitur uterque potitus colloquio, singuli conscientie sue recessus ex alterne sanctitatis fulgore, dum sua uicissim occulta pandunt, splendidiores reddunt. Qui tandem simul ad commune fratrum omnium uenerunt colloquium. Tunc a Lincolniensi dominus  quondam Belensis formam pacis inter reges nostros inite sibi petiit coram fratribus retexi. Nam concordie illorum ipsum interfuisse cognouerat. Ad quam uiri tanti petitionem feruentissimus ordinis zelator, haud modice contristatus, ita leniter et quasi iocando ait: »O Pater, inquiens, rumores audire et referre etsi liceat episcopis, sed monachis non licet; in cellas uel claustrum rumores ingredi non licet; urbes deserere, et in solitudinem rumores afferre non licet.« Hec dicens ad spiritualis edificationis studium, postpositis rumoribus, uerba conuertit.

Sequitur quam deuote Cluniacum adierit  et quam reuerendissime a tanta illius sancte multitudinis frequentia exceptus sit, et quanta eiusdem congregationis instantia triduo secum  morari; atque uires post laborem sit compulsus resumere. Cuius loci disciplinam in choro, in claustro et in refectorio, inter eos familiariter missas diuersas celebrans, et cum eis pariter conuescens, cum plenius attendisset ac plurimum commendasset, sic demum ait: »uere, si locum hunc, ut modo, peruidissem, et necdum Carthusiam adamassem, suum me Cluniacus monachum fecisset. Quoddam inter cetera speciale ibidem uidit et laudauit, quod idcirco breuiter pagine inserimus quia a beato Benedicto institutum ab omnibus ubique locorum monachis, nec lectum miramur et quasi obliuioni traditum. Agens namque de suscipiendis hospitibus in Regula sua beatissimus Benedictus inter cetera dicit: Legatur coram hospite lex diuina,  ut edificetur; deinde omnis ei exhibeatur humanitas.«  Quod erga nos Cluniacenses hoc ordine compleuerunt. Post susceptionem episcopi, processione festiua perceptaque illius benedictione, ipsum dominus prior in locutorium deduxit; ubi cum eo sedit, assumptis pariter et senioribus de conuentu circiter duodecim. Unus assistentium uero fratrum codicem regule pastoralis B. Gregorii pape, quem ad hoc ipsum manibus allatum tenebat, aperuit; procedensque in medium, capitulum unum aperte et distincte ad intelligendum percurrendo legit. Quo completo, ineunte priore, finem lectioni fecit, et episcopus similiter ad nutum prioris dicto Benedicite loquendi licentiam presentibus dedit.

Sed et Cistercium  cursim pertransiuimus. Quo diuertit, ut missarum solemnia in preclara  festiuitate Assumptionis Dei Genitricis celebrare potuisset. Gallia namque uniuersa preter quedam priuilegiata monasteria ea tempestate sub interdicta fuit  . Deinde compos effectus, et fratrum illius loci orationibus commendatus, Claramuallem  quoque uisitauit. Miserat siquidem sancte recordationis Ioannes  quondam Lugdunensium archiepiscopus in occursum eius quosdam uenerabiles uiros, obnixe supplicans, quatenus sibi in loco prenotato commoranti olim desideratam presentie sue copiam exhiberet. Quia iam euo grauis officio cure pastoralis renuntiauerat, retentisque duntaxat iussu summi pontificis insignibus pristinis in illo sancto cenobio sacre contemplationi sedulus uacabat. Sciscitanti autem episcopo, quibus iam Scripturis  meditationis sue negotia potissimum deuouisset, ita respondit: »Psalmorum, inquit, meditatio sola iam penitus totum me sibi uendicauit.« Ex his quotidie recens et continue demulcens interioris hominis palatum mihi refectio indeficiens iugiter innouatur.

Post hoc, monasterium Sancti Remigii  secus Remensium ciuitatem situm sanctitatis magnifice letificauit accessu. Ubi moratus per triduum librorum antiquorum copiam ibi repositam mirabatur, modernorum desidiosam exprobrans incuriam, qui non solum Patrum studia in condendis libris atque scribendis emulari detrectant, sed neque legere, seu reuerenter saltem tractare a Patribus elaboratos codices sacros student. Hic uasculum quoque per  columbam celitus delatam beato Remigio miratus et ueneratus est, in quo iugiter ad unctionem regum  Francie sacri balsami copia rediuiua exuberat.

Cum autem peruenisset ad castrum Sancti Audomari  , quod a portu Wistandie  millibus decem abiungitur. Ibi parumper a fatigatione diutina ante maris ingressum duxit respirandum. Erat inde haud procul situm monasterium ordinis Cisterciensis, Clara Mareis  ab incolis nuncupatum. Instabat etiam post triduum gloriosa solemnitas Natiuitatis perpetue uirginis et misericordie matris. Nolebat autem episcopus elongari a uicinia loci, quo diuina celebrari licebat ante festum adeo preclarum, ne forte aura dissentiente in Angliam ad hoc celebrandum minus tempestiue occurreret. Ipsa igitur die, qua ad Sanctum Audomarum uenit, sibi uenam incidi fecit, quo liberius et alacrius  post explete obseruantie tempus  desideratam percoleret celebritatem. Iam enim diebus aliquot in singulis membris, et in corpore suo toto, grauedinem cum lento quodam dolore senserat accreuisse. Post minutionem uero adeo in continenti hec ipsa molestia augmentata est ut de mensa, qua discubuerat, cum uix modicum quid gustasset, ceteris adhuc edentibus abscedere et lectuli quietem adire sit compulsus. Quem mox, ut ceruicem reclinauerat, sudor affudit affluentissimus, qui die ipsa tota cum maxima parte noctis insecute fluere non cessauit. Tantum quoque cibi fastidium mox incurrit, ut per illud triduum quidpiam gustauerit.

Circa uespertinas autem horas in uigilia festiuitatis  memorate profectus est ad cenobium prenominatum, ibique uno tantum monacho, conuersoque uno ex suis secum retentis pernoctauit. Reliquos uero cum equis ad hospitium, unde uenerant, redire iussit, satis, quoad licuit, resistentibus abbate  et fratribus loci, uniuersum illius comitatum secum summopere detinere certantibus. Episcopus autem in infirmaria quiescere preelegit, cuius in obsequium deputati sunt duo fratres, qui nimia deuotione eius famulatui insistebant. A quibus, cum nichil esce sumere cogi potuisset, pedes sibi abluendos, et officiosissime fouendos, et extergendos compulsus est exhibere. Quorum ille benignitate satis delectatus, eis deuotionis sue uice Dei et suam benedictionem rependebat. Nec multum post, alter eorum in abbatem   , et alter in eiusdem loci priorem fauore diuino promotus, nos in exsilii nostri presentis excursu ad eos parumper digressos humane satis recognouerunt. In crastino autem penultimam ibidem Christi pontifex celebrauit missam: qua deuotissime expleta ieiunus a cibo corporali hospitium repetiit suum in  uilla sepe dicta, ubi rem prodigiosam, que tunc innotuit, paucis explicamus.

Pistor quidam farinam die Dominica consperserat, unde sequenti nocte panes quoque uenales coxerat. Quos dum mane sequentis ferie protraheret ex clibano, panis quidam in pauimento fortiter allisus fracturam fecit, unde mox sanguinis riuus, qui panem circumquaque inficeret, effuxit. Quo pistor uiso tale portentum uehementer expauit. Panem denique cruentum frustatim comminuit, et per singulas fracturas cruorem liquidum stillare uidit. Fregit et panes alios atque alios, et in omnibus fracturosis cruorem implentem illos aspexit. Conterritus itaque tam monstruoso euentu panes per unam fere hebdomadam, ne ab aliis uiderentur, occultauit. Sed interim  mercenarii seu uicini eius id quod acciderat ad aures publicas detulerunt. Quid plura? Res demum oppidanis cunctis innotuit: unus etiam ex his panibus episcopo a conuicaneis exhibetur, frangebatur a nobis, et mox sequebatur cruor fracturam, ac si hominis siue uiui cuiuscunque animalis caro incideretur. Huius quoque panis frustum non modicum nobiscum inde in sinu detulimus. Erat autem panis fermentatus. Cocti pariter fuerant in clibano prefato panes azymi et fermentati, sed azymi in sua qualitate puri ostendebantur, nil prodigiosum habentes; fermentati uero omnes fundebant sanguinem, si fractionem acciperent uel sectionem. Hinc sentiebant nonnulli, punitam fuisse tali casu hominis cupidi temeritatem, qua die Dominica preparasset, quod sequenti  feria maturius distraheret, dum panis azymus post sacre lucis crepusculum conspersus et coctus nil admisit horrendum, et ante uesperam contra institutum in massam subactus et fermentatus, non questui profuit, sed auctorem suum fecit ostentui. Plures siquidem ex his panibus per monasteria et Ecclesias circumquaque missi sunt ad monumentum posteris, et presumptuosis solemnitatum sacrarum uiolatoribus, et ad correctionis documentum diligenter conseruandi.

At uero Matris misericordie ope post celebratam, ut prefati sumus, in honore ipsius missam famulus eiusdem et uicarius deuotissimus Hugo egritudinis sue leuamen non modicum percepit. Exacta igitur die solemnitatis cum letitia et exsultatione, in crastino  Widsandensem portum cum suis adiuit. Sequentis uero diei aurora ipsum nauim conscendere uidit genitricis Marie mater, beatissima uidelicet Anna. Que primo remissius spirauerat, carbasa repente impleuit. Solent quidem uniuersi transuectores Mariam, sicut maris stellam attendere, ut cursum  dirigant, ita Marie matrem precibus aduocare et muneribus corrogatis ambire, ut currere queant, cum subsidentium uentorum spiramina itineris commeatum negant. Huic uero semper  post ipsius natam familiarius Hugo et deuotius dependebat uenerationis obsequelam. Que sibi uicissim in cunctis necessitatibus et periculis celerem rependebat opitulationem. Tunc quoque eam inuocanti festina adfuit, atque cursu placidissimo littori optato celeriter appulsum adeo exhilarauit ut confestim post pressas uestigiis arenas ecclesiam peteret, missarum solemnia de sacro ipsius puerperio celebraturus. Quo certe ex facto satis patuit quanta fuerit in eo erga Dominica sacramenta deuotio, quem neque marina iactatio, nec cum morbida ualetudine inedie per  multos iam dies protracta maceratio, a diuinorum celebratione potuit cohibere, quia, sicut pridem monachus, quoties de permissu ordinis licuit  , ita iam episcopus, quoties ratio possibilitati concurrit, missas celebrare nullo tempore pretermisit. Ex qua precipue muneris sacri deuotissima frequentissima perceptione et singularem cordis munditiam et insuperabilem constantie ceterarumque uirtutum firmitatem obtinere promeruit; sed et inuisibilium rerum et spiritualium secretorum mysteria ei diuinitus patuisse inter ipsa reuerenda canonis secreta familiares ipsius non latuit. Aliquando tamen capellanum suum, quem pridie sanguinem minuisse sciebat, missam celebrasse cognouit; quem tunc quidem blande corripuit, sed hoc iterum attentantem durius  increpauit, districte prohibens ne ulterius id facere presumeret, et pericula ex tali presumptione non semel accidisse, et sibi innotuisse memorabat.

uerum, ut cepta procedat oratio, diem aduentus sui in Angliam apud Douram  ubi applicuit una cum clericis aliisque domesticis et amicis suis  letam letus ipse cum letis exegit. In crastino Doberniam uenit. Ibi Christi basilicam mox, ubi urbem ingressus, adiuit in qua primo ad Saluatoris aram, deinde ad singulas sanctorum in ea quiescentium memorias, maximeque ad gloriosi martyris Thome mausoleum diutissime, sed et deuotissime orans, seipsum et suos diuino presidio et patrocinio Dei sanctorum  attentius commendauit. Hinc, priore multisque fratribus usque ad atrium exterius ipsum cum ueneratione deducentibus, ad hospitium suum diuertit. Illic regis iustitiarii, nec non et plerique optimates regni  episcopum certatim inuisere gaudebant, aduentui eius congratulando applaudentes, sed molestie corporali, qua illum affectum didicerant, nimio merore compatientes. Quos ille magnanima cordis orisque constantia magnopere consolari studuit; uultuque sereno flagella Dominica seruis Domini dulcia esse debere, et uerbis docuit, et suiipsius exemplo declarauit.

Et sane oculorum hebetudo sensim irrepserat ei que pulueris et caumatis continuato ingestu, memorate profectionis tempore, oculorum aciem plurimum reuerberauerat. Qui crebro suggerentibus nobis, quatenus alicuius opem medele sineret adhiberi, una semper et eadem uoce respondebat: »Satis, inquiens, oculi nobis isti sufficient, quandiu  fuerit ipsorum usus nobis necessarius. His igitur exterioribus parumper obtusis, nec tamen pristino decore exterius priuatis, luminum interiorum limpidior de die in diem claritas reddebatur. Apud Cantuariam uero, ubi solent quorumdam sepius leuari egritudines, ipsius adeo ingrauata est egritudo, ut inde Londonias, non preter molestiam, partim equitando, partim nauali uehiculo deportaretur. Nihil tamen hec suis uotis aduersabatur, nec precibus, quas in templo deuote libauerat, quidquid ei accidit, in aliquo obuiabat.



CAPUT XXIII. Qualiter Londoniis in sua egrotatione mala Anglie uentura predixit, sacram unctionem suscepit, suadentibus ei testamentum esse faciendum respondit, et zelum, quem semper ad diuinum officium habuerat, non dimisit et qualiter ad regem Ioannem et archiepiscopum se habuit causa uisitandi accedentibus ad eumdem.


Postquam uero proprium diuersorium, quod secus Londonias apud uetus templum possidebat  ingressus est, anhelantia febribus membra quies lectuli protinus excepit. Quod amicorum ipsius plurimi intuentes, mestitia conficiebantur, et ipso quoque audiente diuinam exorabant clementiam, quatenus ipsum incolumem Ecclesie sue filiis, ad ipsius iam diu reditum ualde suspensis restitui iuberet. Hos ille paucis blande consolatus ait: »Filiis nostris in Christo karissimis, siue presens corpore, siue absens, spirituali nunquam presentia deesse ualebo.« uerum de ualetudine siue presentia mea corporali,  imo et de meipso toto, Patris solius, qui in celis est, uoluntas semper fiat.

Transacta uero in eodem loco nocte una, postera die, ipsi qui hec scripsit  ista locutus est: »Hi, qui nos, inquit, temporaliter diligunt, imo et spiritualiter  nos amplectuntur, uitam meam temporalem  satis cuperent prolongari. Sed nobis sententia longe distans est, qui cernimus manifeste, quam in breui flebilis sit futurus status Ecclesie Anglicane. Melius itaque nobis mori est quam uiuere et uidere imminentia gentis huius mala et sanctorum  . Nam procul dubio in posteris Henrici regis impleri necesse est, quod Scriptura prelocuta est: »Spuria uitulamina non dabunt radices altas , et ab iniquo thoro semen exterminabitur .« Sed et rex modernus Francorum  genitorem suum Ludouicum ulciscetur in sobole preuaricatricis  que thorum cum eo immaculatum repudiauit, eiusque emulo regi Anglorum impudica adhesit.  Quamobrem Gallicus iste Philippus regiam Anglorum ita delebit stirpem, quemadmodum bos herbam solet usque ad radices carpere. Nam a Gallis tres ipsius nati iam abrasi sunt, reges uidelicet duo  , et unus consul; quartus, qui superest, curtam habebit pacem ab eis  . Scis uero, quia post biduum Natale Domini mei euangeliste et apostoli Matthei fiet. Dies illa mei quoque episcopatus natalitius erat; in ea enim, ut scis, unctionem suscepi presularem. Sepius autem ab ineunte etate egrotaui, nec ullam tamen unctionem que proprie infirmorum dicitur, hactenus percepi. Sola ex unctionibus que mee possent congruere persone, hec mihi necdum est collata. Hanc igitur cras in uigilia beati Euangeliste promereri exopto. Iam igitur modo  faciem Domini preuenire debemus in pura et uera confessione, ut ipso Domino annuente tam uenerabile sacramentum digne pro modulo nostro et salubriter pro domo sua nobis contingat suscipere.«

His itaque memoratis, quidquid in se nouerat accusabile, uel quidquid in quolibet gradu etatis, ordinis, aut professionis sibi deesse displicere potuerat, cepit in conspectu Domini sub testimonio prius eiusdem, cum quo loquebatur, monachi et presbyteri sui, deinde ei adiunctis tribus reuerende honestatis sacerdotibus sollicite confiteri. Quorum primus incolniensis decanus, secundus preceptor [al., precentor] qui cathedram ipsius post eum ascendit  , tertius uero archidiaconus Northamtone erat, uir uita utique et doctrina clarissimus. In hac confessione  nec illa omisit, que innumeris pridem uicibus fuerat uiris deuotis quam pluribus confessus. Horum quilibet fateri solebat quod neminem quisquam eorum eatenus uidisset, qui, sicut uir iste, seipsum nosset accusare, et sic a se omissa, sicut  indigne commissa, cum circumstantiis reatuum suorum prompte, acute et plene enumerare. In confitendo istud semper replicabat: »Mala, inquiens mea uera, pura, et sola mala sunt; bona, si que sunt non ita sunt, sed malorum admistione impura, malis undique concerta, et idcirco nec uera simpliciter sunt bona.«

Celebrata igitur per triduum huiuscemodi confessione, circa horam tertiam in uigilia memorata, eucaristie ad se delate obuiam plantis nudis, cilicio, tunica et cuculla uestitus, processit a lectulo. Ante ipsum quoque tremendum diuinumque sacramentum genua flectens, et suppliciter adorans, diutius orauit, commemorans infinita beneficia Saluatoris humano generi impensa, illique gratias inde referens, ac se  nimis culpabilem, ut dicebat, eius misericordissime pietati commendans, ipsius denique patrocinium et auxilium usque in finem sibi affore, nec se unquam deserere flebiliter implorauit. Refectus denique uite eterne dapibus, et extrema unctione in peccatorum remissionem delibutus, gratias egit Domino, dixitque nobis: »Iam medicis et morbis nostris, ut poterit, conueniat, de utrisque amodo erit in pectore nostro cura minor. Ei me commisi, illum suscepi, ipsum tenebo, et ipsi adherebo, cui adherere bonum est, et quem tenere beatum est. Quem qui suscipit, et cui se qui committit, ualidus et tutus est.«

Admonitus autem postea, dum languor ingrauesceret, ut etiam testamentum de more conficeret, ait: »Tedet me sane huius consuetudinis iam passim  in Ecclesiam traducte. Nam quoad animum meum, nichil omnimode aut possedi unquam, aut possideo nunc quod censerem meum, et non potius esse Ecclesie quam regebam, proprium. Attamen, ne fiscus solito rapiat, si quid bonorum temporalium, post meum obitum in episcopatu fuerit derelictum, iam nunc uniuersa que uideor possidere, indigentibus eroganda delego Domino nostro Iesu Christo.« Accitisque decano et duobus Ecclesie sue archidiaconis, quecunque in possessionum suarum facultatibus reperiri poterant, eorum prouisione dispertienda ipsis contradidit. Post hec orarium suum  iussit afferri, quod ceruici appendens anathematizauit illos omnes, qui de rebus suis aliquid fraudulenter supprimere, uel auferre uiolenter,  liberamque facultatem exsequendi, quod iusserat, predictis exsecutoribus denegare tentassent.

Post susceptum uero munus extremar unctionis, crescente in dies estu febrium, duobus continue mensibus lectulo decubuit, quotidiana pene, et quandoque  sepius in die confessione repetita, leuissimos cogitationum motus ac uerborum excessus, si quando anxianti eueniret ministrantibus indignari, purgare festinans. Orationi mens eius semper intendebat. Diuinum officium utroque tempore, noctis uidelicet et diei, studiose curabat horis statutis exsoluere, nec horas propter accessionem estus febrilis aut preterire patiebatur, aut preuenire. Psallebat et ipse, cum uires suppetebant, cum psallentibus. Neglectim seu properanter legentes aut psallentes terribili mox uoce aut sonitu castigabat. Utriusque rei summa ei cura tota semper euo precedenti fuit, ut distincte et debito tempore Creatori persolueret laudes constitutas. uicissitudinem etiam standi et sedendi  inter psallendum, quandiu ualuit, et ipsemet obseruabat,  et clericos suos obseruare compellebat, ut, dum unus sedendo fatigata membra reficeret, alius stando diuine et angelice presentie reuerentiam exhiberet. Cum magnis interesset nobilium conuentibus aut decidendis causarum litibus, sicut aliis moris est ad formandas interlocutorias interdum secedere, ita, cum exigerent momenta lucis, ipse diuertebatur ad canendas horas consuetas. In dedicationibus ecclesiarum, et in celebrationibus ordinum mos ei non dissimilis fuerat.

uenit autem rex  inuisere egrotantem, cui ille nec modice uisus est quidem assurgere uel assidere, cum necdum uires ei deessent adhuc ad sedendum in strato suo, dum alimenta percipiebat. Rex ei compatientissime loquebatur, exponens ei se  ipsum et sua ad beneplacitum ipsius exsequendum. Illo autem, exclusis omnibus suis, ante iacentem diutius sedente, et blandis sermonibus multa prosequente, episcopus fere nichil referebat auditis. Res tandem suas et testamenti sui exsecutores cum tota pariter Lincolniensi Ecclesia protectioni regis commendans, ipse ualefecit. Desperauerat iam profecto de maneria ipsius, quamobrem pauca ei loquebatur, ne perderet pulchros sermones suos.

Metropolitanus quoque ipsius,  iacentem aliquoties uisitans, quidquid humanitatis et benignitatis esset, ei pro uiribus se exhibiturum pollicetur. Cui ad postremum suggerenti, ut, si quem forte uerbo aut facto minus iusto irritasset uel lesisset, ueniam ab offenso petere meminisset, ac demum profitente  quia suos sepius et frequenter animos acerbissime prouocasset , unde cordis penitudo, uenieque necessaria uideretur postulatio, ita respondit: »Sane,  dum conscientie nostre abdita reuoluo quoque, quia uos sepe ad iras prouocauerim, euidenter inuenio, quid tamen inde penitendum sit mihi, non perpendo. Sed, quia sepius et instantius hoc ipsum non egerim, mihi dolendum scio. Sed crebrius solito, si diutius uobiscum uita ducenda restaret, id ipsum me facturum sub oculis cuncta inspicientis Dei firmissime propono. Memini namque quia, ut uobis morigerarer, ea que uobis tacere non debuissem, queque a nobis, si dicerentur, equanimiter non audirentur, me sepenumero ignauiter suppressisse, sicque mea culpa uestram potius quam Patris, qui in celis est, offensam declinaui. Ex qua accidit quod non solum in Deum , sed in uestram quoque paternitatem et in primatum uestrum, nec leuiter,  nec episcopaliter deliqui.«



CAPUT XXIu. Qualiter magistro fabrice Lincolniensis Ecclesie de facienda preparatione contra generale colloquium ibidem in breui futurum iniunxit, et qualiter ea descripsit que circa eiusdem exsequias et sepulturam uoluit obseruari, et qualiter se habuit ad suasionem de esu carnium sibi factam.

Postmodum imminente sibi iam post dies quindecim  lucis huius die suprema, Gaufrido de uoires, nobilis fabrice constructori  talia eidem est locutus: »Quia dominum regem cum episcopis, totiusque regni huius primo ribus, Lincolniam in proximo ad generale colloquium   conuenturos accepimus, accelera, et cura singula, quecunque necessaria sunt ad decorem et ornatum circa altare domini ac patroni mei S. Ioannis Baptiste, perficere, quod etiam per fratrem nostrum Roffensem episcopum  , cum eo una cum ceteris aduenerit episcopis, uolumus dedicari. Nam et nos ipsi denuntiati tempore colloquii illic presentes erimus  . Optabamus sane nostro illud ministerio consecrare, sed, quia Dominus aliter disposuit, uolumus, ut prius quam illuc perueniamus, occasione omni remota, consecretur.« Hec ipsa uerba et aliis quibusdam repetiit, dans in mandatis seruientibus suis cunctisque maioribus Ecclesie sue personis, ut uel in extremis obsequiis, quantam possent, deferrent honorificentiam, non solum regi,  sed et episcopis, aliisque amicis suis Lincolniam aduenturis.

Urgere interea eum languor uehementissimus cepit, et geminatis quotidie paroxysmis in solida eius  membra flebile seuiebat incendium, uitalia et internorum medullas dysenteria exhauriebat. Unde diebus aliquot ante obitum suum, quecunque ante exsequias et sepulturam suam uoluit expleri, nobis iterato insinuauit documento. »Cineres  , inquit, solemni ritu benedicendo preparate, quos in crucis modum spargetis super locum terre nude, in quo ponetis me, cum instare uideritis horam supreme expirationis mee. Cilicium enim, more quorumdam, in ordine nostro migrantibus, nequaquam substernitur. Eo quippe quilibet moriens apud nos contentus est quo pridem uiuens usus et indutus fuit.« Hoc quidem loquebatur cilicio et tunica indutus cuculla quoque superuestitus. His inuolutis potius quam indumentis nullo egritudinis sue momento caruit.  Non ardor febris, non corporis tantus sudor aliquid horum ei detraxit. Cilicium bis aut semel mutari sibi uix permisit, quod sudore quasi luto concretum et restis more contortum, inter corpus et tunicam eius, ex laterum frequenti conuersione reperimus, et quod etiam cutem ei enormiter abrasisse, nescio quot in locis, deprehendimus. Et, quia nouimus apud Carthusienses plurimum infirmis cilicia  ex consuetudine tolli, dicebamus ei: »Domine, ledit uos nimium et exulcerat in continuis iacentem sudoribus hispida uestis hec. Oportet ergo uos illam exuere, et ea iuxta morem ordinis, dum egritudo infestat, penitus carere.« Ad hec uero ille dicebat: »Nolit Deus, et absit istud ne fiat! non enim ledit, sed lenit nos uestis hec; nec tam ulcerat quam iuuat.«

 Precepit quoque scriptori presentium, dicens: »Scio quidem nec episcopum quemquam nec abbatem in his locis reperiendum, qui debitum commendans officium educende de isto carcere anime mee ualeat impendere. Uniuersos namque huius terre prelatos edictum generale protraxit Lincolniam. Mittes igitur pueros cum equis ad Westmonasterium  qui deducant inde septem uel octo monachos, ut celebrent uobiscum exsequias nostras. Ad decanum nichilominus Sancti Pauli  uerbis meis mittes, et mandabis illi quatenus ex clericis chorum frequentantibus copiosam huc dirigat multitudinem. Ita mihi siquidem speciosas persoluetis exsequias.

»Cum uero tempus fuerit ut corpus exanime  pontificalibus induatur ex more uestibus, sociabis tibi  unum ex sacerdotibus regularis habitus, qui tecum totum funus diligentius abluat et abstergat. In ecclesia namque matris sancte Dei Genitricis  non procul ab altari S. Ioannis Baptiste  habeo sepeliri. Quamobrem exuuias corporis huius mundissimas oportet exhiberi, quas sudor tantus multo iam squalore infecit. Caue ne hac in parte queuis obrepat negligentia, qua loci reuerendi dehonestetur dignitas sacrosancta. Frater Petrus, conuersus noster, lympham subministret abluentibus, et preter uos trino in numero hoc mihi munus exhibentes, nullus omnino alius, ubi hec fient intersit.

»Cum autem ad ecclesiam Lincolniensem perlatum fuerit corpus meum, proferetis e scriniis nostris, que ibi sunt, omnia uestimenta, in quibus pontificalem suscepi consecrationem, a sandaliis usque ad mitram, funusque sepeliendum eisdem omnibus induetis. Sunt namque plana, nec ambitiosa, que  in usus istos hactenus conseruaui.« Annulis quoque suis ei presentatis, unum modici ponderis, aureum tamen, habentemque saphyri aquatici gemmam uiliorem, contradidit nobis, »istum, inquiens, dum episcoparer, digitus noster excepit, et istum, dum sepeliar, dextera hec retinebit. Prospeximus nobis in hoc tunc, cum ad gradum istum accessimus, ut ordinatio et humatio nostra eisdem insignibus donarentur, que uidelicet uiuentem, eisque utentem, humilitatis admonerent, et circa tandem exstinctum et tumulatum, hec fortuito quempiam reperientem, ad rapiendum ea sui pretio uel specie minime prouocarent. »Eo igitur hec prosequente, audientibus significatum est quod post sepulturam primam ipse corpus suum transferendum  quandoque, ac  proinde inspiciendum esse preuiderit, quandoquidem primitus in sepulcro duplici, plumbeo scilicet ac lapideo, utroque solidissime obserato recondendum, nec uidere illud quispiam, nec sua sibi ornamenta preripere ualuisset. Ipsum uero sepulture sue locum ita designabat: »ante aram, inquit, sepedicti patroni mei precursoris Domini, ubi congruentius uidebitur spatium, secus murum aliquem ponetis me, ne pauimentum loci tumba, ut plerisque in ecclesiis cernimus, importune occupet, et incedentibus offendiculum prestet aut ruinam.«

Cum uero durius uexaretur doloribus immensis huiuscemodi sepius uerba repetebat: »O pie Deus, requiem presta nobis! Bone Domine, Deusque uerax, dona tandem nobis requiem!« Cui semel ita  eum consolantes diximus: »Iam, Domine, quiescetis; tactus nempe pulsus uestri finiri nunc innuit accessionem istam;« Ad hec ille: »O uere, inquit, beatos illos, quos uel extremi dies iudicii requie donabit inconcussa!« Ad quem uicissim dicentibus  nobis: »Huius diem iudicii illam, uolente Deo, habebitis, qua istius carnis sarcinam deponetis,« Ille econtra: »Non recte, inquit, sentitis. Non enim iudicii, sed gratie et misericordie dies erit, qua ego defungar.«

Stupori presentibus magneque fuit admirationi inter multiplices cruciatus uiolentissimarum egritudinum inuicta semper animi eius fortitudo. Ita enim se in lectulo, cum uellet, in latus aliud se girabat, ita robuste incedens, cum secederet a lectulo, quo erat necesse, ibat et redibat, ut congressum quemdam et conflictum cum infirmitate corporis uirtus animi eius iniisse putaretur. Hinc et dicebant medici, huius gestus intuentes: »uere spiritus hominis istius sustentat infirmitatem eius. uere cum Apostolo  insultare potest iste corpori mortis huius, et dicere: »Quando infirmor, tunc fortior sum et potens ,« uox quoque ita succo plena, uirilis, ut, licet submissior, subtilior tamen solito non satis audiretur. Lectionem post martyrologium de Ioannis Euangelio ipsa quoque die, qua decessit, proprie uocis sonitu ita terminari fecit, ut die crastino ibi coram funere eius ad missam inciperet legi Euangelium, ubi pridie nutu ipsius textus Scripture eiusdem desiit recitari. Quod, postquam aduertimus, utpote eo minime procurante, accidisse, glorificauimus Deum, qui pulchro miroque ordine omnia eius opera uitamque totam usque in finem semper dirigebat. Locus etiam Scripture summe dulcedinis presagium ipsa rerum serie, que geste fuerant, manifeste preferebat.  Erat namque familiari confabulatione Saluatoris nostri et Marthe ante suscitationem fratris eius Lazari, que ita contexitur: »Dixit Martha ad Iesum: Domine, si fuisses hic, frater meus non fuisset mortuus ,« etc. Cum enim alias canonicas Scripturas temporibus statutis, tum ad matutinas, tum ad missam suam, annuatim relegi instituisset, quatuor euangelistarum totidem libros  post primam diei horam, premisso capitulo martyrologii, quatuor anni temporibus perlegi faciebat. Has enim lectiones etiam, cum equitando iter ageret, nullatenus omittebat.

Hortatus uero est eum quidam ex amicis suis, ad explendam peccatorum, quantum sciret, sufficientem  confessionem, ita dicens: »Quia, Domine, sicut ipse melius nostis, efficacior Deoque gratior est illa confessio que specificat singillatim omnia, quam illa que sub quadam generalitate includit singula, et uos multo tempore ordinarius, nec non et delegatus iudex, plurimorum exstitistis , satagite confiteri, quos, uel quot, ob priuatum amorem siue odium promoueritis, ut assolet, in negotiis suis, aut depresseritis, minus  uidelicet utendo legitime iudiciaria potestate. Ad hec ille uerbum protulit, quod pluribus audientium gaudio pariter et miraculo fuit: »Odio, inquit, aut amore, sed nec quidem spe uel timore, persone seu rei cuiuscunque, nunquam a ueritate iudicii me scienter exorbitasse memini. Si iudicando deuiaui a recto, hoc proprie ignorantie, aut certe assidentium, crimen fuit.«

Nec pretereundum inconsulte uidetur quod uir, totius semper uanitatis et superstitionis aduersator, gustum potius carnium in extremis huius egritudinis quam esum pro bono obedientie nequaquam repudiauerit. Suggerentibus nempe amicis, et medicis asserentibus quia hieme transacta facilius curaretur, si cibis esculentioribus affectum iam corpus, et  quartanis algoribus post alias febres congelascens, foueri permisisset, iussit archiepiscopus, et in remissionem peccatorum iniunxit ei, ut in tali quoque dieta consilio medicorum parere debuisset. Ille uero prescriptum obiiciens ordinis Carthusiensis (quo in commune omnibus morbidis, sanis et moribundis, esus carnium [ id sibi illicitum fatebatur. Sed, ne multis immoremur, ad petitionem demum clericorum suorum, de mandato quoque et sedula monitione Cantuariensis archipresulis, susceptis per dominum Robertum, tunc quidem procuratorem, ac paulo post priorem in Withamia, ac fratrum eiusdem loci hortatoriis epistolis, ut suo incunctanter archiepiscopo in hac eius iussione pareret, carnes ab adolescentia sua usque tunc nulla  occasione a se prelibatas in cibum sumpsit. Dicebat uero nobis: »Sciatis quia nec desiderio nec remedio nobis aliquatenus esse poterit adeo persuasus iste carnium esus. uerumtamen, ne tot uenerabiles uiros scandalizemus, imo ne ab illius uestigiis uel in morte iam positi recedamus qui factus est obediens usque ad mortem, dentur nobis carnes. His enim nunc demum pro fraterne dilectionis condimento libenter uescemur.« Sciscitantibus autem medicis quibusnam carnibus uesci placuisset, ita respondit: »Suillis, si uobis uidetur, pedibus, quos infirmantibus a sanctis quondam Patribus legimus fuisse concessos.« Hos igitur appositos, uixque primis dentibus attactos iussit amoueri. Similiter de minutis  uolatilibus minimum quid gustauit  .

Solebat etiam, dum fuisset incolumis, quosdam uiros religiosos, et maxime rectores cenobiorum arguere, qui preter consuetudinem regularem fratribus suis a carnibus omnimodis dicerent abstinendum. Meminimus enim eum cuidam abbati abstemio talia quondam dixisse: »Tu, inquit, frater, a quo solatium et exemplum sumere debent subiecti tui, propter abstinentiam istam extraordinariam in  utroque peccabis in eos. Tu ipse quoque non delicias resecabis tibi, sed mutabis, et in hoc quidem uanitatis crimen et superstitionis non facile euades. Tibi enim ab officialibus tuis, aut legumina peregrina, aut pisces carnibus pretiosiores; et uice sagiminis uaria condimenta, pigmentis et caris confecta rebus, parabuntur. Hoc discent exemplo subditi uestri apposita sibi fercula reiicere, et commentis coquorum nouis semper inhiare. Qui uero nichil horum uoluerit, aut ualuerit querere, dum funditus apposita, que carnes tetigere, respuit, stomacho male confortato a mensis recedet. Quod dum sepius egerit, primo insomnietas, deinde mentis torpor, ac postremo totius corporis imbecillitas, iam ad omnia spiritualis uite exercitia inualidum possidebit.  Quale uero solatium a te recipere illi sperabunt, qui diutino affecti tedio, nunquam mense tue consortium, quidquam sibi recreationis allaturum certissime sciunt. Nam, quod ego carnibus non utor, non tantum mei arbitrii est, quantum decreti ordinis, cui semel ceruicem subieci. Quamobrem etiam in leges suas ordo noster pauciores colligit, quia id quod ille instituit, uarie complexionata multitudo non capit. uos e diuerso, qui multitudinem regere suscepistis, sicut moribus multorum seruire iuxta legislatoris uestri sententiam debetis, sic et multiplicibus eorum infirmitatibus condescendere, et necessitatibus prouidere habetis.« Et hoc quidem ille dicebat.



CAPUT XXu. Qualiter ab hac uita discesserit.---Et continetur hoc capitulum in magna uita sub capit. 16.


Sed iam, que restant, de boni doctoris nostri recessu a nobis, ut cepimus, explicemus. Pridie quam migrauit a corpore, ut frequenter singulis prius septimanis consueuerat, uiaticum percepit corporis et sanguinis Christi. Sexto decimo Kalend. Decembris feria quinta  , iam die aduesperascente, cum sentiret sibi uires magis magisque deficere, misit quosdam ex seruientibus ad priorem Westmonasterii, et alios etiam ad decanum Sancti Pauli, pro accersiendis, sicut pridem iusserat, clericis et monachis in obsequium funeris sui. Post hec imposita diutius uertici nostro dextera sua  commendauit nos et uniuersos filios suos Deo, uoce sua pene suprema. Nos autem percepta benedictione illius, diximus ei tertio, antequam uerbum aliquod ex ore eius elicere possemus: »Rogate Dominum,  ut pastorem Ecclesie uestre prouideat ei profuturum.« Ad quod tandem ait: »Deus id faciat!«

His ab eo dictis, nudari fecimus pauimentum coram eo, et crucis effigiem sparsis ibidem cineribus benedictis expressimus: Quos ille digitis econtra benedicens, capite demisso adorare cepit. Tunc licet ab ore eius satis inuite tali hora secederemus, ne tamen minus plene die ultima diuinum ipse audiret seruitium , hymnos, qui ad completorium dici solent, cepimus decantare. Cumque ad Illum psalmi locum ueniretur, ubi dicitur: Clamabit ad me, et ego exaudiam eum. Cum ipso sum in tribulatione, eripiam eum, et glorificabo eum , illo ita fieri monente, expositus est ad cineres   in medio cinerum impositus. Psallentibus nobis festinantius, ille uultu placidissimo spiritum sensim colligebat, quem tunc in manus Conditoris tradidit, cum Simeonis canticum psallentium chorus recitare incepit. Sicque tam prophetico quam euangelico claruit testimonio, quia tam crebro, ut prediximus, rogantem sibi dari pacem Dominus exaudiuit. Probatum quoque, et illud uerissime est, quod ipse predixerat, quia dies defunctionis sue, non sibi foret dies iudicii ipsum qualibet amaritudine percellentis, sed dies potius misericordie, omne delictum clementer ignoscentis, et dies gratie leniter in pace ipsum refouentis, prestante eo qui misericordiam et ueritatem eum diligere in omni uita sua  dedit, Iesu Christo Domino nostro, qui cum Patre et Spiritu sancto uiuit Deus benedictus in secula. Amen.

Hic in serie magne uite inseritur comparationis similitudo multiplex nostri Hugonis ad beatum Martinum: que pro uitanda prolixitate in presenti abbreuiatione est omissa. Et de illa similitudine multiplici sumptus est uersus ille:


Martini felix imitator, cultor et heres.



CAPUT XXuI. De uisione cadentis arboris, ex qua sumpta est illa antiphona: Arbor cadit mystici index sacramenti. etc. Et est hoc capit. in magna uita, cap. 18.

Anno igitur gratie millesimo ducentesimo sexto octauarum beati Martini die  , breui interuallo  post solis occasum, ueri Solis imitator et amator Martini, Lincolniensium lucerna Hugo, luci huius seculi ualefaciens, Solem adiit qui nescit occasum. Nocte uero illa quam ipsius transitus proxime subsecutus  est, certo quodam imminentis casus presagio, suprema clementia cuncta pie disponente, uni eorum  , qui secum positi erant, hec uisio preostensa fuit. Quam ille mane facto sociis manifestans, ea que in solemnes exsequias opus erant sollicitius studuit preparare, medicis, qui aderant, eum subsannantibus et obiurgantibus: nam physici sanitatem ei usque in horam ultimam uite, uitamque spondebant longiorem. Est autem huiusmodi uisio. uidebat et ecce in uiridario quodam parieti domus contiguo, in qua iacebat episcopus, putabat se constitisse. Eratque loci huius situs a parte boreali, et ab occidua regione domorum septis claudebatur, ab oriente cingebatur, et ab austro, fossato, cui ex parte altera pomerium, et ex altera cemeterium  adiacebat. Ipsum quoque fossatum dumis et uepribus succrescentibus obsitum erat. Ab ipso igitur parietis loco, ubi caput lectuli episcopi decumbentis erat innexum, pirus proceritatis et pulchritudinis nimie et immense, longe ultra illius uiridarii spatium porrecta uidebatur corruisse: cuius uastum decorem decoramque uastitatem ille uehementer admirans, talia intra se cogitando tractabat: »Quis unquam tam pulchram aspexit pirum? o quanta nobilis materiei iactura erit, si hoc in loco abdito putrescat speciosissima arbor ista, ex qua diptice  tot possent excidi, quod totius Anglie siue Gallie studiis scholasticis quiuissent sufficere.« Dum hec secum sopitus corpore, sed corde sollicitus, ille pertractat, supposuisse lacertos stipiti iacenti repente se uidebat.  Cuius dum molem leuiter agitando pertentat, totum confestim lignum, summa facilitate ab imo subleuatum in brachiis, quasi ponderis nichil penitus haberet, huc illucque a se circumferri miratur. Interea subito ramusculi eius ab ipso stipite deciderunt; ipse uero medius uectis, planus atque enodis in gestantis ulnis permansit. Cuius rei miraculo ille stupefactus pariter et iucundatus, et sopore mox deposito, huius cordi suo impressam uisionis reperit coniecturam, ut etiam labiis et ore talia secum loqueretur: »Reuera in breui moriturus est homo iste: ipsum enim demonstrauit arbor hec fructifera et pulcherrima.« Et talia quidem iste de sacramento uisionis sue se ad presens intellexisse mane retulit  illis, quibus referre dignum duxit, ex sociis.

Quid uero facilis illa arboris subleuatio pretendat, non prius aliquis agnouit quam ille qui ista de uita illius atque uirtutibus, accurtato licet, facili tamen stylo, digessit? Quecunque enim libellus presens de uerbis aut gestis excerpta continet, ita pre magnitudine uirtutum et operum uiri sancti estimanda  sunt, ut frondes exigue facileque decidue ad uastissime arboris conferri putentur robur immensum. »Sed neque ad ea, que memoria ista scribentis inseparabiliter de magnalibus tanti uiri inserta, eius semper pectori coherentia circumfert, nec hec ipsa que membranis tradidit aliter ualent comparari, quam si leuium sarmentorum fasciculos contiguis celo abietibus cedrisque sublimissimis quis duxerit conferendos.«

Hic in serie magne uite ponuntur due alie uisiones, siue reuelationes Hugonis glorie astipulantes: quibus incidenter interseritur uisio, quam habuit ipsemet apud Laffordum existens de fratre Morino, eleemosynario suo apud Stobe portum decedente.



CAPUT XXuII. De corporis defuncti preparatione, exsequiarum, ut descripserat, celebratione, eiusdem apud Lincolniam delatione, miraculorum in itinere contingentium recitatione, et de occursu regum et aliarum sublimium personarum. Et est in serie magne uite sub capit. 19.


Iam uero ad ipsius funerationem reuertendum est. Igitur, prout docuimus, postquam sub pacis cantico, pacis amator Hugo in pace in idipsum obdormiens requieuit in Domino, paucis suorum astantibus, commendationis officium ei paruitas nostra, qua potuit, deuotione exsoluit. Hinc ad lauandum, sicut ipse disposuerat, corpus eius manus apposuimus indignas. Quod, ubi nudatum est, supra quam credi potest, mundum et multo nitore conspicuum  apparebat; ablutum uero et diligenter extersum pontificalibus induimus insigniis. Interea reuersi, quos ipse, ut diximus, ad celebratores exsequiarum suarum accersiendos destinauerat, septem uel eo numero plures monachos, copiosam uero clericorum deduxerunt multitudinem  . Ab his tota ipsius noctis spatia in hymnis et canticis spiritualibus expenduntur. Posito in Ecclesia sacro corpore, et illis per gyrum uotiuas excubias celebrantibus et frequentantibus, celebratis in crastino missarum solemniis  , consilio medicorum  extra a corpore eius, quoniam longius ad sepelienta portari debuit, auferuntur. Que in eadem  ecclesia Beate Marie ad uetus templum in uase plumbeo recondita  , et secus altaris crepidinem sub lapide marmoreo honeste reposita, gloriosum rediuiui corporis sui templum expectant, sub maxime resurrectionis tempore feliciter subeundum.

Hec autem, licet inaniter et superflue, quoad  hominum prudentiam, gesta fuisse ipsis uisceribus mox patefactis claruit; diuinitus tamen, ut ita fieret, dispositum exstitisse ad gloriam Dei, qui semper est in sanctis admirabilis, ad honorem quoque eiusdem serui sui, uaria post hec ratione innotuit. Et quidem tunc, ubi manu chirurgica ipsa intraneorum secreta patuerant, inuenta sunt illa nichil superflue collectionis, nichilque prorsus concreti, ut assolet, humoris intra se retinentia continere, sed tali quodam purissimo nitore perlucebant, ac si plurima hominis diligentia abluta essent, et undique purgata. Erat profecto istud mirabile in oculis intuentium, sed apud quosdam leuigabat pondus miraculi, cum abstinentia temporis tanti, uis dysenterie, qua diebus aliquot ante mortem uexatus, eius  impetu credebatur ita potuisse funditus exhauriri. Quod tamen, qualitercunque factum sit, hoc dicere ueraciter licet, quia exterius quidem lacte candidior, intus uero et extra uitro purior corpore quoque monstratus est suo similis Martino, ut et merito ipsi dici debeat in hac etiam parte »Gemma sacerdotum.« De cuius mirabili decore inferius loco competenti plura dicentur.

Conditum autem multis aromatibus, a dormitionis sue loco Lincolniam eum ad sepeliendum cepimus transferre  . Non est autem necesse, quia nec possibile nobis foret, fletus et gemitus occurrentium undique describere populorum. Ciuitatis enim Londonie clerus et populus procul extra urbis menia cum crucibus et cereis feretrum prosecuti sunt.  Obitum uero per agros et uillas, uterque sexus, omnisque conditio gradus et ordinis cuiuscunque, ubi audiit, in fines suos uenientibus obuiam confluebat sacri funeris portitoribus. Tetigisse feretrum palma suprema fuit. Quibus id negabatur pre constipantium turbarum multitudine, uel eminus adorasse, et conspexisse non uile ducebatur tropheum. In ipso itinere per iuge quatriduum, uno quotidie repetito, uel potius continuato miraculo, sanctum suum mirificauit Dominus. In manibus siquidem puerorum equitantium cerei quatuor iugiter ardebant; quos in morem facularum sub die expositos, nec uentorum spiramina, nec interdum guttis densioribus rorantia nubium stillicidia, exstinguere preualebant.  Pueri nunc ab equis descendentes, nunc cum uehementi impetu sellas uacuas reascendentes, cereos tenebant: quos ignis inter hec non deserebat. Stupebant, et pre admiratione in uoces exclamationum prorumpebant hec intuentium multitudines, asserentes nec inter manus clausum lumen a se teneri posse inexstinctum, ubi hi nullo tecti uelamine, sed Dei solius freti uirtute, flagrare non  cessabant cerei, naturam propriam degliscente per merita sancti qualitate elementi triplicis. Flatus quippe ereus, humor aquaticus, et splendor igneus, triumphanti Christi militi mira dependebant obsequia. Preter sacratiores uero aliorum de tantis operum Dei magnalibus sententias, hanc interim simplicium fidei commendasse sufficiat, quia non immerito ipse sanctus tam iucundo luminis honore decoratus apparuit, qui, ad decus matris ueri luminis perpetueque uirginis, consueta Ecclesie ipsius luminaria, adiectione admodum numerosa, cumulauit. Lincolniensi namque thesaurario amplos in hoc ipsum assignauit redditus ut ampla tante edis immensitas, parietibus prope nudum, inter nocturna officia cereorum micaret fulgoribus, ut interdiu radiis  renitescebat solaribus.

Prima igitur in corporis deportatione uersus Lincolniam cum monachis Bedefortensibus mansio fuit. Crepusculo diei secunde, postquam iter aggressi sumus, ad uillam episcopi Lincolniensis Bikelesuade  nuncupatam, deuenimus. Ubi, dum circa feretrum plangentium accolarum se turma conglomerat, in ipso ecclesie introitu, in qua per noctem illam uenerabile corpus quiescere debuit, hominis cuiusdam brachium ita confractum fuit ut crepitum ossis patientis fracturam illi etiam, qui remotius constiterant, clarius audirent. Erat autem nomen uiri, qui etiam adhuc superesse dicitur, Bernardus. Quem sui ab ecclesie foribus semianimem rapuerunt, et ad domum propriam delatum usque in mane  patientie operam dare iusserunt, tuncque ei subueniendum pollicentes ope medicorum. Sic ergo cum esset, nec saltem colligatus, nec quouis medicamine fotus facture adeo moleste locus, plurimam noctis partem eum in doloribus magnis pertrahere dolor cegit insomnem. Qui demum in tenuem resolutus soporem mox uidit episcopum brachium suum manibus piissimis contrectantem, dataque benedictione a se post paululum recedentem. Ceterum recessu indulte uisionis, collate benedictionis uirtus non recessit. Euigilans namque a somno, ita penitus, fugato omni dolore, os consolidatum et brachium sanatum inuenit, ut precedentem potius fractionem quam curationem subsequentem, per somnum  suscepisse putaret.

Tertia mansio fuit apud Buckedens  . In his quidem duobus maneriis episcopalibus, tot eiulatibus et lamentis indigenarum excepti sumus, ut meminisse horror, scribere uero labor sit.

Quarta profectionis dieta Staunfordiam  uenimus. Ibi dum agmine denso frequentia populi stipatur circa feretrum, et hinc uirginum Deo sacratarum  e uicino monasterio  chorus, inde circumiacentium uillarum accole, populosis ipsius burgi turbis accrescunt, uix ante profunde noctis tenebras uicum ipsum ingredi ualuimus. Istic uero per merita serui sui tale Dominus miraculum patrare dignatus est, ut hoc mortuorum resuscitationi nemo iure dubitet preferendum. Interfuit tanto occursui quidam uir innocentis uite, bonisque per omnia studiis deditus, arte sutoria sibi sueque familie uictum queritans. Hic eminus conspecte glebe pretiosissimi gestatoris cum accedere niteretur, sed pre turbarum densitate nitendo parum proficeret, multis audientibus in uoces huiuscemodi prorupit dicens: »O bone Deus, quare non permittor ad optimi serui tui corpus accedere, ut uel fimbriam palliorum, quibus  tegitur, osculari merear, uel caput meum indignissimum sacris eius supponere reliquiis? O Scrutator rerum et cordium, Iesu, Saluator benignissime, in hoc solo desiderium meum adimple, ut feretrum, quod conspicio, corde et corpore prono ualeam subire, et sic de huius mundi colluuione animam meam tolle.« Talia ille clamitans nisibus indefessis, turbis quoque ad clamores eius attonitis et paulatim secedentibus, immersit se tandem sub feretrum. Quod postquam attigit, et capite submisso adorauit, oculis ac manibus in celum erectis in hunc modum orare cepit: »Gratias tibi ago, Pater misericordiarum et Deus totius consolationis, quia misertus es mei, et in tantum consolatus es me ut, quod in hoc mundo super omnia concupiui, sanctissimo corpori serui  tui corpus meum, tot peccatis obnoxium, quiuissem adiungere, et ei qui fideliter tibi seruiuit meruissem approximare. Deprecor te igitur, omnipotentissime Deus, ut in hac nocte animam meam cum anima istius cuius corpus me adire fecisti, in requie perenni, ubi eam esse non dubito, iubeas collocari.« His ab eo ita peroratis, nos cum sancto corpore ecclesiam, in qua pernoctandum fuit, ingredimur; ille uero suos intrat penates, una sola strata interiacente eidem ecclesie pene contiguos. Nec mora, irrumpunt uicini illius in ecclesiam, presbyterum turbatis uocibus inquirunt, repertum ad domum uiri sumpto secum sacre communionis uiatico celeriter properare compellunt. Quod ille in extremis  iam positus, mox, ut percepit, premissa confessione, percepta absolutione, testamentoque legitime confecto, spiritum in pace emisit.

Habuerat uero sanctus in usu familiari, dum adhuc uiueret, ut, cum audiret quosdam intemperantius lugere quemcunque mortuum, inter alia consolationis uerba eis diceret: »Et quid est istud, quod agitis? per sanctam nucem  per sanctam, inquiens, nucem nobiscum male nimium ageretur, si mori nunquam concederetur.« Miraculosam quoque mortuorum suscitationem laudibus efferebat, sed uiuorum ex hoc seculo miraculose aliquoties factam ereptionem potius attollebat, ut Petri  subdiaconi atque notarii beati  pape Gregorii, et cuiusdam penitentis, de quo agitur in miraculis sancti martyris et episcopi Proiecti  . Plurimorum quoque monachorum, ut legitur in uita beati Gemeticensium abbatis Archadri  ; nec non et illorum septem dormientium  qui fuerant consobrini S. Martini patroni Hugonis nostri.

Sed iam, ut cetera, que restant, prosequamur, in hoc loco procuratores nostri laternas corneas emerunt, in quibus per diem candele iugiter circa feretrum lucerent. Cerei namque motibus uariis equitantium et impulsibus uentorum irruentium exagitati, a facie ignis deuorantis nimium defluebant manus quoque et indumenta gestantium continuis distillationibus molestius infundebant. Quintam  mansionem nobis Anacastra  prefixit. Hinc milliaria bis dena  computantur usque ad ciuitatem  qua eramus uenturi. Ad quam sexta profectionis diem iam cominus aduentantes, cum ad descensum montis uno pene milliario extra urbem accederemus, obuios habuimus, cum inestimabili multitudine cleri et populi, regem Anglie  , et regem Scotie  , archiepiscopos  , episcopos, principes, abbates, et proceres tot, quot uix unquam in Anglia pariter ante conuentum illum contigit inueniri. Rex Scotie pre merore, quia nimio semper amore dilexerat uirum illum, in parte seorsum stans, nec propius accedere ualens, lacrymis uacabat, cum sentiret magis esse gaudendum,  si rationem uis doloris admitteret. Reliqui magnatum, cum Anglorum, tum Scotorum humeros supponunt oneri non ignobili  . Nec sibi parum successisse gaudebat, quisquis sua membra illius corpori portando aptare meruisset, cuius merita obsequentium animas et corpora sustollere ad celestia, et ab omni clade leuare potuissent.



CAPUT XXuIII. De corporis per ciuitatem deportatione eiusdem noua preparatione, miraculorum ostentatione, oblationis magnitudine, et uersuum subscriptione, Pontificum baculus, etc. In loco, ubi preceperat, sepelitione. Et continetur hoc capit, in serie magne uite sub capitulo 20.

Igitur dum portando funeri tot se magnorum  uirorum humeri certatim submitterent, ut nullius persone in globo tante multitudinis delectus esse potuisset, rex tandem et archiepiscopi siue episcopi, ante urbis ingressum pretiosam, quam ferre susceperant, aliis quodammodo diripientibus portandam cesserunt margaritam. Ita, quibus uirium prestantior magnitudo feretrum subeundi copiam parauisset, nunc scapulis, nunc manibus illud contingentes, gaudio pleni incedebant. Cumque diutius tali tripudio potiebantur, repente ab aliis explosi, predam suam nouis raptoribus cedere compellebantur. Toto quoque itinere illo usque ad ecclesiam, quod non breui spatio tenditur, per singula fere momenta nouis noui succedebant baiulis baiuli, nec numero pari, sed tot erant portitores, quot machina grabati admittere poterat  accedentes. Sed nec alii quam sublimes uiri et preeminentes, istis se conflictibus inserere presumebant. Quin et per plateas ex hiemalium profluuio aquarum, luto altissimo plenas, incedebant, frequenter suras, et sepe etiam genua, ceno immergentes. Qui accedere cominus non ualebant, nummos superiaciebant arce, que corpus incluserat, protensisque manibus eminus adorantes, sancto sese deuotius commendabant. Iudei quoque lugentes et plangentes, ac uerum magni Dei famulum exstitisse eum conclamantes, occursu pariter et fletu obsequium quod poterant, ei impendentes, illam circa uirum Dei impletam esse sententiam nos aduertere compellebant, qua dicitur: Benedictionem omnium gentium dedit illi Dominus .

 Sonantibus itaque per uniuersas totius urbis ecclesias classicis cum hymnis et canticis spiritualibus, sue tandem infertur gremio ecclesie. Hinc post modicum in secretiorem transfertur exedram,  ipsius uestimentorum insigniis, paruitatis nostre  obsequio induendus in quibus olim pontificalem susceperat consecrationem. Erat uero tunc ibidem uidere miraculum. Caro namque eius ita niueo quodam et uniformi candore nitescebat, ut quodam resurrectionis decus iam tot diebus exstincta manifeste preferret. Nihil in ea liuidum, nichil pallidum, aut submarcidum, nichil fuscum, nichil non lacteum, aut potius liliosum, renitebat. Manus eius et digiti, brachia quoque et lacerti, non aliter, quampridem in uiuo, nunc in defuncto, palpabiles, molles et tractabiles erant. Balsamo sola eius facies, et manus eius dextera fuerat delibuta. De aliorum autem statu membrorum nichil inuestigauimus. Digito etiam annulum, chirothecas  baculumque pastoralem manibus eius et brachiis inserentes, de his solummodo ea que diximus, ita se habere deprehendimus.

Omnibus itaque pontificalibus rite insignitus, nudata facie soporati magis quam exanimati speciem preferebat. Ita a glorificantibus Deum refertur in chorum. Accurrunt undique turbe inspectantium, cereos manibus ardentes preferentium, pedes eius et manus osculantium, aurum quoque et argentum, lapidesque pretiosos offerentium. Interea dum paululum remotius cum uiro uenerabili, ipsius Ecclesie decano  , consedissemus, inuicem de his que circa Christum Domini mirabiliter acciderant conferentes, adsunt quidam stupentes et attoniti, talia nobis dicentes: »uidistisne et attendistis quanto  decore iam uernari ceperit facies episcopi, ut rosis rubentibus genas similes pretendat, ut dormientis non defuncti, nuperque de balneis egressi hilaritatem preferat?« Ad hec decano admirante, hoc nuntiantibus respondit: »Fallimini procul dubio, fratres karissimi. Reuera enim candore mirabili nitet uultus eius; rubei uero coloris nullum in eo uestigium relucet. Satis paulo ante diligenter notauimus omnem eius speciem atque decorem.« Tunc illi nos quodammodo reluctantes rapuerunt, et in cominus adductis ostendebant fide oculata, se uerissima de gratia ruboris, quo nitebat facies eius, fuisse prosecutos. Permansit autem idem uerus speciei celestis aspectus ita candidus et rubicundus, quandiu mansit  in sponse sibi commisse aspectibus super terram manifestus. Utrum uero in sepulcro corpori ille decor permanserit necne, non est nostrum modo scire, scietur autem postea  . Qui si forte euanuit, et cum Moyse euacuata est gloria uultus eius, non erit,  unde scandalizentur, quibus id forte scire aliquando donabitur, cum iugiter sit conspicabilis et inexterminabilis species eius inuisibilibus celi, unde non solum detur pacis formositas, sed et debilitatis sospitas fluere in eum non desistat.

His ea que sequuntur iucundo satis auspicio astipulari noscuntur. Nam regressis nobis ad locum memorati consessus, ueniunt celeriter ad decanum plures, qui dicerent mulierem quamdam, lumine oculorum multis annis priuatam, primo sancti corporis attactu uisum recepisse. Suggerunt etiam, ut classicum pulsari, atque Te Deum laudamus uocibus altisonis Dominus decanus decantari iubeat. uerum istud nos uehementer dissuasimus, quia ignota fuit eis ipsa mulier, ne forte conficta cecitate lumen  mentiretur se de nouo recepisse quo iam annosa nullo tempore caruisset. Unde [f. multo tempore] ueritatem super hoc, et super aliis que procul dubio audiri contingeret, signis diligentissime semper inquirendam primitus, et non nisi certissime probata, quolibet modo propalanda esse aut publice predicanda monuimus.

Dum igitur super his disceptio aliquantula inter nos et clericos haberetur, accurrunt et alii, de muliere altera indubitatum referentes miraculum. Dum enim matrone quedam deuota oblatione facta iuxta corpus insisteret piis precibus, crumenam sibi a zona dependentem, et solidos aliquot argenteos continentem, fur clandestinus repente incidit. Qui mox, nullo adhuc mortalium preter ipsum, quod fecerat, agnoscente  percutitur subita cecitate. Hinc quoque, ut refert, quo gressum tenderet, prorsus nesciebat. Qui nimio attritus timore, cum aliquandiu huc illucque, tanquam ebrius et crapulatus a uino, nutando abire tentaret, nec posset, cum iam oculos in se plurimorum his gestibus conuerteret, et, quidnam sibi esset,  ut ita gesticularetur in loco tali, inquirerent circumstantes, manum cum bursa nichil dicendo tetendit in altum, quid egisset, rebus ipsis manifestans, et, quid statim pertulisset, uoce lugubri subinferens. Inspicit et agnoscit mulier suum in manu sacrilegi incisoris loculum: cui fur ille restituit quod abstulit, et mox lumen recepit quod amisit. Recepit et illa pecuniam quam perdidit, et immensis attollit preconiis patroni clementiam quem deuota mente adiuit. De precedenti quoque muliere, quod reuera diu ceca fuerit, et amissum lumen ibidem receperit, in breui post hec certius innotuit.

Tantus interea fiebat concursus populorum, ut infra modicum tempus quadraginta marcarum summam oblatorum quantitas excederet. Iacentem autem  in medio filium lucis die et nocte ambiebant uiri et femine, tenentes in manibus cereos ardentes, et in modum corone gloria et honore coronatum a Domino continue cingentes. Tunc etiam magister Leycestrensis, uir litteratus et industrius, huiusmodi distichon ad pedes eius posuit, in quo multiplices uirtutum eius prerogatiuas breuiter expressit, dicens:

Pontificum baculus, monachorum norma, scholarum
   Consultor, regum malleus, Hugo fuit.
Die postera, dum portaretur ad tumulum, mutilatur hinc scissione crebra sacrarum, quibus induebatur uestium. Sacrari enim uel sanctificari admodum se credebat, quisquis sacrilegium tale committere ualuisset, ut a sacro sacri aliquid rapuisset. Sepultus  autem est, sicut ipse nobis preceperat, secus parietem, non procul ab altari Sancti Ioannis Baptiste, et, sicut uisum est, propter accessum confluentis populi magis congruere, a boreali ipsius edis regione, ad gloriam Dei, qui uiuit et gloriatur super omnia Deus benedictus in secula. Amen.


 Explicit uita sancti Hugonis episcopi Lincolniensis.





BEATI HUGONIS LINCOLNIENSIS EPISCOPI LITTERAE CONSTITUTIONUM IN uISITATIONE.


 Omnibus Christi fidelibus ad quos presens scriptum peruenerit, HUGO, Dei gratia Lincolnie episcopus, salutem in Domino.

Cum ad congregationem ancillarum Christi de Cotun, causa uisitationis ex officii nostri debito faciende accederemus, ad ea que didicimus ibidem corrigenda, remedium studuimus adhibere. Aduertentes igitur multitudinem monialium ampliorem  quam sustinere ualeant domus illius facultates, habitare, statuimus, cum consensu magistri, priorisse, et conuentus, quod congregatio monialium, de cetero, trigintarium numerum non excedat, sororum numerus sub denario concludatur, duodecim fratres conuersi ad officia ruralia sint ibidem exercenda. Magister capellanus, cum duobus capellanis tantum, ad diuina deputentur adimplenda. Nulli uero religionis  habitus in eadem domo tribuatur, donec minutus fuerit presens conuentus ad numerum pretaxatum, nisi propter manifestam domus utilitatem, et hoc ex speciali licentia diocesani. Sigillum domus sub custodia magistri, priorisse et monialium ad hoc communiter electe, cuius religio fuerit, et discretio approbata, sub claui triplici reseruetur, nec aliquod scriptum inde signetur, sine conscientia totius capituli, uel maioris, uel sanioris partis eiusdem. Redditus omnes instaura, prouentus quicunque, singulis annis redigantur in scriptum, quod priorisse et subpriorisse, et ceteris quatuor de melioribus et prudentioribus, a toto capitulo, uel maiori ac saniori parte communiter electis, tradatur custodiendum. Magister et procuratores domus, totam pecuniam  domus in denariis uel huiusmodi ex quacunque causa domui sue prouenientem cum coram eisdem sex numerata fuerit, sub sigillo magistri signatam ipsis tradent, quam eedem ad negotia domus expedienda, quoties necesse fuerit, et quantum opus fuerit, sub fideli testimonio, tam magistri quam aliorum sine difficultate liberabunt, et residuum sigillo magistri signatum iterato reponent. Singulis autem mensibus eedem sex compotum audient de simplicibus eiusdem domus expensis. Et quoniam abdicatio proprietatis professioni religiosorum est annexa, firmiter inhibuimus, ne qua, uel quis in eadem domo, post susceptum religionis habitum aliquid proprium habere presumat, sed sint eis omnia communia. Eodem etiam pane, tam moniales, capellani, fratres  et sorores, quam hospites uescantur, et potum habeant eumdem; excepto quod infirmorum necessitati, prout opportunum fuerit, delicatius prouideatur. Quia uero per frequentiam secularium quies religiosorum turbari solet, prohibuimus, ne uir, uel mulier recipiatur in habitu seculari moram facturus in domo memorata, nisi forsan hospitalitatis gratia quis ibi pernoctauerit. Item ne quis uel qua, siue secularis, siue religiose professionis aliunde ueniens, cum sola moniali solus uel sola loquatur, sed honesto testimonio, tali, quod sinistra careat suspicione, et cum licentia, secundum regulam suam ab his que presunt, obtenta. Preterea, quia religiosis, et presertim in sexu mulieri, discurrere, uel uagari modis omnibus est inhonestum, constituimus ne soror,  uel monialis, apud grangiam moretur, causa nutrimentorum animalium, uel aliqua qualibet occasione. Moniales etiam causa uisitandi proximos, aut parentes, nullatenus extra mittantur, ex earum sola uoluntate uel leui qualibet occasione, nec tandem ullo modo, sine magistri et priorisse licentia speciali, et maxima, ac cognita necessitate. Quia Simoniaca prauitas plures in errores et interitum adduxit, animarum saluti prouidere uolentes, districte prohibuimus, ne uir uel mulier, pro pecunia uel re qualibet temporali recipiatur unquam ibidem ex pacto. Sub anathematis interminatione precipientes quod omnia pretermissa salubriter a nobis constituta firmiter ab omnibus utriusque sexus in eadem domo seruentur in perpetuum.





BEATI HUGONIS DIPLOMATA.



I. Charta donatorum concessiones recitans et confirmans.



Uniuersis Christi fidelibus ad quos presens scriptum peruenerit, HUGO, Dei gratia Lincolniensis episcopus salutem in Domino.

Quoniam ea que ad sustentationem pauperum Christi diuino instinctu collata sunt beneficia, ne malignantium possint retentari peruersitate, episcopalis auctoritatis suffragio tenemur communire. Ad uniuersitatis uestre notitiam uolumus peruenire, nos rata huic et presenti scripto confirmare Deo et Ecclesie S. Ioannis Euangeliste hospitalis de Brakeley, et fratribus ibidem Deo seruientibus, beneficia  omnia que eis a Christi fidelibus fuerint diuino instinctu collata, et eorum usibus deputata, de quibus, ut ad omnium notitiam possint peruenire, propriis uocabulis censuimus annotare. Inspectis igitur chartis,  quas habent predicti fratres ex dono bone memorie comitis de Legircestre Roberti senioris, et filii eius comitis de Legrecestre, Roberti scilicet iunioris.

Inprimis ratam habemus et confirmamus fundationem Ecclesie Sancti Ioannis apostoli et euangeliste hospitalis de Brakeley, et eamdem ecclesiam cum eodem hospitali, sicut in chartis predictorum patronorum, quas uidimus, exprimuntur liberam et quietam ab omni subiectione esse statuimus. Salomoni uero predicti hospitalis magistro, et successoribus eius et fratribus in ipso hospitalis commorantibus ad sacerdotii gradum prouectis concedimus, ut ad honorem Dei, et pro salute fundatorum, et omnium fidelium diuina in ipsa capella celebrent mysteria;  ita tamem quod parochiali ecclesia aliquo casu uacante, liceat predictis fratribus, exclusis excommunicatis et interdictis, submissa uoce diuini officia celebrare; uenerabili patre et domino beate  memorie A. tertio, summo pontifice super his auctoritate patrante, sicut in priuilegio eiusdem patris eis collato inspeximus.

Sepulturam quoque pauperum et hospitum qui in ipso hospitali decesserint, uel eorum qui in extrema uoluntate in territorio hospitalis se deuouerint, sine uicinarum ecclesiarum iniuria liberam esse sancimus.

Libertates in quas R. bone memorie abbas S. Marie de Prato de Legrecestre et eiusdem loci conuentus eis contulerint, sicut in eorum scripto uidimus digestus felici perpetuitate gaudere, et nostra solidari confirmatione censemus; uiz. ut Salomon predicti hospitalis economus et successores sui habeant ecclesiam inter septa curtis predicti hospitalis  liberam et quietam ab omni subiectione, in qua perpetuo diuinum celebretur officium, et sepultura pauperum et familie sue, et seruientium suorum et peregrinorum, et integram facultatem regendi et plenariam dispositionem omnium, que ad predictum hospitale pertinent.

Confessiones autem pauperum et infirmorum consolationem integre habeant, et in perpetuum presideant.

Ex donatione uero Roberti comitis de Legrecestre Roberti secundi iunioris duas acras et dimidiam, de creis iuxta curtem hospitalis et totam terram de creis subtus curtem illorum de graua Domini comitis sicut septis suis includitur. Ex dono eiusdem comitis duas uirgatas terre, unam scilicet que est de  terra de assarta cum quietancia pannagii, que pertinet ad Halsow et cum Messuagio que ad predictam uirgatam pertinet, que est in Brakele, ad caput fontis de Gotdewelle; et unam aliam uirgatam que pertinet ad Brakele, cum mesuagio suo, que est subtus iuxta riuulum eiusdem fontis quam uirgatam Swerman pater magistri Salomonis tenuit.

Ex donatione Gilberti de Monte XXIII acras terre in dominico suo mensuratas per perticam in Stocbinga in parte uersus Brakele et pratum Ringesham, prout charta ipsius Gilberti exinde facta manifestat. Ex dono Helie de Hinton pratum quod dicitur Herlesham, et aliud pratum quod dicitur Ferham. Ex dono Alicie de Romeli quatuor acras terre in ea  parte culture de Werueldiche, et ea parte que extenditur uersus Halsow.

Ex dono Thome Sorel et Simonis filii eius quatuor acras in Siresham; totam quoque terram quam habuit in Eswich, sicut charte donatorum manifestant.

Libertates etiam et liberas consuetudines predictis fratribus concessas, sicut in chartis patronorum continentur expresse . . . . statuimus et precipimus inuiolabiliter obseruari. Ut igitur . . . . donationes et libertates memoratis fratribus, sicut charte donatorum testantur preconcesse, prout rationabiliter eis sunt facte, perpetue stabilitatis obtineant firmamentum, nostre confirmationis eisdem duximus . . . . are . . . . sidium et ad notitiam posterorum super his  presenti scripto et sigilli nostri appositione episcopale auctoritate adhibere testimonium. His testibus, R. abbate de Nostele, magistro Stephano Lincolniensi Ecclesie cancellario, magistro Womero, magistro Geraldo de Rowell, magistro Richardo de Claleueel, et multis aliis.



II. Charta domini Hugonis episcopi et capituli Lincolniensis de duabus partibus ecclesie de Corbi.


Omnibus Christi fidelibus ad quos presens scriptum peruenerit, HUGO Dei gratia Lincolniensis episcopus, salutem in Domino.

Nouerit uniuersitas uestra, nos de assensu et uoluntate dilectorum in Christo filiorum, Willielmi  decani et capituli nostri Lincolnie, diuine pietatis intuitu, dedisse et concessisse dilectis filiabus in Christo, monialibus Sancti Michelis extra burgum Stauneforde, duas partes ecclesie de Corby, que de dono Mathilde de Diua, et de dono Asceline de Wateruilla et heredum suorum; de dono etiam Hamonis Peche, ad ipsarum monialium aduocationem pertinent: habendas eisdem, et in propriis usibus in perpetuum possidendas: salua Hugonis de Osberneby portione sua ibidem, quoad uixerit; et salua uicaria perpetua, cum manso competenti, quam Hilarius capellanus obtinet de dictis portionibus, sibi et successoribus suis dictarum portionum uicariis assignata. Predicte autem moniales omnia onera episcopalia et archidiaconialia sepe dictas duas partes  contingentia, sustinebunt, saluis etiam in omnibus episcopalibus consuetudinibus, Lincolniensis Ecclesie dignitate: quod ut perpetuam obtineant firmitatem, presentem chartam sigillo nostro, una cum sigillo predicti capituli nostri duximus muniendam.

His testibus, Willielmo decano, Ioanne precentore, etc. Data, etc., in capitulo Lincolniensi, XIII Kal. Maii, pontificatus nostri XuII.



III. Charta Hugonis Lincolniensis episcopi donatorum concessiones monasterio S. Oswaldi de Bardeney recitans et confirmans.


 HUGO, Dei gratia Lincolniensis episcopus, uniuersis sancte matris Ecclesie filiis salutem.

Religiosorum uirorum iustis petitionibus episcopalis auctoritas sollicite debet suffragari, ne beneficia eis canonice collata malignantium inquietationibus aliquatenus perturbentur, aut importunis uexationibus alienentur. Proinde dilectis filiis nostris abbati et monachis de Bardeney, in monasterio S. Oswaldi diuina gratia congregatis, omnes res et possessiones eorum in terris, in hominibus, in ecclesiis, in decimis et in ceteris rebus, que in presentiarum iuste et canonice possident, et authentica scripta habent, episcopali auctoritate confirmamus et presentis scripti munimine roboramus. Quecunque ergo Gilbertus de Gaunt primus, et Aliz de  Muntfort sponsa eius reparatores prefati monasterii; Walterus de Gaunt et comes Gilbertus filius eius, nec non et homines feudicorum, pro salute animarum suarum, titulo donationis, in eleemosyna, predicto monasterio contulerunt, sicut charte eorum testantur, libera et soluta ab omni terreno seruitio et prestatione in perpetuum fore decreuimus; similiter uero quecunque comes Simon, qui comitissam Aliz, filiam comitis Gilberti, uxorem duxerat, cum hereditate prenominatorum uirorum dedit, et chartis suis confirmauit.

Hec sunt omnia possessionum collatarum: Bardeney, et Osgotebi cum pertinentiis suis. In Stepings habent prescripti monachi quatuor carucatas terre, et duas bouatas, et ecclesiam de Frisebi. In Schendelbi  ecclesiam S. Petri, cum terris et decimis suis; et ad austrum eiusdem uille, capellam Sancti. Iacobi cum uirgulto proximo, et duo molendina eiusdem; et terram Tholi, et seruitium eius, et terram Gunnes cum seruitio eius. In Partenay ecclesiam S. Nicolai cum pertinentiis suis, et capellam S. Marie in eadem uilla, et decimam molendini eiusdem uille. In Braitoft dominii Simonis filii Willielmi, totam decimam. In Croft, ex dono Philippi de Kima, XX sextaria salis ex redditibus eiusdem uille. Ex dono Gatteri de Braitoft, X acras prati, in territorio de Frisebi. Ex dono Herberti filii Alardi, XII acras prati ultra Scalslet. Ex dono Radulphi filii Gilberti, pro anima Hugonis fratris sui, terram quam tenuit in Frisebi, et quam habuit in Ingaldelmeles et Derfletes Croft,  ecclesiam de Stepinge.

In Wainflet unam bouatam cum salinis appendentibus. In Haltona, ex dono Willielmi de Rumara quinque bouatas terre et dimidiam; et molendinum, et nonam partem alterius molendini. In Hagiordingham, ex dono Walteri de Gaunt, sex bouatas terre, et ecclesiam eiusdem uille, et ex dono Gilberti de Gaunt feudum militis, quod habuit in eadem uilla. In Lucebi duas bouatas terre et ecclesiam eiusdem uille, cum pertinentiis suis; et mansionem unam, et molendinum unum in territorio eiusdem uille; et unam bouatam in Wincebi, et Tonnecroft. Iuxta Lyme, ex dono Ranulphi comitis. Cestrie molendinum de Bradewad, et unam marcam argenti de  redditu molendini de Bracebrigge. Molendinum de Strattone. Edlingtone, cum uniuersis pertinentiis suis. Ex dono comitis Gilberti tertiam partem Baumburgi, et molendinum eiusdem uille. Ecclesiam de Sotteberi, cum terris et decimis suis. Ecclesiam S. Hilarii de Spridelingtona, cum decimis suis. In Burtona tres carucatas terre. In Schamtona cum terris et decimis suis. In Edelingtona ecclesiam, cum omnibus pertinentiis suis.

Ex dono Roberti Marmiren Buteyake, cum omnibus pertinentiis suis. In Bartona ecclesiam sancti Petri, cum capella omnium sanctorum, cum terris et decimis suis, et omnibus pertinentiis: et decimam molendinorum eiusdem uille. Et ex dono Gilberti comitis unam bouatam terre pro anima Seer  de Arcels: et ad austrum eiusdem uille terram quam dedit monachis in excambio. In Horkeston decimam dominii. In Torpe totam decimam dominii. In Folkingham ecclesiam cum terris et decimis suis.

Ex dono Erberti de Gaunt ecclesiam de Irnham, cum terris et decimis suis. In Afwardebi duas partes decime domini. In Wilegbi duas partes domini. In Staunton totam decimam dominii. In Surray totam terram que fuit Iuonis filii Schardman, cum essarto suo; et essartum Willielmi filii Haconis in territorio eiusdem uille, et essartum Willelmi Bigot, cum terra Gippolf in eadem uilla. In Suttona dimidiam carucatam terre cum pasturis et pratis adiacentibus, et prato in territorio de Hotoft. In Scrubbi, duas bouatas et dimidiam. In Wdetorpe  unam bouatam terre; et Thuait cum terra appendente, et molendinum de Wlierne. Hertelholme cum terris et redditibus. Ecclesiam de Bulthalm cum appendiciis suis. In Bracebrige, ex domo Willielmi filii Walteri Winterhard, unam bouatam terre. In Edelesberg ecclesiam cum pertinentiis suis. In Hale ecclesiam cum pertinentiis suis. In Hekington ecclesiam cum pertinentiis suis.

Prenominata itaque omnia que predecessores nostri eis rationabiliter confirmauerunt, cum libertatibus et consuetudinibus et immunitatibus suis, sicut munimenta eorum testantur, sub protectione nostra suscipimus, tuitionem ecclesiasticam impendentes; saluis in omnibus episcopalibus consuetudinibus, et Lincolniensis Ecclesie dignitatibus. His  testibus, Homone decano Lincolnie, Willielmo subdecano, magistro Stephano, etc.



Iu. Charta confirmationis donationum per Hugonem Lincolniensem episcopum pro ecclesia Sancti Andree Northamptone.


Omnibus Christi fidelibus ad quos presens scriptum peruenerit, HUGO Dei gratia Lincolniensis episcopus, salutem in Domino.

Nostrum est iustis petitionibus acquiescere et quidquid possumus auxilii filiis sancte Ecclesie impertiri; unde et fratribus nostris monachis Ecclesie Sancti Andree de Northampton speciali auctoritate  qua fungimur confirmamus, scilicet ecclesiam Omnium Sanctorum de Northamptona, cum omnibus pertinentiis suis; et ecclesiam Sancti Aegidii cum omnibus pertinentiis suis; et ecclesiam Sancti Michelis cum omnibus pertinentiis suis; et ecclesiam Sancti Sepulchri cum omnibus pertinentiis suis; et ecclesiam Sancte Marie cum omnibus pertinentiis suis; et ecclesiam Sancti Gregorii cum omnibus pertinentiis suis, et ecclesiam Sancti Petri cum omnibus pertinentiis suis, scilicet cum ecclesia de Thorp et capella de Upton cum omnibus aliis pertinentiis suis; et ecclesiam sancti Edmundi cum omnibus pertinentiis suis; et ecclesiam Sancti Bartholomei cum omnibus pertinentiis suis, et capellam Sancti Thome cum omnibus pertinentiis suis: et  ecclesiam de Ryall cum omnibus pertinentiis suis; et ecclesiam de Erton cum omnibus pertinentiis suis; et ecclesiam de Newenton cum omnibus pertinentiis suis; et ecclesiam de Syuell cum omnibus pertinentiis suis; et ecclesiam de Multon cum omnibus pertinentiis suis; et ecclesiam de Braufelde cum omnibus pertinentiis suis; et ecclesiam de Preston cum omnibus pertinentiis suis; et ecclesiam de Byllyng cum omnibus pertinentiis suis; et ecclesiam de Hawton cum omnibus pertinentiis suis; et ecclesiam de Nuenton cum omnibus pertinentiis suis; et ecclesiam de Hardyngystorn cum omnibus pertinentiis suis; et ecclesiam de Stotysbury cum omnibus pertinentiis suis; et ecclesiam de Sulgraue cum omnibus pertinentiis suis, et duas partes  decime totius decimationis dominii comitis Dauid in Yordele, et in Bartone, et in Dodyngtonne et de Haryngwith. Et tertiam partem totius decime dominii comitis Dauid in Fodryngeya. Et tertiam partem totius decime dominii de Duerton. Et duas partes totius decime dominii de Styuede. Et uiginti solidos de molendinis de Parton ad uinum emendum ad missas. Et de horto comitis Dauid in Bertona tres summas frumenti ad oblatas faciendas. Et duas partes totius decime dominii de Wllastona. Et duas partes decime dominii Walteri filii Winemeri in Throp. Et duas partes decime dominii Walteri predicti in Wuston. Et duas partes decime dominii Achardi de Sproxton in Sproxton, et in Wythyn, et in Strattona. Et duas partes totius decime dominii  quod fuit Rogeri filii Aze in Psham. Et duas partes totius decime dominii Henrici de Cogenho in Horrowedon. Et duas partes totius decime dominii Willielmi filii Burchardi in Flore. Et duas partes totius decime dominii Henrici de Armenteri in Stowe, et in Ryslyngburg, quas tenent ad firmam de monachis Sancti Proiecti de uermendes. Et duas partes decime dominii Walteri Luuel in Lyslynghury. Et ecclesiam de Postona cum omnibus pertinentiis suis, et in eadem uilla duas uirgatas terre et uiginti acras de bruera; et duas partes decime dominii Richardi de Heyforde in Herleston. Et duas partes totius decime dominii Andree de Braybrooke. Et tertiam partem totius decime dominii Richardi Foxle in Forle; et duas partes totius decime dominii  de parua Hoctona iuxta Langeporte, quas habent ex donatione Godefridi de Boloigne. Et ut hec omnia prefatis monachis sancti Andree rata et illibata permaneant, sicut ipsis iuste et rationabiliter collata sunt, presentis scripti et sigilli nostri attestatione communimus, salua in omnibus Lincolniensis Ecclesie dignitate. Testibus his, Roberto abbate de Nuttelega, Walkelino abbate de sancto Iacobo, Walkelino priore de Londa, magistro Roberto de Harding, magistro Rogero de Rolueston, magistro Simone de Sywell, magistro Willielmo de Monte, magistro Richardo de Dodeforde, Henrico filio Petri, magistro Warino de Bedforde, Simone decano de Witlyngbere, Rogero decano de Pateshyll, magistro  Samsone de Bereheby, magistro Roberto de Mellum, magistro Roberto Grosteste.



u. Confirmatio Hugonis episcopi Lincolniensis de Ecclesia de Waldene.


Omnibus Christi fidelibus ad quos presens scriptum peruenerit, HUGO Dei gratia Lincolniensis episcopus, salutem in Domino.

Nouerit uniuersitas uestra nos pietatis intuitu concessisse et presenti charta confirmasse canonicis ordinis de Semplingham apud Malton, domino seruientibus, ecclesiam de Waldene, cum pertinentiis suis in perpetuum, sicut eis rationabiliter collata est ex dono Walteri de Neuile et Alani Ayruun,  eiusdem ecclesie patronum, saluis episcopalibus consuetudinibus, et Lincolniensis Ecclesie dignitate. His testibus, etc.



uI. Confirmatio sancti Hugonis Lincolniensis episcopi ecclesiarum de Thorneberg et Dodeford monachis Luffeldensis monasterii.


Omnibus Christi fidelibus ad quos presens scriptum peruenerit, HUGO Dei gratia Lincolniensis episcopus eternam in Domino, salutem.

Ut ea que religiosis locis Dei intuitu a fidelibus collata sunt, absque perturbatione possideantur, prorum sollicite procurauit prudentia, ipsa eis scriptis authenticis confirmando. Quorum nos uestigia sectantes,  dilectis filiis nostris in Christo monachis de Luffeld beneficia que eis fidelium contulit donatio sicut ipsis et domui eorum rationabiliter collata sunt, confirmare et in presenti scripto annotare dignum duximus. Ex dono Radulphi de Caignes, ecclesiam Sancte Marie de Dodeford. Ex dono Hamonis filii Memphilini ecclesiam de Thorneberg. Ex dono Richardi filii Nigelli, medietatem ecclesie Sancte Marie de Beckhampton. Hec omnia beneficia cum omnibus ad ea pertinentibus, sicut in chartis donatorum, atque archidiaconorum a quibus in ipsis iam dicti monachi sunt instituti, continetur, eis concedimus in perpetuum possidenda, presentisque scripto atque sigilli nostri patrocinio confirmamus;  saluis episcopalibus consuetudinibus et Lincolniensis Ecclesie dignitate, his testibus Roberto abbate . . . Rogero de Rolueston, magistro Ricardo de Swalewel, Galfrido de Leichelaue, Roberto de Capella, Iohanne decano de Lieston, Eustachio de Wiltona, et aliis multis.



uII. Charta Hugonis Lincolniensis episcopi de confirmatione donationis Rodulfi de Abi ad abbatiam construendam apud Grenefeild.


Omnibus Christi fidelibus ad quos presens scriptum peruenerit, HUGO Dei gratia Lincolniensis episcopus, salutem in Domino.

Ne donationes locis religiosis a fidelibus facte  aliqua malignantium machinatione possint in irritum reuocari, solers antiquorum cauit prudentia eas episcopali auctoritate confirmari; inde est quod nos eorum sequentes uestigia, et domui de Genefeld atque monialibus in ea Deo seruientibus quantum in nobis est prouidere uidentes, ea que ipsis pie collata sunt auctoritate qua fungimur duximus ipsis confirmare, et ea propriis uocabulis annotata scripto authentico imprimere, uidelicet, ex dono Eudonis de Grenesbi et Radulfi filii eius fundatorum prefati loci, ecclesiam de Abi cum omnibus pertinentiis suis, et culturam de Boland et de Wargarthweit, et de Catecrooft, cum cultura iuxta boscum de Swinewit, et pratum quod pertinet de Catecroft. Sexdecim acras prati in campis de Abi, et boscum de  Aitterlund et Tiedolf Barnewde, et decimam molendinorum de Abi, et totum boscum de Croxhage quod Normannus habuit. Ex dono Roscelini do Riggesbi et Iodlani filii eius quicquid ipsi habuerunt in Wlurikehage. Ex dono Gilberti de Riggesbi et Herberti filii eius quidquid ipsi habuerunt in Wlurikehage et Prestehage, et sartum iuxta Prestehage, et quatuor acras terre in Heregerethage cum omni pastura de Riggesbi. Ex dono Ainfridi de Hage quinquaginta quinque acras de terra culta, et quinque acras prati in communi pastura de Hage. Ex dono Alani de Munbi et Eudonis filii eius quidquid ipsi habuerunt in Wlurikehage, et ecclesiam de Combrewrth quantum ad ipsos pertinebat, scilicet tres partes eiusdem ecclesie. Et Snoutecroft cum  communi pastura de Sutton et unum toftum quod fuit Gunebien et pasturam ad trecentas oues in pastura ultra Habedic de Munbi. Ex dono Willielmi filii Otueri triginta tres acras in campis de Abi et  Toresbi. Ex dono Iuonis de Strubi et Henrici filii eius quadraginta duas acras terre in Crareker et Croxhage. Ex dono Willielmi de Wdetorp et Alani filii eius Motteker, et unam bouatam terre in Farford cum tofto uno. Ex dono Willielmi de Welle et Roberti filii eius sex acras terre in territorio de Wiern in loco qui uocatur Harlham. Ex dono Hereberti de Alebi, et Walteri, et Willielmi filiorum eius quidquid ipsi habuerunt in Wlurikehage, et Prestehage, et quidquid ipsi habuerunt inter Bolandewange et Derwennehille, et inter abbatiam et fossatum de Crakethweith per metas dispositas a Crakethweit usque Trentesic, cum communi pastura de Abi. Ex dono Gunteri de Alebi quidquid ipse habuit in Wlurikehage, et quidquid habuit inter culturam de Presthage,  et terram Gilberti de Campania. Ex dono Picoti de Houton et Richardi filii eius unam salinam in marisco de Newton; et quinque acras prati in Twaflates et in Westenges. Ex dono Thome Burgefurn duas acras terre in territorio de Hage, et totam terram suam in Northon que iacet inter uiam et culturam suam. Ex dono Gilberti Testard tres perticatas terre in territorio de Abi. Ex dono Willielmi Burgefurn unam acram terre in territorio de Swabi, in cultura que uocatur Brerthebuskewange. Hec omnia sicut eis iuste collata sunt et rationabiliter, presenti scripto et sigilli mei patrocinio confirmo. Saluis episcopalibus consuetudinibus et Lincolniensis Ecclesie dignitate, his testibus, Haimone decano Lincolniensis Ecclesie, magistro Rogero de  Rouelton archidiacono de Leicestria, Magistro Ricardo de Swalewecliua, Galfrido de Lechelade, Roberto de Capella, Eustachio de Wilton et aliis multis.





STATUTA ANTIQUA ORDINIS CARTHUSIANI.






MONITUM.

uixerant primum sub episcoporum iurisdictione Maioris Carthusie monachi, in suis cellis uisitati ab eis, et prout libebat emendati. Sed cum in illis magis quid mirarentur, quam quod corrigerent, deprehendissent, sponte se sua iurisdictione in sanctissimos eremitas exueruut, eamque in manus capituli generalis et prioris Carthusie deposuerunt, plena eis quoad regiminis disciplinam libertate concessa. Hanc dudum libertatem optabant alii eiusdem instituti priores, scribentes Anthelmo Maioris Carthusie priori, ac instanter petentes ab eo in generali capitulo, ad quod prefixo tempore conuenirent, emendari. Pium illorum propositum laudauit Anthelmus, consultoque Hugone II, Gratianopolitano episcopo, qui fuerat monachus Carthusianus, rescripsit ut iure hoc in negotio procederent, et episcoporum in singulis domorum suarum diecesibus, fratrumque omnium in conuentibus suis consensum expeterent. Quo facile obtento, Portarum prior Bernardus, Soffordus Excubiarum, Lazarus Durbonis, Stephanus Maioreui, Ioannes Aluerie conuenerunt ad Maiorem Carthusiam, et cum Anthelmo, mire sanctitatis uiro, primum capitulum generale celebrauerunt, cuius acta et statuta et quorumdam aliorum capitulorum exhibemus



I. ACTA PRIMI CAPITULI ORDINIS CARTHUSIENSIS.



 Omnibus sancte et catholice Ecclesie fidelibus presentibus et futuris notum sit quod Carthusiensis propositi priores, Portarum uidelicet Bernardus, et Soffordus Excubiarum prior, Durbonis quoque prior Stephanus, atque Aluerie prior Ioannes, diu pro tenore stabili et firmitate prefati propositi a prioribus et fratribus Carthusie petierunt, quatenus in eadem domo Carthusie commune capitulum eis liceret habere, obtentu correctionis et emendationis totius propositi. Hac igitur precum instantia, et quasi importunitate assidua, prior Carthusie Anthelmus cum fratribus suis consilio domni Hugonis II, uenerabilis Gratianopolitane ecclesie episcopi, tandem consenserunt, hac tamen conditione, ut singuli priorum acceptis ab archiepiscopis et episcopis suis, et a communi  capitulo fratrum suorum litteris, in quibus generali capitulo omnium que corrigenda et emendanda essent in ipso proposito potestas daretur per omnes domos, annotando diem quo conuenirent. Accepto igitur cum gratiarum actione tam desiderabili consensu, et litteris impetratis, die qui prenotatus fuerat, conuenerunt: et quoniam ab archiepiscopis et episcopis et ab ipsis capitulis consimiles date sunt littere, placuit unas episcoporum et unas capitulorum inscribere litteras in hunc modum:

»Falco Lugdunensis Ecclesie minister dilecto fratri Anthelmo Carthusie priori, cunctisque prioribus sub Carthusiensi ordine Deo militantibus, et qui cum eo sunt fratribus paupertatis premium a domino obtinere. Domum Portarum et domum Maioreui uestre  religionis emulas pro uoto et petitione sua ad tenorem et confirmationem ordinis uestri, sicut communi consilio capituli decretum fuerit, episcopali auctoritate concedimus et tradimus in perpetuum corrigendas.«

»Patribus et dominis reuerendissimis et Dei gratia Carthusie priori et qui sub eius regimine Christo militant fratribus, Portarum fratres uniuersi pacem et salutem eternam a Domino. Quod tandem assensum prebuistis, ut ad domum uestram, que nostri propositi mater est, nostre et ceterarum domorum priores opportuno, sicut statutum fuerit, tempore conueniant, ut de his que unitatem ac stabilitatem siue firmitatem ordinis nostri ualeant diligentissime tractare, non solum concedimus et laudamus, sed  etiam cum gratiarum actione suscepimus. In omnibus igitur que ad tenorem ordinis nostri et confirmationem pertinent, sicut uniuersalis capituli communi consilio decretum fuerit, concedimus et tradimus uobis et successoribus uestris domum nostram in perpetuum conseruandam atque corrigendam.«

Huius itaque uniuersalis capituli decreta per singulas capitulorum distinctiones placuit adnotari.

 Primum itaque capitulorum hanc habet continentiam, ut diuinum Ecclesie officium prorsus per omnes domos uno ritu celebretur, et omnes consuetudines Carthusienses domus, que ad ipsam religionem pertinent, unimode habeantur.

Secundum autem capitulum de prioribus decretum est, ut si quis priorum, quod absit! contra religionem et propositum egerit, semel, bis et ter a fratribus priuatim et in capitulo suo admonitus, si incorrectus permanserit, prior Carthusie ex communi concilio generalis capituli, aut eum, si fieri potest, corrigere, aut pro incorrigibili alium substituere habeat potestatem. Hoc idem de priore Carthusie et emendatione ipsius domus statutum est. Ipse uero supradictus incorrigibilis depositus, postea uel  in eadem domo, si tamen cum pace domus ipsius fieri possit, permaneat, uel ad aliam ipsius propositi domum, in qua iussus fuerit, transire non differat. Prior autem qui substituendus in illa domo fuerit, secundum prescriptas institutiones de fratribus eiusdem domus, si tamen rationabiliter fieri possit, assumetur. Sin autem, iuxta considerationem communis capituli de aliqua aliarum domorum, excepta Carthusiensi domo, prior desolatis fratribus detur. Id quoque de electione prioris post obitum sui antecessoris fieri decretum est.

Tertium quoque capitulum continet, ut si prior uel fratres cuiuslibet domus huius propositi, propria uoluntate sua domum ipsam ad alterius propositi religionem, quod absit! transferre uoluerint, eis sicut  iure perpetuo huic proposito confederatis nullatenus liceat.

Quartum proinde capitulum est statutum, ut nulla domus noua huius propositi, sine assensu communis capituli exstruatur, et institutiones dari a nullo priorum presumatur.

In quinto autem capitulo continetur, quod si domui Carthusie, que aliarum mater est et nutrix, hec necessitas ingruerit, ut de alia aliqua quam de sua domo sibi priorem asciscat, quamlibet personam, exceptis domorum prioribus, de domo qualibet huius propositi sibi assumat.

Sextum deinde capitulum huiusce continentiam habet, ut si alicui domorum iam sepe dicti propositi causa intercesserit de qua ad presens tractare necessarium  sit, prior Carthusie statim ad prefatam causam tractandam, tot ad se conuocet priores, si per se facere non poterit, quot ad eam definiendam sibi sufficientes esse uideantur. Horum autem definitio haud secus quam uniuersalis capituli rata habeatur.

Septimum demum capitulum de his habetur, ut neque priori Carthusie, neque ceteris quibuslibet  prioribus his omnibus que uel ad diuinum officium, uel ad ceteras quaslibet huius religionis institutiones pertinent, sine communi consilio generalis capituli demere aliquid, uel addere licitum sit. Commune autem, siue uniuersale capitulum uocamus eos qui conuocati conuenerunt. Ut igitur hec omnia instituta, que ad sancte huius religionis firmitatem, atque indeficientem stabilitatem pertinent, a sanctis uiris utiliter inuenta et saluberrime considerata, perpetuam habeant perseuerantiam, cuncti priores humilitatis uestigia sectantes, sese huic sancte discipline et perseueranti correctioni cum omni deuotione subdiderunt,  et huius sancte obedientie iugum suaue, et onus leue infatigabiliter atque indeficienter se ferre professi sunt his uerbis: Ego frater Stephanus prior Maioreui promitto obedientiam communi capitulo.

Aderat autem presens, quod pretermittendum non arbitramur, uenerabilis iam predictus episcopus, eiusdem Carthusiensis domus pater et monachus, cuius manum, in qua omnes has prescriptiones tenebat, flexis genibus osculantes, hanc professionem fecerunt.



II. ITEM CAPITULA ALTERIUS CONuENTUS.



 1. Capitulum primum continet, quod passiones Domini, sicut cetera euangelia, cantentur.

2. Secundum capitulum habet quod, quando Natiuitas Domini quarta feria euenerit, sequenti Dominica responsorium sicut in die Natiuitatis Domini cantetur. In missa, Puer natus est nobis. Oratio, Concede, quesumus, omnipotens Deus, ut nos Unigeniti. Epistola, Apparuit benignitas. Euangelium, In principio, etc., sicut in Dominicali Natiuitatis.

3. Tertium capitulum est, quod in ea Dominica, in qua est euangelium Erat Ioseph, cantetur antiphona Erat Ioseph in Sabbato ad uesperas, eademque repetatur ad Benedictus. Idemque contigit in Dominica post Ascensionem, ut uidelicet antiphona de euangelio, et ad uesperas in Sabbato, et ad Benedictus,  cantetur.

4. Quartum capitulum est, quod sexta Dominica post Epiphaniam, que precedit Septuagesimam, cantetur euangelium, Confitebor tibi, Domine pater celi et terre, et antiphone ex eodem euangelio, Tollite iugum meum super uos ad Benedictus, Iugum enim meum ad Magnificat.

5. Quintum capitulum est, quod repetitio responsorii, Ego dixi, Domine, sit, Sana animam meam,  quia peccaui tibi, eademque repetatur post Gloria.

6. Sextum capitulum est, ut illa que emendata sunt in psalterio, emendentur in responsorio, uerbi gratia: Si mei non fuerint dominati, Ipse liberauit me, et Exaltabo mane misericordiam, et in generatione et generationem.

7. Septimum capitulum est, ut post uenite, cantetur Aeterne rerum Conditor. Ad Laudes, Splendor paterne glorie. Ad uesperas, Deus Creator, etc. Ad Completorium, Christe, qui lux es.

8. Octauum capitulum est, ut ab octauis Pentecostes, usque ad Aduentum Domini omnibus ferialibus diebus, exceptis festis, Dominicales orationes dicantur ad uesperas et ad Laudes.

9. Nonum capitulum est, ut in responsorio unius  martyris in tertio nocturno dicatur uersiculus, Letabitur iustus in Domino.

10. Decimum capitulum est, ut in festo sancti Andree, si in Aduentu contingat, semel tantum comedatur, sed nichilominus ad collationem ueniatur.

11. Statutum est etiam ut pro caris in conuentu aliquid facere, in ordinatione prioris et sui capituli arbitrio consistat.



III. ALIA STATUTA.



 1. Statutum in Carthusiensi capitulo, ut in claustro post nonam secundum arbitrium prioris pro sermone solito lectio habeatur.

2. Deinde decretum est, ut quomodo de equitatione fratrum ceterarum domorum statutum fuerat, sic et in Carthusiensi seruetur, ita duntaxat ut, cum ad capitulum uenerint, uel per capitulum aliqui pro aliquo negotio missi fuerint, liceat eisdem domibus, unde fratres mittentur, prout necessitas postulauerit, solito more fratrem equitando foras mittere.

3. Item communi assensu decreuimus, quatenus pro domno P. Cluniacensi abbate, quando eum obire  contigerit, in cunctis nostri ordinis domibus, excepto anniuersario, et quod in martyrologio non scribatur, idem ac per officium fiat quod pro priore uel professo fieri consueuit. Pre ceteris uero totius ordinis Cluniacensis defunctis, preter priuatas orationes, semel in anno generale officium, tam de missa quam de agenda in conuentu, celebrabitur. A singulis quoque sacerdotibus unum psalterium, a laicis 300 Dominice orationes persoluentur. Hoc uero obsequium singulis annis ab ipso capitulo usque ad Natiuitatem Domini expleri iniunximus. Pro domno uero Ainrico Wintoniensi episcopo, necnon pro prefati  abbatis successoribus, post obitum ipsorum, generale officium in conuentu similiter celebrabitur.

4. Rursum sancitum est, ut si domus, aut quelibet persona nostri ordinis a Romana curia per se, uel per alium litteras contra instituta communis capituli postulauerit, a societate uniuersi ordinis separetur, nisi per idem commune capitulum reconcilietur.

5. Preterea stabilitum est, ut, quia certus est numerus habitatorum locorum nostrorum, certus etiam in animalibus et mercenariis haberetur et modus. Propter modestam igitur unitatem ubique seruandam, statutum est, ut nulla ordinis nostri domus ultra 25 mercenarios nec ultra 1200 tam oues quam capras, exceptis hircis, nec ultra 12 canes, nec  ultra 32 boues, ac 20 uitulos, nec ultra 6 sagmarios ulterius habeat.

6. De submouendis quoque ac substituendis prioribus, hoc etiam iudicauimus esse seruandum, ut nulli ordinis nostri congregationi uiuentem priorem liceat ab officio suo amouere, nisi ex consensu communis capituli, neque ipsi capitulo liceat eiusdem aggregationis, fratribus inconsultis ac nolentibus, absque culpa condigna, priorem dare uel auferre. Si uero a fratribus cuiuslibet domus erga priorem suum pro suis excessibus, questio suborta fuerit, idemque prior ab eisdem sepius admonitus, seipsum emendare noluerit, causa ipsa ad consilium communis  capituli deferatur, eiusque iudicio terminetur.

7. Dictum est etiam, ut nulla omnino domus pro suo, aut alieno negotio, ad personam domni pape scribere presumat, sine consilio communis capituli

8. Item statutum est, ut si quilibet prior, uel per se, uel per subiectum suum instituta capituli uiolare presumpserit, postquam transgressio manifesta fuerit, in conspectu totius capituli culpam professus extra capitulum egrediatur, nudatus pedes, uestibus pro consuetudine detractis, manu uirgas portans ante conuentum pro suscipienda disciplina humiliter reuertatur. Ipse quoque in domo sua, suis subiectis pro simili culpa similem imponat disciplinam.

 9. Decretum est etiam, ut si quis prescriptum animalium numerum excesserit, ex decreto capituli, quod superfuerit, pauperibus erogetur.

10. Preterea institutum est, ut monachorum uestimenta a semipede terram non tangant, laicorum quoque fratrum uestes ultra ora calciamentorum non descendant.

11. Etiam hoc statuimus, ut de Cisterciensium, siue premonstrati congregationibus propter ipsorum reuerentiam et pacem, nulla ulterius persona in nostrum ordinem suscipiatur. Quod institutum si quis nostrorum transgressus fuerit, etiam professum expellere cogatur, et a toto ordine separare.



Iu. ANTIQUA STATUTA ORDINIS CARTHUSIENSIS DE SACRIS RITIBUS.



 1. In omni missa de uiuis que uoluitur celebranda, per singulos dicitur: Omnipotens sempiterne Deus qui uiuorum.

2. Declaramus quod missa benefactorum nunquam debet reddi in festis XII lectionum, etiam tricenario currente, si tamen alia uacauerit in qua possit reddi.

3. Quacunque die contingant octaue Apparitionis, si aliter dici non possit responsorium Ne in ira, ipse octaue fient in Sabbato.

4. Declaramus quod missa Dominicalis non impediatur propter missam anniuersarii; sed tunc dicatur missa anniuersarii priuatim, et missa Dominicalis in conuentu, nisi alia dies dies uacet in ipsa hebdomada,  in qua dici possit missa dominicalis.

5. Cum dominus noster summus pontifex ordinauerit, et districte preceperit in uirtute sancte obedientie solemniter celebrari ab omnibus festum Corporis Christi, nos ob Dei et sancti precepti reuerentiam ordinamus, et eodem modo quo in decretali precipitur, precipimus, ut festum fiat in nostro ordine, et tam in officiis, quam in missis aliis cum candelis solemniter celebretur, scilicet feria u post octauam Pentecostes. Et fiant octaue de predicto  festo, eo ritu et ea solemnitate, quibus octaue Assumptionis B. Marie celebrantur.

6. Precipimus et monemus omnes priores et conuentus nostri ordinis, ut quolibet anno non omittant facere tricenarium olim concessum domino Amblardo episcopo Mauriennensi.

7. Declaramus quod quando uigilia Natalis Domini accidit in die Dominico, responsoria mutuata, scilicet Ecce dies ueniunt, et Aue, Maria, debent dici.

8. Declaratur quod in die Exaltationis sancte Crucis possit fieri dormitio secundum antiqua statuta.

9. Ordinamus quod de cetero pax sumatur in ecclesia in tabula, in qua sit depicta imago Christi crucifixi.

 10. Omni tempore in eleuatione corporis Christi in missis conuentualibus cereus accendatur, excepto tempore interdicti et cessationis a diuinis.

11. Declaramus quod secundum priuilegia nostra et statuta, et secundum decretalem positam in titulo de priuilegiis in secundo libro in fine dicte decretalis, possumus ministrare ecclesiastica sacramenta seruitoribus nostris domesticis.

12. Declaramus quod priores et uicarii monialium, si contingeret eos mori in domibus quibus presunt  non amittant associationes domorum propriarum, nisi in domibus in quibus sunt priores uel uicarii fecerint professionem.

13. Quando festum Annuntiationis celebratur infra octauas Pasche, in primis uesperis dicantur illi psalmi, qui dicuntur infra dictas octauas, scilicet Dixit Dominus.

14. Declaramus quod secunda missa Natiuitatis Domini celebretur; et si non apparuerit aurora, redeant monachi ad cellas antequam missa celebretur.

15. Inhibemus quod cum cucullis de tela factis amplius non seruiatur in conuentu, nec etiam in priuato.

16. Priores uel monachi nostri ordinis, uel conuersi  de cetero non eant ad sepulturas, nisi forte principum et magnorum prelatorum, uel patris et matris eorum de ordine, si sepelirentur infra terminos domorum suarum.

17. Statutum factum de presentia episcoporum, quod priores dimittant sedes suas in ecclesia ipsis episcopis presentibus, intelligitur quando sunt presentes in ecclesia.

18. Ordinamus ut ieiunia quarti temporis in Septembri in qualibet domo nostri ordinis secundum consuetudinem sue diecesis celebrentur.

19. Ordinamus quod si contingat euenire festum trium lectionum habens officium misse proprium, feria Iu capituli generalis dicatur missa festi, missa uero Salus populi priuatim ab aliquo persoluatur.

 20. Secundum consuetudinem domus Carthusie antiphone resumantur, scilicet in uoce in qua psalmodia est finita.

21. Criminosi reconciliati ordini spirituale beneficium habeant, iuxta gradum ad quem fuerunt restituti.

22. Ordinamus quod quando plura tricenaria erunt inchoanda, incepto primo tricenario a priore uel ab antiquiori, cetera incipiantur ab eis, quibus missa tricenarii iam incepti contigerit celebranda.

23. Precipitur ut districtius et efficacius potest fieri, omnibus personis ordinis ut nullo modo, quouis colore, per se uel alium, directe uel indirecte factis, uerbis, uel litteris aliquam personam, cuiuscunque  conditionis existat, inducat ad petendum ab ordine aliquod beneficium spirituale preter recommendationem generalem, que precibus ordinis fieri consueuit, nec leuiter concedant anniuersarium in dominibus suis, nec ullo modo pro temporalibus ad spiritualia se obligent, nisi prout licite fieri poterit, iuxta consilium peritorum.

24. Ordinamus quod de cetero, propter preceptum Ecclesie, quod per omnes domos ordinis in festis duodecim apostolorum semel in anno, euangelistarum et quatuor doctorum olim non fecimus festum capituli; fiat festum capituli quantum ad monachos, et conuersi in predictis festis in operibus occupati, non cessent ab eis, nec propter capitulum ad domum superiorem ascendant. Nomina apostolorum sunt Petrus,  Paulus, Andreas, Iacobus, et Ioannes, Zebedei, Philippus, Thomas, Bartholomeus, Mattheus, Iacobus Alphei, Simon, Iudas et Mathias.

25. Ut uniformitas, sicut in statutis continetur, in diuino seruitio seruetur in ordine, procurent omnes priores et uicarii habere legendam que legitur in Carthusia in octauis et per octauas eucaristie, cuius legende copia in Carthusia poterit reperiri.

26. Priori et conuentui Liminati, et aliis quibus placuerit conceditur, ut festum Conceptionis B. uirginis Marie possint solemniter celebrare, et fiat officium sicut in Natiuitate, in nomen Conceptionis nomine Natiuitatis commutato.

27. Conceditur domui Carthusie, ut possit facere festum capituli de domno Ugone Lincolniensi episcopo,  qui fuit monachus Carthusie.

28. Tempore paschali dicatur euangelium Ego sum uitis uera in festo B. Ambrosii et B. Ugonis, si in dicto tempore dicta festa contigerit celebrari.

29. Monemus ut in omnibus domibus conuersorum a domibus superioribus separatis, quibus est capella; cessante iusto impedimento, celebretur missa a priore uel procuratore, bis uel ter ad minus. . . . Si uero prior in premissis defecerit explendis, clamet culpam suam in capitulo proximo.

30. Tricenarium, quod concessum est domino Amblardo annis singulis persoluendum, circa festum S. Marci euangeliste debite persoluatur, sicut fit Carthusie, uidelicet ut pro ipso et suis parentibus dicatur prima oratio Inclina: . . . famulorum et famularum;  deinde consuete.

31. Licet statutum sit quod super annum dicantur sub certo numero centum breues, et non debent omitti, nec de cetero omittatur antiqua consuetudo in statutis contenta de mittendo et nuntiando per domos ordinis breues obeuntium personarum, ut pro eis dicatur oratio specialis, et consequenter pro aliis dicatur generalis, uidelicet pro uno singularis, et pro pluribus singularis, sicut habetur in statutis.

32. Ordinationem olim factam admonendo quatenus omni die dicatur missa B. Marie post missam conuentualem, alio impedimento cessante, sicut fit Carthusie, approbamus, et ut premissum est, fiat.  Item ordinamus et uolumus quod dicatur.

33. Declaramus quod in domibus monialium et monachorum, quibus non sunt tot sacerdotes quot missas debitas, etiamsi ultra illam qua debentur hebdomadam differantur, reddere non sufficiunt; pro qualibet missa debita, que solui non potuerit, psalmi quinquaginta dicantur, iuxta ordinationem et dispositionem prioris uel uicarii.

34. Consuetudinem domorum ordinis, in quibus singulis diebus missa de B. Maria uirgine dicitur, tanquam sanctam et laudabilem approbamus et confirmamus, et admonentes in Domino nonnullos priores et monachos ordinis prefate consuetudini contrarios, quod ad honorem Dei et B. uirginis dictam consuetudinem deuotionis specialis intuitu imitemur.

 35. Quia per Dei gratiam numerus personarum augmentatur et domorum, consequenter breuiter ordinamus, quod a capitulo generali usque ad instantem Natiuitatem Domini omni anno breues 50, et a Natiuitate usque ad capitulum sequens totidem dici possint, breuibus aliis qui super annum mittuntur in hoc numero computatis: ita tamen quod duo breues in hebdomada persoluantur.

36. Nouam constitutionem de monachis semel in mense communicandis per sedem apostolicam specialiter editam, causa deuotionis extendi uolumus ad nostros, cum pre ceteris religiosis deuotioni debeamus intendere: statuentes ut quilibet monachus non sacerdos, clericus, redditus apud nos in prima Dominica mensis cuiuslibet, ad minus iuxta tenorem  predicte constitutionis cum debita preparatione eucaristie recipiat sacramentum.

37. Monemus autem sacerdotes raro celebrantes, quod de cetero se preparent et disponant.

38. Propter officium benefactorum S. Stephani, Cluniacensis et capituli generalis, ne nimis differatur, concedit quod possit transferri anniuersarium: alia non anniuersaria que transferuntur, soluantur et reddantur quando et sicut in nostris constitutionibus continetur.

39. Questioni facte de festo B. Antonii et eius officio respondetur, et sicut fit in Carthusia, sermo in matutinis Omne quod agimus, etc., euangelium tam ad matutinas quam ad missam, Si quis uenit ad me, etc., homilia B. Gregorii pape, Si consideremus.  Introitus misse Os iusti, et epistola Iustum deduxit.

40. Cum secundum statutum ordinis monachi non sacerdotes et moniales loco misse tricenarii 50 psalmos dicere teneantur: similiter declaramus, quod in domibus monialium et monachorum, ubi non sunt  tot sacerdotes quot missas debitas, etiam si ultra illam qua debentur hebdomadam differantur, reddere non sufficiunt, pro qualibet missa, que solui non potuit, psalmi 50 dicantur iuxta ordinationem et dispositionem uicarii et rationis, non tamen propter hoc moniales omittant reddere pro breui unum psalterium, sicut in nouis statutis continetur.

41. Dominica infra octauas eucaristie dicitur titulus prime lectionis Ex dictis sanctorum.

42. Ordinamus quod festum B. Hugonis episcopi Lincolniensis, quondam monachi Carthusie et prioris de uitam cum candelis et capitulo per totum ordinem celebretur. Conuersi ab operibus non cessent, nec habeant capitulum. In primis uesperis super psalmos debet dici antiphona prima de laudibus Ecce  sacerdos magnus, et secundum responsorium, et missa sine symbolo.

43. Declaratur quod missa festi trium lectionum eueniens in die Cinerum et deinceps, propter missam ieiunii non impeditur, sed ab hebdomadario est dicenda.

44. Item declaratur quod quando plures breues eueniunt in hebdomada, et missas reddi secundum antiqua statuta cum suis propriis orationibus, non obstante quod de duobus breuibus dicendis in hebdomada est statutum. Si tamen plures quam duo breues in hebdomada contigerint euenire, quot plus euenient, tot minus dicentur in hebdomada subsequenti.

45. In festo de Conceptione B. Marie dicatur loco  Conceptionis, Sanctificationis.

46. Declaramus quod quando occurrit anniuersarium presente defuncto, due agende eodem die debent dici, una uidelicet anniuersarii post uesperas in ecclesia, et alia more solito prope funus.



u. STATUTA CAPITULI GENERALIS ORDINIS CARTHUSIENSIS EDITA ANNO 1261.



 1. Anno Domini 1261, statutum est quod prior et procurator possunt dicere Placebo et Dirige post nonam, quando sunt extra conuentum, et infirmi similiter.

2. Item, quod domus uallis uiridis possit scribere  domino pape pro sibi necessariis.

3. Item, conuentus non comedant extra domos.

4. Recepti et recipiendi de ordine Minorum et Predicatorum non possunt habere obedientias cum cura, sine dispensatione summi pontificis. Ipsi etiam qui professi fuerint in predictis ordinibus uel in Cisterciensi, non possunt aliquas obedientias etiam sine cura habere in ordine nostro sine dispensatione capituli generalis.

5. Priores non dent uicariis generalem potestatem, nisi in casu euidentis necessitatis uel utilitatis.

6. Beneficia anniuersariorum priuatorum non fiant diebus secundum antiquam consuetudinem abstinentie  deputatis; possunt tamen fieri in quibuslibet festis capituli, cuiuslibet domus consuetudine non obstante. Illud etiam quod dabitur feria III, uel Sabbato possit pro beneficio anniuersarii computari, quidquid sit illud.

 7. Statutum de facienda coquina per monachos semel in mense reuocatur.

8. Nullus appellet nisi ad capitulum generale uel ad priorem Carthusie, aliter appellans ordinem amittat. Si autem iudicio capituli pronuntiatum fuerit ipsam appellationem iniustam fuisse, is qui sic appellauit iuxta modum culpe grauiter puniatur.

9. Nullus appellet, et correctionem nisi grauem et manifestam contineret iniquitatem. Appellationem autem quacunque ex causa emissam non prosequatur in propria persona, sed per nuntium et litteras, et priores teneantur in hoc casu ministrare subditis suis nuntium et expensas.

10. Conuersi et redditi teneantur ostendere et exponere  uoluntati prioris, uel etiam procuratoris quidquid habent in cellis uel alibi, quotiescunque ab ipsis super hoc fuerint requisiti, ne sententiam excommunicationis contra proprietarios latam incurrant.

11. Quando aliquis monachus de ordine Cisterciensi uel Nigrorum apud nos facit professionem, non benedicitur, si in suo ordine fuerit benedictus. Cetera tamen facit, uidelicet uersum Suscipe me, Domine, orari pro se postulat, professionem legit et communicat.

12. Si aliquis infirmetur infra terminos nostros tam grauiter, quod non posset intrare terminos pedes uel eques, non potest recipi uel indui ordinate.

13. Nouitii non faciant professionem nisi proprio  priore presente, uel alio de ordine nostro per uoluntatem eius, si presens non possit esse.

14. Cuilibet statuum nostri ordinis, scilicet monachorum, conuersorum et redditorum, loco trium inutilium possunt addi tres utiles.

15. Nullus presumat proponere aliquid ad statuendum, per quod antiquus rigor ordinis minuatur, quicunque uero hoc fecerit, et monitus a priore Carthusie uel a definitoribus cessare noluerit, ipso facto ordine sit priuatus.

16. uisitationes domorum Catalonie, Anglie et Sclauonie et S. Bartholomei et ceterarum domorum multum remotarum a Carthusia non fiant nisi anno bissextili, nisi capitulo uel priori Carthusie uideretur quandoque aliter faciendum.

 17. Quicunque de incontinentia indicibili conuicti fuerint uel confessi, perpetuo carceri mancipentur sine spe deliberationis.

18. Singule domus nostri ordinis carcerem sufficientem habeant, in quo ad agendam penitentiam, recludantur criminosi, et omnis qui minatur mortem uel ignem, donec de ipsis per capitulum aliter ordinetur. Ad incarcerandos uero predictos criminosos teneantur subditi suis prioribus uel uicariis, aut uisitatoribus obedire.

19. Prior Carthusie possit reconciliare ordini quoscunque criminosos, seruata ordinis disciplina, propter cauendum scandalum et periculum animarum, et etiam prior proprius ipsorum criminosorum in articulo mortis.

 20. Fugitiui reperti absque litteris prioris Carthusie uel priorum suorum, per quoscunque priores ordinis licite possunt capi.

21. Diffinitores fugitiuorum non se debent intromittere de reconciliatione uel disciplina fugitiuorum, qui causa reconciliationis ueniunt ad capitulum, sed diffinitores capituli generalis.

22. Capitulum generale potest ex plenitudine potestatis quamcunque ordinis personam collocare ex causa rationabili in quacunque domo ordinis ad professionem etiam faciendam.

23. Si quis semel professus fuerit in aliqua domo ordinis, et iterum profiteatur in alia, sufficiat ei ad  professionem, ut promittat priori obedientiam in conuentu.

24. In octaua Natiuitatis Domini dicitur prefatio de natiuitate, et Communicantes, et Hanc igitur.

25. Quando Apparitio Domini in dominica contingit, fit commemoratio de dominica, et sunt antiphone Cum factus esset, etc.

26. Post lectiones de prophetis, cum terminantur cum Explicit, dicitur: Tu autem, Domine.

27. In festo inuentionis S. Stephani dicuntur antiphone et responsoria, sicut in octaua natalis eiusdem.

28. Feria Iu et uI ieiuniorum quadragesimalium, post alias orationes dicitur oratio, Omnipotens, qui uiuorum.

 29. In missis defunctorum, in quibus ex ordine debet dici tractus De profundis, dicatur introitus, Requiem eternam.

30. Qualibet hebdomada totius anni dicuntur duo breues, et non plures usque ad capitulum generale, nisi in una hebdomada plures persone in aliqua domo decederent, uel alia subesset aliqua iusta causa. Nam post capitulum generale dicuntur plures, si non sufficerent antedicti.

31. Priores non teneantur sequi consilium conuersorum in receptione aliorum, nisi uiderint expedire.

32. Conuersi et redditi communicare debent in die professionis sue.

33. Hospitantes in domo de Plantatis nichil ibidem,  preter ea que per illos de S. Roberto promissa sunt, requirant.

34. In stando in ecclesia superiori conuersi et redditi debent monachos imitari.

35. Laicorum numerus, quos conuersos uocamus, tresdecim est statutus, et redditorum duo possunt esse clerici, et intrare chorum monachorum, etiam sine cappa, et officium monachorum preter missas facere, capitulo interesse, et in refectorio monachorum comedere, cum a prioribus eorum, ut in predictis, gratia eis fiat.

36. Redditi laici comedant in refectorio cum conuersis, tempore quo comedent ipsi redditi in domo superiori.

37. Nulla monialis possit eligi de cetero in priorissam,  nisi triginta annos etatis habeat. In qualibet domo monialium priorissa promittat obedientiam uicario, et moniales tantummodo priorisse. Monachi uero qui sunt in aliqua domo monialium, cappellani atque conuersi et redditi promittant obedientiam uicario tantum.

38. Capellani et clerici et redditi cum monachis uel monialibus conuersantes, teneant ordinem in ieiuniis sicut moniales et monachi supra dicti.

39. Declaramus quod ordinem tenere est feria II et Iu esse contentum pane et uino et coquina; feria III et Sabbato, pane, uino et coquina sine pittantia; feria uI, pane et aqua; festis capituli et feria u, sicut et alii ex debito.

 40. Quam cito Sanctus incipitur, caputium induitur.

41. In pluribus tricenariis simul inchoandis, quilibet suam habet missam et propriam orationem, et postea addentur simul in oratione plurali.

42. Tapetia uniuersa et quarrelli picturati uel curiosi de cellis amoueantur.

43. Picture curiose de ecclesiis et hospitiis deleantur.

44. Statutum est ne aliquis de ordine nostro possit prefici in priorem de cetero, quoad usque a tempore professionis per duos annos laudabiliter in ordine nostro fuerit conuersatus.

45. Nouitii qui ueniunt ad ordinem nostrum sibi proui leant de uestibus, si habeant unde.

 46. Sacerdos qui non potest celebrare missam, in conuentu inutilis reputatur.

47. Clericum redditum priores recipiant, consultis monachis.

48. Statutum quod termini deinceps per duos priores limitati more solito et scripti ad sequens capitulum apportentur, et ibi rationabiliter examinati per omnes diffinitores confirmentur, et sigillentur, et extunc habeant roboris firmitatem, approbatur et confirmatur.

49. Si contigerit mori equitaturam uisitando, emendationes quindecim librarum non excedant; si minus ualet, emendatio minuetur.

50. Nulla domus habeat colloquium preter festum XII lectionum.

 51. Hortamur et uolumus quod priores quorum conuentus propter paupertatem diuiduntur, nullos nouitios interim recipiant absque licentia prioris Carthusie uel capituli generalis.

52. Monitio sit effectuosa et districta, ut nullus prior uel alia persona ordinis libros uel quecunque alia obstinate sibi appropriet per usum fructum sibi concessum.

53. Qui reconciliatus fuerit ordini, licet alibi obierit, et sepultus fuerit, non caret beneficio ordinis.

54. Procuratores ordinis in domo superiori sine licentia speciali nichil debent dare uel possunt, nisi manifeste eis conceditur in statutis.

 55. Illi qui uolunt ostium chori aperire, in eleuatione habeant fracticum ostium, quod aperiatur tantum in eleuatione, et postea claudatur.

56. Cum communitas preferenda sit proprietati, nemo de cetero suadeat, consulat uel procuret eleemosynas assignari ad pittantiam, infirmariam uel sacristiam uel aliquid tale.

57. Monemus ne portetur potus a monachis foris, nec super hoc credatur prioribus uel hospitibus aduentitiis, et patres domorum, quantum possunt, dissuescant.

58. Ordinamus precise, et irreuocabiliter uolumus obseruari, quod conuersi et redditi, qui de cetero ad dominos seculares recurrent, conquerendo et denuntiando per se uel per alium de ordinationibus seu  correctionibus, domum suam perpetuo amittant, monachi uero uoce careant in eternum.

59. Si quis uoluerit exire ordinem, uel alium exire sollicitauerit, per uisitatores perpetuo uoce priuetur.

60. Precipimus ut cum duo in cella fuerint, primo ostio penitus aperto, secundum ostium nullatenus obseretur.

61. Ordinamus et uolumus quod redditi clerici in illis casibus, in quibus conuersi amittunt barbam et cellam, et nunc puniantur sic, quod nunquam portent cappam nisi grisam, et caputia habeant ad modum nouitiorum, dimidiam tortam panis monachorum cum pane familie tantummodo. Et idem dicimus de redditis laicis suo modo.

 62. Ordinamus et uolumus modis omnibus, quod quelibet domus custodiat deposita sub duabus uel tribus clauibus, quarum unam custodiat prior, aliam uel alias custodiant illi quibus prior duxerit committendum.

63. Associationem tricenarii faciendam statuimus primo anniuersario post inceptionem tricenarii.

64. Non credimus clericos redditos teneri ad psalteria.

65. Sacerdos ad altare, quando se uertit ad populum, iungat manus, nec retorqueat ad pectus ad Dominus uobiscum.

66. Nouitii conuersi et redditi possunt mitti extra terminos pro utilitate domus sue.

67. Conuersi se uocent ad inuicem fratres; qui  contra fecerit, ueniam accipiat.

68. Nec monachi, nec conuersi presumant de cetero sigilla seruare, uel sculpere; sed qui habent, statim reddere teneantur.

69. Quoties aliquis constituitur nouitius, nouitiorum propter disciplinam ultimus intelligitur eorum quos inuenerit, nisi aliud exprimatur.

70. Quando in festo Trinitatis commemorationem fieri contigerit, fiat de officio paschali.

71. uolumus et monemus ut uisitatores uigilent et intendant, nec mittant hospites, ubi hospites tres sciuerint esse.

72. Stola non concellata, sed uniformiter deportetur.

 73. Caueant uisitatores, quantum poterunt, ne conuersi et seruientes sui culpas et modum uisitationum domorum quas uisitabunt, sciant, uel inquirant et reuelent.

74. Qui uoluerint de cetero aliqua proponere capitulo generali, proponant in scriptis sub breuibus uerbis, et tradant lectori.

75. Capellani et clerici cum monachis et monialibus conuersantes teneant ordinem sicut moniales et monachi in ieiuniis. Beneficia temporalia habent sicut conuersi, et spiritualia sicut monachi, et ad reddenda ea pro aliis sicut et ipsi teneantur.

76. Non detur pittantia monachis in cena carnispriuii in refectorio, nec conuersis in cellis.

77. Fiat commemoratio in festo sancte Crucis, si  sit in Dominica, primo de Dominica, post de octaua Marie, et post de martyribus.

78. Qui professionem fecerit in ordine nostro, et exierit, et postea redierit, non faciat iterum professionem, sed statim promittat obedientiam.

79. Monachi qui non sunt sacerdotes, dicant unum psalterium pro tricenario concesso illis qui non sunt de domo.

80. Sabbato ieiuniorum, legat prior quintam lectionem, licet in mane celebrauerit.

81. Ad preces priorum superuenientium, nisi ipsis presentibus, non detur monachis pittantia diebus ab ordine concessis, nec exeant domum, causa spatiandi.

82. Ordinatum est ut nouitii, recitata lectione in  capitulo, et propositis que proponenda sunt a priore, confestim a capitulo, et omnino de capitulo generali excludantur.

83. Oratio de uigilia S. Andree et festi S. Sylee bis continuatim dicantur.

84. Inobedientes scienter uisitatoribus, a suis prioribus absolui non possunt.

85. uisitatores, ubi inuenerint quod monachi extra clausuras domorum comedere consueuerunt, consuetudinem reprehendant et castigent.

86. Non reuelentur secreta ordinis.

87. Credit ordo, quod statutum Lugdunensis concilii non arceat nos ad inclinandum, quoties hoc nomen Iesu auditur; sed fiat sicut ante.

 88. Aliqua monialis non mittatur de domo sua per uisitatores, nisi pro noua plantula construenda, et tunc de licentia prioris Carthusie uel capituli generalis.

89. Monachi qui missi sunt, et qui mittentur de cetero ad domos ordinis ad professionem faciendam, illam faciant infra mensem

90. Priores qui exonerantur de hospitibus, illis tenentur expensas necessarias ministrare.

91. Missa beneficiorum debet reddi in festo XII lectionum, etiam tricenario durante.

92. Quacunque die contingit octaua Apparitionis, si aliter dici non possit responsorium Domine, ne in ira, etc., ipse octaue fiant Sabbato precedenti.

93. Ordinamus et uolumus, ut prebendarii seculares  de cetero non recipiantur in ordine sine licentia capituli generalis uel prioris Carthusie super annum.

94. Omnes ludi manuales a personis ordinis euitentur.

95. Garciones non permittantur exire potestatem Carthusie, sedente capitulo generali, nec priores eorum dent eis pecuniam ad bibendum.

96. Ordinamus et uolumus, quod si alique persone de ordine Mendicantium recepte sunt, uel recipiantur  non possint habere obedientiam sine licentia capituli generalis.

97. Priori uallis uiridis conceditur tertius clericus.

 98. Inhibemus ne de cetero conuersi uel redditi equitent in campis [f. in cappis] nigris.

99. Iniungitur prioribus in uirtute sancte obedientie et precipitur ne presumant dare parentibus uel cognatis sine consensu aliquid uel aliqua de bonis domus, unde domus grauetur.

100. Declaramus et uolumus, quod de cetero nullus prior recipiat aliquam personam ad ordinem sine consensu et uoluntate conuentus sui uel maioris partis.

101. Ordinamus, quod redditi, tam clerici, quam laici teneantur ad silentium: aliquando ratione loci sicut in ecclesia et in refectorio, uel in mensa, uel in claustro; aliquando ratione persone, sicut cum personis que tenentur ad silentium.

 102. De festis SS. Benedicti, Hugonis, Ambrosii, quando paschali tempore euenerint, nichil immutatur, quin fiat sicut ante Pascha, quantum ad homelias et euangelia et epistolas, tam in missa quam in matutinis.

103. uisitatores non possint emittere hospites extra prouinciam quam uisitant, nisi mitterent in domum unde ultimo fuerint professi.

104. Statutum de uelatione monialium, que officia habuerint et dimiserint, approbatur et confirmatur.

105. Iuiungimus uisitatoribus ordinis, quod non uereantur iniungere prioribus quod petant misericordiam, quotiescunque rationabilem causam uiderint apparere, et maxime illis quos in hoc uiderint obstinatos.

 106. Deliberatione prouida statuendum, quod quicunque subditus monachus uel conuersus seu redditus, commiserit crimen furti, seu alienationis, uel proprietatis ultra ualorem trium solidorum, nec ipse priori suo saltem constitutis temporibus in statutis confessus fuerit, ipso facto sententiam excommunicationis incurrat, et hanc sententiam denuntient annis singulis priores, uel ipsis absentibus uicarii in domibus suis in Dominica Ramis palmarum latam per capitulum generale; hoc addito quod priores possint absoluere sicut prius, et uicarii usque ad aduentum prioris.

107. Statutum est ut quicunque conuersus de cetero peccatum incontinentie commiserit, domum  suam perpetuo amittat, et ad statum redditi, quoad uictum et barbam reducantur, et cellam amittunt sine spe dispensationis.

108. Similiter cellam amittit quicunque priorem suum diffamauerit, aut damnum domus procurauerit, sollicitando creditores ad recuperanda debita, uel exhortando aliquos ad capienda bona domus, uel alia damna inferendo.

109. Illud idem obseruetur in de furto et proprietate conuictis.

110. Statutum factum circa uictualia conuersorum stet, de duobus . . . . panum et pane auenaceo, et de uino dando solummodo temporibus statutis, secundum formam in statutis, contentam firmiter obseruetur: ita quod, non obstantibus aliquibus consuetudinibus  contrariis aliquarum domorum, predictum statutum a modo teneatur; nisi priores, qualitate regionis et personarum et domorum considerata, duxerint cum eis misericorditer dispensandum. Si uero propter hoc uel aliud a laboribus se subtraxerint, aut minus fideliter laborauerint, aut. . . laborem fecerint, et hoc constiterit priori uel procuratori, et moniti se non correxerint, prior de conuentus sui uel maioris partis consilio mittat eos ad priorem Carthusie alibi sustentandos.

111. Cum conuersi et redditi recipiantur post salutem animarum precipue pro labore, et nonnulli propria manu laborare recusent, statuimus, ut quicunque super hoc a priore uel procuratore reprehensi fuerint, et moniti non se emendauerint, uino  et pittantia priuentur, quandiu priori uidebitur, nisi eos euidens necessitas excusaret.

112. Conuersi infra terminos domorum suarum non equitent, nisi ita essent debiles et infirmi, quod pedes ire non possent, nec extra, nisi secundum quod scriptum est in statutis.

113. Prior et procurator quotiescunque eis placuerit, uel saltem semel in mense cellas et officinas conuersorum diligenter uisitent, et inquirant, et ipsi conuersi eis omnia exponere teneantur. Et si aliquis cibaria preter licita et debita in cella assuetus fuerit reponere et tenere, et monitus non se correxerit, cella perpetuo priuetur. Et amodo seras clandestinas non habeant sub pena contenta in statutis; in ostio uero anteriori seras possint habere, si priori uidetur  expedire, cuius clauem quotiescunque extra domum exierint tradant coquinario: quod qui non fecerint, sequenti die quo dabitur uinum et pittantia, careant ipsi.

114. Exhortamur priores, ut in correctione conuersorum sint peruigiles et intenti, et in receptione eorum non teneantur sequi consilium conuersorum.

 115. Ad statutum quod conuersi se uocent ad inuicem fratres, additur quod qui contra fecerit, in sequenti capitulo clamet culpam suam, et sine misericordia accipiat disciplinam.

116. Statuta de nouo facta conuersis immediate post sermonem legantur ab illo cui prior duxerit iniungendum, quater in anno uel amplius, si priori uidebitur.

117. Terre inutiles, remote et steriles ad tempus possint dari in emphitheosim de consensu conuentuum, secundum quod sibi uidebitur faciendum. Si uero aliqui conuersi predicta impedire palam uel occulte tentauerint, ita quod possit probari, redditi efficiantur.

118. Ordinamus etiam quod predicta statuta  statim probentur et confirmentur.

119. De tribus uero personis, in quibus prior Carthusie poterat dispensare supra annum ultra numerum tresdecim conuersorum, ulterius cum domibus que multum indigebant, ordinamus quod ille tres persone in redditis recipiantur, hoc adiecto quod si aliqua persona ualde domibus necessaria et utilis appareret, quod predictus prior inspecta qualitate persone possit dispensare cum uno uel duobus de illis tribus, ut conuersi efficiantur.

120. uolumus omnimodo quod predicta statuta obseruentur et in sequenti capitulo confirmentur.

121. Quater in anno legantur hec statuta conuersis et redditis omnibus congregatis in capitulo ipsorum,  uidelicet in festo Purificationis, S. Ioannis, et Assumptionis B. Marie.

NOTA.---Etsi hec statuta annum 1261 prefixum habeant, non omnia tamen eo anno, sed aliqua subsequentibus annis edita esse opportet. Id patet ex statuto 87 in quo fit mentio decreti editi in concilio Lugdunensi.



uI. STATUTA EDITA IN CAPITULO GENERALI ORDINIS CARTHUSIENSIS ANNO 1289.


 1. Anno Domini 1289, de nouo statuimus quod  quelibet domus ordinis possit habere duos clericos redditos, qui sint de numero uII redditorum.

2. Item pro personis in domibus associatis persoluant priores, sicut pro personis propriis, nisi mutua pactio aliud contineat.

3. Item de nouo statuimus, ut deinceps termini per duos priores more solito limitati et scripti ad sequens capitulum apportentur, et ibi rationabiliter examinati per omnes diffinitores approbentur et sigillentur, et extunc habeant roboris firmitatem.

4. Item de nouo statuimus quod priores et procuratores, qui reperti fuerint culpabiles negligentia uel alio modo de euasione incarceratorum, sequenti capitulo clament culpam suam, etsi iudicio capituli  dignum fuerit, obedientiis priuentur; alii uero qui  euasionis causam dederint, obedientias de cetero non habeant et locum subeant euadentis.

5. Item, de nouo statuimus quod monachi conuersi et redditi de incontinentia conuicti et confessi, si contigerit aliquo tempore reconciliari eos ordini, nullo modo fiat id domibus in quibus conuicti fuerint, nisi ad perpetuum carcerem, de quo si educerentur, nullo modo ibi remaneant, sed alibi collocentur sub debita disciplina.

6. Item, cum scandalum non modicum et inter magnos in terra ista ortum fuerit propter scyphos argenteos a quibusdam prioribus deportatos, inhibemus districte ne de cetero extra domos per aliquem de ordine deportentur.

7. Item, de nouo statuimus quod uisitatores quos  obire contigerit intra domum aliquam ordinis, ibi habeant monachatum; et si prope, tricenarium habeant in domo in qua sepelientur.

8. Item, inhibemus ne quis per se impetret uel impetrari faciat a principibus uel aliis quibuscunque litteras rogatorias pro seipsis.

9. Item, associationem tricenarii faciendam statuimus primo anniuersario post inceptionem tricenarii.

 10. Item, ad quedam uerba prioris uallis S. Petri respondetur, quod per modum statuti non fuit concessum quod prior Carthusie posset compellere per censuram ecclesiasticam domos que ei debeant, et ideo non oportet quod statutum reuocetur, quia nullum.

11. Item, domus Belli Larici uocetur de cetero Bellus Locus.



uII. STATUTA EDITA ANNO 1290.


 1. Anno Domini 1290 statutum de duobus clericis habendis approbatur, et de comedendo in refectorio cum monachis.

2. Item, si cathedra S. Petri accidit in quadragesima,  missa eius dicetur in mane, nisi acciderit in Sabbato uel Dominica.

3. Item, quicunque causam euasionis dederint incarceratis, obedientias amittant, et locum subeant euadentis quandiu placuerit capitulo generali.

 4. Item, statutum quod monachi uel conuersi aut redditi de incontinentia conuicti, si contingat eos aliquo tempore reconciliari ordini, nullomodo hoc fiat in domibus principalibus, uel in quibus conuicti  fuerint, nisi ad perpetuum carcerem, etc., ut supra approbatur et confirmatur.

5. Item, statutum de breui dando illis qui habent participationem confirmatur.



uIII. STATUTA ANNI 1291.


 1. Anno Domini 1291 concessa sunt auctoritate capituli generalis per diffinitores datos ab eodem super litem que erat in ordine, pro littera a domino Gregorio papa X impetrata, domno priori Carthusie qui nunc est, et illis omnibus qui pro tempore  fuerint, hec que sequuntur, uidelicet omnimoda potestas in foro penitentiali audiendi confessiones priorum, et absoluendi eosdem qui ei uoluerint confiteri. Item, quod possit facere misericordiam prioribus super annum eam petentibus, si ex iuxta  causa uel utili eam uiderit faciendam. Item, quod ubicunque in tractatibus ordinis duplicem uocem habeat ad rigorem ordinis obseruandum. Item, quod quilibet prior Carthusie semel in toto tempore suo tantum possit mittere duos ex monachis suis ad alias  domos ipsius ordinis, cum pace tamen ipsorum et conuentus dicte domus, si contingeret quod aliqua bona persona ueniret ad dictam domum Carthusie, nec posset ibi recipi propter multitudinem monachorum.



IX. STATUTA NOuA CAPITULI GENERALIS.


 1. Professio non sit a nouitiis, nisi priore presente.

2. Recepti ad statutum terminum uenientes, si prior absens fuerit et multum remotus, nichilominus a conuentu induantur et incellentur.

 3. uisitatio Scale Dei fiat anno bissextili.

4. Concessum est domibus Scale Dei, Anglie, S. Bartholomei, Hibernie, Sclauonie, quod uicarius cum antiquiore possit confirmare electionem prioris a conuentu, si prior non fuerit in illis partibus, qui pro confirmanda electione possit uocari.

5. Iniungitur prioribus, ut se defendant per priuilegium indultum a prestatione decimarum.

6. Post completorium dicatur antiphona Sancta Maria, et oratio Concede nos.

 7. A quarto Nonas Nouembris usque ad Septuagesimam, agendam  preter laudes in cella dicimus, post Nonam uel post uesperas in festis XIII Lectionum; ferialibus uero diebus post uesperas dicimus propriam siue specialem cum tribus antiphonis,  et IX lectionibus, quotidianam uero cum prima antiphona et tribus lectionibus. Et sciendum quod in predicto tempore dicuntur tres prime lectiones diebus dominicis, etc., per ordinem.

8. Prior Carthusie potest mutare uisitatores ex causa.

9. Corpus Domini seruetur in capella inferiori cum sera a quibuscunque placuerit, ita tamen quod renouetur in qualibet hebdomada, si commode fieri potest. Missa B. Marie in Sabbatis, in festis capituli et candelarum dicatur priuatim, exceptis diebus  Natalis Domini, Sabbato sancto, et quatuor festis B. Marie.

10. uicarius dicat Benedicite etiam prioribus extraneis superuenientibus, absente priore.

11. Pro tricenario inchoando possit transferri anniuersarium.

12. Agricultura non exerceatur in agirelariis.

13. Loco trium personarum inutilium possunt recipi tres utiles, ita quod quilibet numerus non excedatur.

14. Nouitii possunt celebrare missas priuatas, et ad eas seruire ad arbitrium prioris.

15. Nullus presumat contendere uel ludere palam uel priuatim cum priore secundum regulam S. Benedicti.

 16. Capitulum priuatum compellat eum propter quem uocabitur ad soluendas expensas que fient in eo.

17. Pro sepultura redditorum laicorum non comeditur in refectorio, nec uigilatur a monachis, nisi eos obire contigerit in domo superiori.

18. Prior non cesset ab officio in festo Reliquiarum ecclesie inferioris propter fragilitatem  , sicut nec in festo dedicationis eiusdem.

19. In festis Purificationis et Annuntiationis dicatur Gloria in excelsis, quandocunque contingant.

20. Sine consilio procuratoris, uicarii et sacriste prior non possit mutuo dare ultra decem libras simul uel per partes.

21. Orationes in missis septenarium numerum non excedant, nisi necessitas orationum incumbat.

 22. Dedicatio non mutetur nisi propter festum candelarum, et tunc cum tota solemnitate sua celebretur, et comeditur in refectorio: tamen possunt conuersi et familia laborare.

23. Quando uigilia contingit die Dominico, fiat ieiunium et commemoratio die Sabbati.

24. Infirmus in ecclesia sedeat in loco suo, uel stet si placuerit, nec transeat ad locum inferiorem.

25. Comedatur in refectorio in sepultura prelatorum.

26. Pro tricenario siue psalteriis dicant clerici uel monachi non sacerdotes L psalmos et laici L Pater noster.

27. Clericus redditus quando fit monachus, in suo habitu cum cappa probetur.

 28. Infra octauam Apparitionis, Ascensionis, et Assumptionis ac Natiuitatis B. Marie dicatur feriale Kyrie eleyson sine Gloria in excelsis, nisi in Sabbato aut festo XII Lectionum.

29. Prior debet dicere primam missam tricenarii cuiuslibet, si sit paratus, etiamsi sit hebdomadarius.

30. In festo reliquiarum et dedicationis inferius non frangatur ieiunium. Item, propter hospites ieiunium non frangatur.

31. Pro archiepiscopo uel episcopo dicatur oratio Da nobis, Domine, ut animam famuli tui sacerdotis et pontificis, etc.

 32. Omnes monachi sepeliantur cum cilicio, tunica et cuculla et caligis et pedulibus.

33. Conuersus aliquis non seruiat ad missas.

34. Quando contigerit duo festa transferri, officium maioris festi fiat prima die, et aliud sequenti; et si contingat anniuersarium die illa, non impediatur translatione.

35. Omnes qui minitantur mortem uel ignem, uel aliquid simile, cuicunque persone ordinis, possint incarcerari iuxta arbitrium suorum.

36. Missa de Cathedra S. Petri in die Cinerum et post dicetur ab hebdomadario, nisi acciderit in Sabbato, uel Dominica, nec dicetur tractus in ea.

37. Si aliquis prior prioratui cedens non inuenerit locum uacantem in domo sua, prior possit eum ponere  in hospitio uel in cella, et alium de monachis remouere de cella et in hospitio ponere, cum pace et cum bona uoluntate monachi.

38. Quando Annuntiatio Dominica celebrabitur post Pascha, dicatur responsorium Prope est Dominus, alleluia. Surrexit Dominus.

39. Nouitii excludantur a capitulo, si priori uidebitur.

40. Conuersi se uocent fratres, qui contra fecerit, ueniam accipiat.

41. Quotiescunque dicitur In unitate Spiritus sancti Deus in aliqua oratione, quando postea dicendum est Deus in adiutorium, ad misericors Dominus erigamur, cum In unitate, etc.

42. Statutum est quod nullus appellet nisi ad  capitulum generale, et appellans iuste non possit excommunicari, et lata excommunicationis sententia contra iuste appellantem non teneat; aliter appellans incarcerari possit.

43. Nouiter celebrantes non descendant a gradu altaris pro oblationibus recipiendis.

44. Conuictus uel confessus de incontinentia qualicunque, si contingat illum reconciliari, nullo tempore possit eligi in priorem.

45. Clerici redditi gaudeant eodem priuilegio quo conuersi in uictualibus, et comedendo in refectorio, et ueniendo ad mandatum.

46. Festum B. Dionysii in domibus ordinis nostri in regno Francie possit cum capitulo celebrari.

47. Hec dictio Litium, in plurali uniformiter  pronuntietur per t.

48. Quando duo festa candelarum immediate succedunt, uespere subsequentis festi a capitulo incipiant, exceptis illis de quibus expresse contrarium statutum est.

49. Declaratio quod a die Pasche in officio B. Marie duplex Alleluia dicatur, approbatur, nisi in festo Annuntiationis quando fit post pascha, in quo dicitur responsorium Prope est Dominus.

50. Statutum de faciendis carceribus approbatur, quibus includantur falsarii, incendiarii, homicide, uel minantes mortem, uel ignem, et uagantes  per mundum, et ceteri de quibus scriptum est et statutum.

51. Post quinquagesimam usque ad Pascha pro nullo festo frangitur ieiunium.

52. Statutum est quod priores non permittant monachos uel conuersos seu redditos professos aliqua ex causa seruare denarios, suis uel extraneis usibus appropriatos uel propriandos.

53. Statutum est quod qui leuiter protulerint Prius dimitterem ordinem, siue equipollentia uerba, quam facerem uel obmitterem hoc uel illud; si prior fuerit, sit extra sedem suam in ecclesia per unum diem; si subiectus, recipiat in capitulo disciplinam pro qualibet uice.

54. Ex precepto et decreto ordinis teneantur  priores recipere et afferre tempore competenti capitulo generali uel priori Carthusie denuntiationes conuentuum secundum ordinis instituta, alioquin se nouerint puniendos.

55. Sententia excommunicationis que fertur in Ramis palmarum a priore, presentibus monachis, conuersis et redditis, in scriptis proferatur.

56. In missis ad Gloria in excelsis et ad Credo ad nomen Iesu modice inclinetur.

57. Pelliciosos uulpinos et de bestiolis siluestribus, et calceamenta curiosa et plicata reprobamus, et de cetero non habeantur.

58. In omni missa que de uiuis uoluitur celebranda, per singulos dicitur Omnipotens qui uiuorum.

59. Priores possunt dare potestatem uicariis absoluendi  in absentia sua de quolibet peccato: ita tamen quod de mortali certo, quod absit, priori teneatur iterum confiteri.

60. Festum B. Magdalene cum candelis solemniter celebretur, non tamen dicatur Credo, nec communicet diaconus. In ipso festo propria oratio Largire, ad sextam uero Deus qui nos annua, ad nonam Exaudi.

61. Simplices monachi uel clerici uel redditi nostri uenientes ad capitulum, exeant de capitulo oblatis petitionibus; nec redeant, nisi uocati quandiu habetur ibi tractatus. Conceditur omni priori Carthusie qui pro tempore fuerit, ut quilibet tempore suo tres monachos ordinis possit accipere de domibus ordinis cum pace persone uocate, et ad professionem  admittere in domo Carthusie. Cum tricenarium occurrit alteri tricenario sacerdotis, pro incipiendo dicatur Da nobis, et pro precedenti Deus cui proprium est . . . famuli et sacerdotis tui. Deinde adducuntur in plurali numero, scilicet Da nobis, Domine, ut animas, etc.

62. Conuersi qui contra formam ordinis inuenti fuerunt se cum nouacula rasisse grennones  , secunda, quarta et sexta feria a uino abstineant usque ad aliam rasuram: priores uero et procuratores, qui hec obseruari non fecerint, postquam sciuerint, abstineant a uino semel in septimana, quousque ad  sequentem rasuram, preter abstinentias ab ordine constitutas.

63. Instituta facta de numero conuersorum redacto ad XIII confirmatur, hoc addito quod in magna necessitate prior Carthusie super annum uel capitulum generale cum domo indigente usque ad XuI poterit dispensare.

64. Quicunque celauerint uisitatoribus ea que debent reuelari eis, non possint a prioribus suis absolui, nisi iniuncta eis penitentia septem abstinentiarum continuarum, diebus abstinentie deputatis, ultra abstinentias debitas, quam penam caute et diligenter faciant obseruari.

65. Statutum quod priores qui reperti fuerint culpabiles negligentia uel alio modo de euasione incarceratorum,  in quibusdam confirmatur chartis. Post hoc uerbum incarceratorum sequitur: obedientias amittant, et eidem pene subiaceant subditi, locumque subeant euadentis, quandiu uidebitur capitulo generali. Sequenti capitulo clament culpam suam, et si iudicio capituli dignum fuerit, grauissime puniantur. Alii uero qui euasionis causam dederint, obedientias de cetero non habeant, et locum subeant euadentis, quandiu placuerit capitulo. Idem faciant et recipiant procuratores coram uisitatoribus uel per eos, approbatur et confirmatur.

66. Statutum quod priores omnem subditum suum conuictum uel confessum de quocunque crimine, quod secundum ordinis instituta consueuerunt de ordine penitus expelli, teneant in carcere angusto  usque ad capitulum generale, uel uisitatores generales, uel speciales, ut materia euagandi de cetero amputetur, approbatur et confirmatur, et ad hoc agendum subditi tenentur obedire.

67. Statutum quod monachi et conuersi et redditi conuicti de incontinentia, si contingat aliquo tempore eos reconciliari, nullo modo hoc fiat in domibus principalibus, uel in quibus conuicti fuerint, nisi ad perpetuum carcerem de quo si educerentur, nullomodo ibi remaneant, sed alibi collocentur sub debita disciplina, approbatur et confirmatur.

68. Ordinatio quod clerici redditi non legant euangelium sine licentia priorum suorum, nec comedant in refectorio, nec intersint capitulo sine  mandato predicto, approbatur et confirmatur.

69. Statutum quod moniales teneantur reddere breues ordinis atque missas, scilicet pro missa una psalterium unum, et nos faciamus pro eis secundum ordinis instituta, sicut pro aliis personis nostri ordinis, approbatur et confirmatur. Pro tricenariis soluant quelibet quinquaginta psalmos sicut monachi non sacerdotes.

70. Statutum quod conuerse monialium, que de cetero recipientur, non portent uelum nigrum, et si aliqua monialis de cetero de incontinentia conuicta fuerit, inter ceteras penas uelo careat nigro in perpetuum,  sine spe aliqua rehabendi, approbatur et confirmatur.

71. Statutum quod moniales habeant uittas in  scapulariis more monachorum, conuerse uero non, approbatur et confirmatur.



X. STATUTA ANNI 1332.


 1. Anno 1332. Qui non fecerint carcerem in domibus suis infra primorum uisitatorum aduentum, in futuro capitulo generali clament culpas suas.

2. Festa apostolorum Petri et Pauli, Ioannis, Iacobi utriusque, Andree, Philippi, Thome, Bartholomei, Matthei, Simonis et Iude, et Mathie, quatuor euangelistarum, quatuorque doctorum, semel in anno cum capitulo celebrentur, nec ob hoc amplius solito cessent a negotiis, uel ascendant superius in operibus occupati.

3. Priores ordinis portent ubique fissos sotulares,  cappas totaliter nigras; inter duo linteamina non iaceant, neque duo ministrent hospitibus, nec unquam dent ad mensam nisi duo fercula ad plus post coquinam.

4. Monachus a confirmatoribus eligatur, qui uadat  ad requirendum priorem electum exterius.

5. Quicunque indisciplinati uel contentiosa uerba in colloquiis proferre fuerint assueti, ad priorum suorum arbitrium a colloquiis excludantur.

6. Nunquam uadat monachus deinceps ad generale capitulum cum priore.

7. Priores et uicarii dominarum legendam sibi procurent, que legitur in Carthusia in Octobri et per octauam Eucaristie.

8. Monachi uocati ad domos nouas, ibidem statim profiteantur

 9. Priores sibi ad inuicem scribentes, dicant Patri uenerabili uel dilecto.

10. Littere de uocandis monachis aliisue personis ordinis, ultra triennium nichil ualent



ADDENDA




ANNO MCXXu
MAGISTER LAMBERTUS CARTHUSIENSIS DOMUS SQUILLACENSIS PRIOR





NOTITIA.


In Calabria, cum in domo Squillacensi per annos fere septemdecim prioris seu magistri  munus recte gessisset Lanuinus, hoc anno  decessisse memoratur. Beatus appellatur Lanuinus, cuius reliquie cum reliquiis S. Brunonis permistim asseruari dicuntur. Eius successor a nonnullis ponitur magister Secherus, ab aliis Lambertus, qui primus statuta edidit tam pro anachoretis quam pro cenobitis qui Mentauri haud longe a Squillaco in S. Stephani monasterio degebant.





MAGISTRI LAMBERTI STATUTA.


 De anachoretis. Ut illi de cellis ieiunium continuum et continuum teneant silentium, sicut melius tenebatur in diebus magistri Brunonis.

Pro cenobitis. In inferiori autem cenobio constitutum  est silentium teneri, sicut in regularibus tenetur monasteriis in Quadragesima, uidelicet secunda, quarta et sexta feria.

Item pro anachoretis. Si in Aduentu Domini dies  contingat festiua, fratres non reficientur nisi semel, exceptis diebus Dominicis. Ab Idibus igitur Septembris usque ad Aduentum Domini constituit magister Bruno in quarta et sexta feria consuetudinaliter ieiunium teneri in pane et aqua, secunda autem et septima feria habent fratres unum pulmentum et uinum; tertia uero et quinta, duo pulmentaria cum pittancia, si fuerit unde. Ab Aduentu Domini prius deposito caseo et ouis usque ad Natalem Domini, secunda, quarta et sexta feria in pane et aqua, Sabbato uero uinum habeant et pulmentum unum, tertia uero et quinta, duo pulmenta et uinum. In Natale uero usque ad octauas bis reficiant in refectorio, sicut ubique habetur in consuetudine. Ab octauis Domini usque ad octauas Epiphanie, semel reficiant  fratres in cellis, excepto die Epiphanie et festis duodecim lectionum. Ab octauis uero Epiphanie usque ad caput ieiuniorum, quarta et sexta feria in pane et aqua, in Septuagesima, caseo deposito et ouis, in solemnitatibus semel reficiant, excepto festo B. Marie candelabrice . . . A capite ieiuniorum tres dies in hebdomada in pane et aqua usque ad pascha, excepto die Cene Domini et ceteris festis, in quibus debent refici in refectorio. A Pascha usque ad octauas bis reficiant fratres in refectorio sicut in diebus festis Natalis Domini. Ab octauis Pasche usque ad Pentecosten uino et pulmento cum aliqua pittancia, si fuerit unde, semel reficiant fratres per quatuor dies hebdomade, tertia uero et quinta feria bis reficiant, excepta Litania  maiore et Rogationibus, in quibus semel debent refici fratres. In festo octauarum Pentecostes in refectorio reficiant fratres sicut in festo paschali, exceptis ieiuniis Quatuor Temporum, in quibus semel in refectorio reficiant, caseum habentes et oua. Ab octauis uero Pentecostes usque ad Idus Septembris tertia et quinta feria bis reficient, reliquis autem quatuor diebus sicut ab Idibus Septembris usque ad Aduentum Domini. Notandum autem quod hoc tempore remissius agebat magister  circa fratres pro qualitate temporis et laboris et egritudinum.

Item pro cenobitis. Fratres uero de Sancto Stephano a Pascha usque ad Aduentum Domini reficiant, sicut precepit beatus Benedictus, exceptis  Rogationibus et Litania maiori, in quibus semel reficiant. In Aduentu Domini sexta feria in pane et aqua, secunda et quarta feria uinum habeant et unum pulmentum. A Natali usque ad octauas Epiphanie bis reficiant, excepta uigilia Epiphanie. Ab octauis Epiphanie usque ad Septuagesimam semel reficiant, exceptis festis duodecim lectionum. In Septuagesima dimittant caseum et oua; similiter incipiente Aduentu Domini. In Septuagesima bis non reficient in aliquo festo, excepto festo sancte Marie. In Quadragesima reficient sicut in Aduentu Domini. Magister, cum non longe equitauerit, quinque ducat equitaturas uel minus, si potest; si autem longe, septem uel nouem.




uolume back matter






INDEX IN OPERA DIuI BRUNONIS. [1Kb]


Numeri Arabici Lectorem ad ciffras crassiores textui insertas reuocant; Romani uero Operum S. Brunonis partem seu tomum significant.


A

    Aaron montanus interpretatur, I, 533. Quomodo electus in pontificem, II, 374. Eius domus prelatorum collectio, I, 456. uirga uerum sacerdotium significat, II, 391.
    Abba quid significet, II, 47.
    Abimelech, I, 99.
    Abraham duos filios habuit, II, 221. Fides commendatur, II, 403.
    Absalon figura Iude proditoris, I, 7.
    Absolui nemo potest nisi per ministros, II, 311.
    Abundantes qui dicantur, I, 141.
    Abyssus nimia profunditas, I, 265
    Achaia prouincia, II, 157.
    Accusare quid sit, II, 50.
    Adam uesper dicitur, et cur, I, 85. Omnes corrupit, II, 31. In eo post peccatum ratio non exstincta, sed debilitata, I, 129. Figurauit Christum, II, 32. Ecclesie custos, II, 32.
    Adeps quid sit, I, 121.
    Adoptatio duplex, II, 48.
     Adulatio oleum uocatur, I, 560.
    Adultera prefigurat castum, bonus malum citra iniuriam, I, 168.
    Aegyptus significat tenebras, I, 249. Et afflictionem, I, 327.
    Aerugo luxuriam designat et cur, I, 311.
    Aestas messem eternam designat, I, 285.
    Affectiones pedibus comparate, 1, 36. Manuum nomine appellata et cur, I, 51. Item, I, 75. Labiis comparantur, I, 265.
    Afflictio corporis parum utilis, II, 325.
    Aemulatio motus animi, II, 192.
    Agar quos significet, I, 11. Quid significet, II, 222.
    Ale pro protectione, I, 194. Quid significet, I, 215.
    Alleluia in titulo quorumdam Psalmorum bis positum, et cur, I, 427.
    Allophyli Iudeos denotant, I, 189.
    Alphabeti inscriptio in dedicatione Ecclesie, III, 16.
    Amalecite quos designent, I, 117
     Ambulare secundum carnem, II, 189.
    Andree apostoli testimonium de Eucaristia, I, 67.
    Angeli montes dicuntur et cur I, 364. uentis comparantur, I, 537. An loquantur inter se, II, 136. Nomina et officia cessabunt, II, 147.
    Anime nomina, I, 89. uires due, 336. Pauimentum caro, I, 475. Quatuor principales uirtutes, I, 484. Saginatur bonis operibus, I, 112. Quomodo facies habere dicatur, I, 494. Os. I, 552. Prestantia, I, 137. Totum hominem aliquando designat, II, 71.
    Animi passiones, I, 133.
    Annuntiare dicitur de futuro, I, 187.
    Appetitus aliud est quam intellectus, I, 489.
    Apollo archiepiscopus. Corinth., II, 88.
    Apostoli nominantur arietes, I, 82. Dii, et cur. I, 153. Celum, I, 197. Sapientes incantatores, I, 99. Fontes Ecclesie, I, 247. Oculi Christi,  I, 251. Oculi Ecclesie, I, 350. Fetantes, I, 317. Fundamenta, I, 346, Nubes, I, 386. Genua Christi, I, 442. Turres, I, 517. Excussores, 1. 524.
    Aque populos significant, I, 44. Cur, I, 83. Prosperitatem, I, 234.
    Aquilarum astus, I, 403. Diaboli typus, I, 411.
    Aquilo diabolus, I, 154. Eius latera, diaboli gens, I, 154.
    Arabia quid signif., I, 270; II, 222.
    Arce cum Ecclesia comparatio, I, 532, 34. Designat populum gentilem, I, 268.
    Arcus pro deceptione et dolositate. I, 112, 151. Pro occulta defensione, I, 138. Tribulatione temporali, I, 210.
    Aries rebelle animal, I, 235.
    Arietes duces fidelium, I, 454.
    Arianorum error, I, 515.
    Arma significant manifestam impugnationem, I, 151. Miracula, II, 189.
    Asaphidem quod Synagoga, I, 161, I, 286.
    Aspicere pro diligere, I, 235.
    Aspis callida, I, 199.
    Atrium pro amplitudine, I, 228.
    Auctor Epistole ad Hebreos, 2.
    Auditus anime intellectus, I, 76.
    Aures pro intellectu, I, 126. Auris Dei benignitas dicitur, I, 87. Potentia Dei misericordie, I, 342.
    Aurum designat perfectionem uirtutum, I, 146. Charitatem, I, 147.
    Austeritas nimia quandoque peccatum generat, II, 286.
    Auarus pecuniam Deum facit, II, 249.
    Azymus quid sit, II, 102.

B
    Baptismus tripliciter dicitur, II, 377. Ianua salutis, I, 68. Diluuium dicitur et nu. I, 84. Mare, I, 301. Quibusdam occasio salutis, quibusdam perditionis, I, 542. Eo Dimittuntur omnia peccata etiam actualia, II, 32.
    Ad salutem necessarius etiam pueris, II, 54. Peccata tollit, II, 280.
    Baptizati pro mortuis, II, 148.
    Barba Aaron, I, 535.
    Barbari, II, 9.
    Bariona filius columbe, II, 97.
    Basiliscus fetore anhelitus sui necat, I, 371.
    Beatitudo eterna spoliis comparatur, I, 509.
    Beatus quis dicitur, II, 314.
    Benedicere pro exaltare, 1, 186.
    Bersabee quid designet, 1, 168.
    Bona temporalia uocantur insania falsa, I, 126.
    Bonum multis modis dicitur, I, 179. Eius duo genera, II, 177. Ignoratum minus diligitur, II, 241.
    Bonus quilibet presumitur, 274.
    Boni homines uocantur diuini, II, 10. Eos emulari debemus, II, 220.
    Boues significant predicatores, I, 22.
    Brauium, dicitur premium laboris, II, 267.

C
    Cancer morbus tandem occidit, II, 304.
    Cesar et Pompeius se inuicem pati nolebant, 11, 13
    Calamus similis lingue, I, 148.
    Calumnia quid sit, I, 499.
    Calcaneus quid signif., I, 158. Pro fine et pro lapsu ponitur, I, 191.
    Canes linguosi, I, 246.
    Canticum quid sit, 1, 9, 2, 250.
    Cantica canticorum qualis liber, I, 1.
     Capellus pro uanitate, I, 246.
    Carbones desolatorii uocantur prophete, I, 513.
    Caro anime pauimentum, I, 475. Ei quid debeamus, II, 46. Eius inquinamenta que sint, II, 179. Eius gloria non est secundum Deum, II, 194
    Carnales persequuntur spirituales, II, 223.
    Casia exaltationem significat, I, 145. Item baptismum et fidem, 16.
    Castitas gemma uirtutum in iuuene, II, 324.
    Cathedra pro gubernatione, I, 433.
    Catholicon quid, II, 347.
    Cauteriare quid, I, 324.
    Cerui natura post deuoratum serpentem, I, 133.
    Chamus quid designet, I, 95.
    Charitas per aurum signif., I, 147. Radix uirtutum, I, 506. Facit opus meritorium, I, 258. Est uinculum aliarum uirtutum, II, 285. Domus uocatur, I, 337. Ei nullum malum inest, II, 137.
    Charisma gratuitum dicitur, II, 136.
    Cherubin plenitudo scientie, I, 322.
    Chore caluariam significat, I, 132.
    Christus in Psalmis quomodo orat, I, 132. uir dicitur in Psalmis primo, I, 2. Lignum uite, I, 3. Facies, I, 32. uermis, I, 63. Comparatur diluculo, I, 85. Dicitur os Dei, I, 96. Numerus et cur, I, 123. ueritas, I, 123. Liber et cur, I, 127. uerbum I, 142. Frater noster est, I, 158. Pro saluandis tantum oranti, I, 158. In morte Lazari cur lacrymatus, I, 192 Morte sua potius quam potentia homines redimere uoluit, I, 224. Frumentum dicitur, I, 231. uirtus Patris, I, 248 Finis legis et prophetarum, I, 321 et 130. Primogenitus mortuorum, I, 359. Manus Patris, I, 443. Predicari quando cepit, 1, 269. Cur cruci affixus, II, 36. Dictus peccatum, II, 45. Cur ante omnes incorruptibilis suscitatus, II, 46. Cur assumpsit corpus cum anima, II, 48. Cur primogenitus mortuorum, II, 49. Quomodo interpellat, II, 50. uarie uocat, II, 110. An primus resurrexit, II, 147. Dicitur imago Dei, II, 168. Peccatum factus est, II, 175. Mediator, II, 318. Fecit se ab angelis cognosci, II, 323. Solus a mortuis resurrexit, II, 338. Gloria et honore coronatus, II, 363. Cur homo fieri uoluit, cum esset Deus, II, 365. Cur pontifex, II, 366. Sepe lacrymatus, II, 375. Liber dictus, II, 398.
    Christi uestimenta diuisa quid, I, 64. Membra annuntiant incarnationem eius, I, 126. Corpus etiam Iudas accepit, I, 132. Resurrectio, 153. Humanitas circuitus dicitur, I, 162. Timor ante passionem non in passione, I, 191. Titulus, I, 193. Humanitas per calceamenta designata, I, 212. Humanitas columna nubis, I, 392. Charitas incomprehensibilis, II, 241. Aetas plena in qua omnes resurgent, II, 245. Dies quis dicatur, II, 256. Sepultura et resurrectio in baptismo significantur, II, 340. Sacerdotium manet in eternum, II, 357. Sacrificium fuit perfectum, II, 393. Sanguinem pollutum qui ducant, II, 400. Christum imitari debemus, per puritatem, II, 49. Confitebuntur omnes in iudicio uelint, nolint, II, 350.
    Christiani cum Iudeis non capti, I, 200. Quomodo heredes Dei, II, 47.
    Chusi, quid significet, I, 16.
    Ciliciorum usus apud aliquos, I, 253.
    Cinis designat penitentes, I, 398
    Circumcisio quid signif. 18.
    Cithara, I, 95. Significat Christi humanitatem,  I, 199.
    Ciuitas que dicantur, I, 24. Pro congregatione, I, 184. Signif. perfectos fideles, I, 523.
    Claudus quis dicatur, I, 53
    Clerus quid signif., I, 241
    Clericorum et monachorum congregationes sunt Dei uinee, I, 434.
    Coagulum quid, I, 243.
    Concilium quid, I, 4.
    Concupiscentia fomes peccati, I, 118. Pena peccati originalis, I, 262.
    Confessionis sacramentum, I, 447.
    Confusio quid, I, 263.
    Cognitionis duo genera, II, 60.
    Columba dicitur Ecclesia, I, 241.
    Complecti pro diligere, I, 156.
    Conscientia lecto similis, I, 15. Facies dicitur et cur, I, 335. Eius puritas stratum dicitur, I, 221.
    Consecratio nemini cito impertienda, II, 329.
    Constantia quando necessaria, II, 303.
    Conuallis pro humilitate, I, 211.
    Consuetudinis praue reliquie, I, 403.
    Continentia quando et quibus necessaria, II, 109.
    Cubilia propria ferarum, I, 10.
    Correctio non debet esse rigida, II, 77.
    Cor duplex, I, 32. Dicitur sinus, I, 320.
    Cor pro anima, I, 67. Essentia paterna, I, 142. Pro profunditate, I, 149. Quando dicitur esse Dei et quando peccatoris, I, 214. Escis non stabiliendum, II, 412.
    Corinthus in Achaia, II, 154.
    Corinthiorum errores, II, 84. De resurrectione dubitatio, II, 106.
    Cornu designat superbiam, I, 287. Potentiam, I, 257. uirtutem, I. 357. Diuinitatem Christi, I, 467.
    Corpus Domini etiam Iudas accepit, I, 132. Frumentum dicitur, I, 304.
    Corpora humana sunt uasa fictilia, II, Domus terrestris, II, 172.
    Coruus quos signif., III, 5
    Creatio duplex, I, 393.
    Crux secundum Priscianum dubit generis, II, 229. Eius mysterium, II, 211. Partes quid representant, II, 241.
    Crystallus quid, I, 584.
    Cupiditas radix omnium malorum II, 332. Ei uacantes errant, II, 332.
    Curiosi designati per pisces, I, 22.
    Curiositas reprobatur, II, 296.
    Custodia pomorum quid, I, 318.
    Cymbala, I, 592.

D
    Damnatio perpetua, I, 201. Est effectus peccati, II, 166.
    Demones tempestatis nomine signantur, et cur, I, 164. Per dracones, I, 284. Eorum officia, II, 50. Quomodo damnabuntur, II, 104. Habent quandoque potestatem in ere, II, 235.
    Dauid Christi figura in multis, I, 44. Item Ecclesie, I, 44. Ter unctus, I, 76. Insaniam simulat, I, 99. Eius cantores, I, 161. Adulterium et homicidium, I, 167. Mose non minor, I, 309.
    Deargentatum quid, I, 242.
    Decachordum est anima seruans Decem precepta, I, 571.
    Delictum quid sit, I, 94.
    Descendere quid sit, I, 186
    Desiderium maius concupiscentia, I, 474.
    Desperatio per grandinem designata, I, 311.
    Deus quomodo audiat, I, 29. Trinus et unus, I, 129. Legalia nunc non acceptat,  I, 173. Dicitur sol, I, 268. Non est auctor mali, I, 3, 5. Quomodo fenerator, I, 440. Quomodo puniat filios ob peccata parentum, I, 440. Pater Filio non maior, I, 445. Manu non operatur, I, 486. Que nesciat, I, 549, I, 555. Que intelligat, I, 555. Dat seipsum, II, 167. Celestia et terrena gubernat, II, 168. A principio mundi semper habuit in quibus gloriaretur, II, 242. Est ubique diuersis modis, II, 279. uenit ad fidelem in morte, II, 332. Habitat lucem inaccessibilem, II, 333. Dicitur requieuisse, licet non sit fatigatus, II, 370. Cum sit ubique, quomodo in utero, II, 219. Pater tanquam medicus uisitauit Christum insepulcro, II, 363. Habet duplicem uoluntatem, II, 312. Dei uie que, I, 72. Respondere quid, I, 80. uultus, et ira quid, I, 103. Mandata iustificationes uocantur, I, 471. uocationes diuersimode, II, 5. Odium quid, II, 54. Indurare quid, II, 55. Sapientia et scientia, II, 67. Donis non obest ministri malitia, II, 119. In homine due electiones, II, 321. Sermo multos gradus continet, II, 376. Penitentia que, I, 426. Deo gratias agere quid sit, II, 8. Nihil contingens, II, 65. Deum ignorantes aut ab eo apostatantes impii uocantur, I, 2. In ueritate quis inuocet, I, 577. Glorificare et portare quid, II, 107.
    Dextra et sinistra quid, I, 40. Dextra Christus dicitur, I, 389. Dextra significat potentiam, uel pietatem, I, 156. Fauorem, I, 232. Pietatem Dei, I, 325.
    Diabolus calumniator, I, 267. Assur, I, 333. Laqueus uenantium, I, 366. Intelligitur per aquilam, I, 411. Per reptilia, I, 414. Pharaonem, I, 538. Principio Deus habuit suum regnum, I, 342.
    Diaconi officium, II, 321.
    Dicare est deuouere, I, 148.
    Dies boni quid, I, 102. Domini et hominis, II, 96. Prosperitatem significat, I, 135.
    Dii apostoli nominantur et cur, I, 153. Dii aliquando dicuntur, II, 114.
    Dilectio est clauus ligans, II, 245. ualida sicut mors, II, 342.
    Discrimen inter egenum et pauperem, I, 106. Inter annuntiare et loqui, I, 126. Stultum et insipientem, I, 159. Orare et deprecari, I, 182. Iudicium et iustitiam, I, 499. Inter mansuetudinem et modestiam, II, 188. Inter delicta et peccata, II, 235. Orationem et obsecrationem, II, 254. Exspectationem et spem, II, 258. Signa et prodigia, II, 306. Frui et uti, II, 333. Mercedem et retributionem, II, 362. Signa et portenta, II, 363. Dona et sacrificia, II, 374. Iniquitates et peccata, II, 388. Hostiam et oblationes, II, 397.
    Dispositio diuina incerta in hominibus, II, 355.
    Diuites fumo similes, I, 114. Eorum instructio, II, 333.
    Diuitie brachium uocantur et cur, I, 113. Interiores et exteriores que, I, 177. uocantur iniquitas, et rapine, I, 219.
    Docere et exhortari quorum sit, II, 69.
    Doctor multum prodest populo, II, 309.
    Doctrina Dei pia, II, 331.
    Doctrine astute seducunt simplices, II, 245.
    Domus pro conuersatione, I, 146.
    Donec in sacris litteris quid significat, I, 269.
    Dormiens in peccato quomodo surgere  debeat, II, 249.
    Dracones, I, 586.

E
    Ecce pro palam, I, 205.
    Ecclesia uniuersalis designata per lunam, I, 21, 268. Particulares per stellas, I, 21. Ecclesia nomen collectiuum, II, 86. Non nisi una, I, 258. Non poterit pessumdari, I, 407. Atrium, I, 385. Est uestimentum Dei, I, 535. In Iudea cepit, II, 9, 16. Creatura Dei, II, 47. Eius caput Christus, II, 275.
    Ecclesiaste liber mysticus, I, 1.
    Electio non ob merita, sed ex gratia, II, 63.
    Eleemosyna substantia uocatur, II, 186.
    Enoch translatus ne uideret mortem, II, 403.
    Episcopus superintendens dicitur, II, 320. Habeat spiritualia arma non corporalia, II, 321. Non sit neophytus, II, 321. Nimia humilitate non incommodet Ecclesie, II, 346.
    Esdras Psalmis titulos prefixit, I, 266. Idque Spiritu Dei, I, 435.
    Eucaristie ueritas contra hereticos, I, 66, II, 102, 382. Mysteria, II, 123. Quomodo per signa significata, I, 66.
    Euangelium legis supplementum, II, 1. Tripliciter quis erubescit, II, 9. Beatitudinem promittit, II, 276. Quid significet, II, 314.
    Excommunicare quid, II, 316.
    Excommunicatio infligitur ut spiritus saluetur, II, 102. Non debet inferri occulta, II, 103.
    Exempla sanctorum muniunt nos contra irruentia mala, II, 406.
    Exemplar et exemplum quid, II, 386.
    Exercitatio pro passione, I, 182.
    Exhortatio multum ualet. II, 286.
    Exstasis quid, I, 87.
    Exsultare quid, I, 22.

F
    Fabula quid, II, 312.
    Facies pro cognitione ponitur, I, 10. Pro consideratione, I, 171. Pro presentia, I, 210. Pulchritudine, I, 338. Beneuolentia, I, 352.
    Ferrum pro duritia tribulationis, I, 420.
    Fides non saluat sine operibus, I, 4. Fundamentum omnium uirtutum, I, 55. Non eget miraculis, II, 142. Est res uoluntaria, II, 160. Donum Dei, II, 237. Eius gressus primus et secundus, II, 408. Commendatur fides Ne, Abrahe, Sare, II, 403 et seq.
    Fideles quidam dicuntur inopes et cur, I, 141.
    Filius non est qui non corripitur, I, 407.
    Filius Dei os Patris dicitur, I, 485. Patri consubstantialis et ceternus, II, 275. Splendor glorie Patris.
    Fimbrie perfectionem signif. I, 147.
    Flumina pro predicatoribus, I, 433.
    Fenum designat pauperes, I, 111.
    Fenum tectorum qui, I, 527.
    Fomes peccati cur relictus, II, 43.
    Fornicatio quid, II, 12. Fugienda non expectanda, et cur, II, 106.
    Framea pro uindicta, I, 104.
    Frater noster Christus est, I, 158.
    Fratres peccantes non sunt superbi deserendi, II, 399,
    Fremere leonum est, I, 5.
    Fructus uentris filii spirituales, I, 533.
     Fructus spiritus quis, II, 227.
    Fugere, quid, I, 98.
    Fulgur est illuminatio cognitionis diuine, I, 537.
    Funes peccatorum lenocinia, I, 483.
    Funiculus mensuram designat, I, 312.
    Funus quanto plus ascendit, tanto magis euanescit, II, 11.
    Furor pro uindicta eterna, I, 256.

G
    Galaad aceruus testimonii, I, 211.
    Galatia ubi sita, II, 203.
    Gaudium ultra Deum querens, II, 260.
    Genitiuus pro ablatiuo, I, 106.
    Gentes cur aque nominentur, I, 83. De ignorantia excusabiles, II, 14.
    Gentilium cum Iudeis expostulatio, II, 3.
    Geth passionis figura, I, 190.
    Gigni filium a patre quid sit, I. 219.
    Gladii ancipites, I, 589.
    Gladius denotat persecutionem, I, 113. Apertam defensionem, I, 139.
    Gloria celestis non omnibus equalis, II, 184.
    Glorificare Deum quid sit, II, 107.
    Graduum cantica cur uocentur, I, 511.
    Grando desperationem signif, I, 311
    Gratia pro facie, I, 254.
    Gratia data unicuique nostrum, II, 243. Dei est diuersa, II, 244.
    Gratias agere Deo quid, II, 8. Gratiarum actio multum ualet ad impetrandum, II, 286. Quid dicatur, II, 317.
    Gutta species medicorum, signat humilitatem, I, 145. Charitatem, I, 145.

H
    Hereticus non est habendus, qui imprudenter errat, II, 352.
    Heretici aliquando in aduersis intrepidi, I, 24. Peruertunt Scripturas sacras, I, 30. Et lacerant, I, 64. Sinistre eas exponunt, I, 218. Feroces, imo fere in Ecclesia Dei, I, 248. Tauri ceruicosi, I, 248. De ueritate corporis Christi dubitantes, I, 303. Idiotas potissimum inuadunt, I, 434. Comparantur serpentibus, I, 556. uera falsis miscent, I, 572. Obstinati excommunicandi, I, 590. Contra eos agere periculosius, quam contra blasphemos, I, 513.
    Hereticorum sententie sagitte paruulorum, I, 30. Impostura, I, 217. Fraudes, I, 369. Loquele, mere garrulitates, I, 479. Impugnatio, I, 55. Doctrina, aqua turbida, I, 571. Nequitia et impostura, II, 334.
    Hermon quid signif., I, 535.
    Herodius qualis auis, I, 411. Per eam qui intelligantur, I, 411.
    Holera designant diuites, I, 111.
    Holocaustum unde dicitur I, 58. Unde deriuatur, I, 127.
    Homicidia fiunt dupliciter, II, 12.
    Homines terre comparantur, II, 378.
    Homo primus in multa claritate formatus, II, 268. Superbiendo cecidit, II, 22.
    Homo duplex, II, 41.
    Horarum Canonicarum usus, I, 509.
    Hospitalitas Deo grata, II, 411.
    Hostia maxima, I, 559.
    Hostia quid sit, II, 271. Abel fuit gratia Cain uero ingrata, II, 403.
    Humiliari quid sit, II, 270.
    Humilitas caput ceterarum uirtutum, I, 506. Eius necessitas, I, 207.
    Humilitate non indignitate tacendum, I, 122.
    Hymni quid sint, I, 1, II, 250.
    Hysopus qualis herba, I, 171. Quid significet. II. 395.

 I
    Idioma quid, II, 141.
    Idithum quid sit, I, 121.
    Idolorum cultura fugienda, II, 123.
    Ignis emendatorius, II, 96. Ante iudicium qualis, I, 163. Signif. aduersitatem, I, 234.
    Imago et umbra, II, 397.
    Impii qui dicantur, I, 2.
    Infernus ciuitas munita, et quomodo, I, 437.
    Infidelitas somnus uocatur, I, 290
    Infideles iumenta Antichristi, II, 305.
    Iniqui quomodo odio habendi, I, 496.
    Iniustitia que dicatur, I, 99.
    Inobedientes dure arguendi, II, 350.
    Inobedientia que dicatur, II, 362.
    Instantia plus est quam sollicitudo. II, 195.
    Iracundus quis, I, 53.
    Isaias a Iudeis interfectus, et cur, II, 61.

I
    Iacob gentes designat, I, 152. Aliquando etiam Iudaicum populum, I, 295.
    Iacobi apostoli deuotio, II, 146.
    Ierusalem pro Iudaico populo, I, 248. Salem dicta, II, 381.
    Iesu fundamentum dilectionis, II, 354.
    Iob tentatio non decidit in impatientiam, II, 50.
    Ionadas quis fuerit, et quem designet, I, 260.
    Iordanis pro baptismo, I, 134.
    Ioseph gentiles designat, I, 296.
    Iuda confessio interpretatur, 1, I, 258.
    Iudei unde dicti, II, 17. Quomodo duces cecorum, II, 17. Dicuntur mecari, II, 17. Per orbem dispersi, II, 22. Non tam grauiter peccarunt quam gentiles II, 237. Unicornes dicti, et cur, I, 83. Caro uoluptuosa, II, 207. Desertum Cades, I, 84. uinea Dei, I, 323. Frustra de lege gloriantur, II, 14. Eorum duplex confusio, I, 443. Fabule de lapide angulari, I, 466. Cum gentibus expostulatio, II, 3.
    Iudas etiam corpus Domini accepit, I, 132. Miracula fecit, I, 292.
    Iudicans seipsum non iudicatur a Deo, II, 131.
    Iudices cur olim in portis sederint, I, 253. Sedes nominantur et cur, I, 516.
    Iudicii dies uarie explebitur, I, 4. uocatur diluuium, I, 94. Dies generationis et generationis, I, 215.
    Iudicium utrum uocale futurum, I, 4. Utrum de die, II, 298.
    Iuramentum finis controuersie, II, 380. Quid sit, II, 380.
    Iustus quando gaudium habet de fide, II, 259.
    Iusti quare opprimuntur ab impiis, II, 302.
    Iusti omnes qui sancti, III, 28.
    Iustificatus nullam habet maculam, II, 313

L
    Labia dolosa quis habeat I, 90
    Labor non otium congruit militanti, II, 338.
    Lacus peccatorum profunditas, I, 125
    Lana caritatem significat, II, 395.
    Laus cur a Deo requiritur, II, 233.
    Lectus doloris quid, I, 130.
    Legalia non acceptat Deus, I, 173.
    Lex uetus iugum dicitur, II, 177. Testimonium, I, 56. Factorum, et cur, II, 23. Tribus modis habebatur in tempore suo, II, 34. Ad tempus posita,  II, 216. Sacrificium uespertinum, I, 559. Eam nunc seruare est ferme idola colere, II, 219. In ea preuaricari quid sit, II, 18.
    Lex noua est declaratio ueteris, I, 500. Eius cum ueteri coniunctio, I, 19.
    Libanus quid signif. I, 83. Pro candore et prosperitate positus, I, 272.
    Liber uite mens diuina, II, 269. Eo deleri quid sit, I, 257.
    Libertas arbitrii, I, 91. I, 217. I, 239. I, 497. Non beatificat sine gratia remissionis peccatorum, I, 92. Cooperatur gratie diuine, I, 218. Debilitata, I, 316. Non sublata, I, 397 509. Os anime, I, 552.
    Lingua pro uerbo, I, 143. Pro precepto, I, 327
    Litigare ad quid utile, II, 339.
    Luna cutem denigrat, I, 515. Significat Ecclesiam uniuersalem, I, 21. Omnem creaturam, I, 268.
    Luxuria quid uocatur, II, 226.
    Lyptote quid sit I, 127.

M
    Maceria quid sit, I, 217, II, 238.
    Macula nulla est in iustificato, II, 313.
    Maledicere pro deprimere, I, 186.
    Manasses obliuio, I, 371.
    Mandata Dei uocantur iustificationes, I, 471.
    Mane pro diluculo, I, 150. Prosperita e, I, 229.
    Manicheorum error contra Christi humanitatem, I, 347. Error, I, 515. ueteris legis contemptus, I, 477 et 492.
    Mansuetudo et modestia differunt, II, 188.
    Manus pro potentia, I, 60. Impulsione, I, 111. uindicta, I. 187. Auxilio, I, 371,
    Maranatha quid sit, II, 154.
    Mare pro amaritudine, I, 228.
    Maria  ab omni peccato libera, I, 400.
    Martyres aceruus uocantur, I, 211. Item iuuenes, I, 264. Eorum constantia multum profuit gentilitati, I, 284. Eorum natalitia, I, 465.
    Martinus  semimartyr, I, 465.
    Medium pro manifestatione, I, 155. Pro plebe, I, 184. Communi, I, 242.
    Melchisedech sacrificium, I, 446. Rex iustitie interpretatur, II, 381.
    Melota quid, II, 405.
    Mendacium dicitur omne peccatum, II, 20. Non est cum Spiritu sancto, II, 160.
    Mens pro altari, I, 468.
    Merces et retributio quomodo differunt, II, 362.
    Meretrici adherendo quomodo quis eius membra fieri dicatur, II, 106.
    Mesopotamia quid signif., I, 207.
    Ministri malitia non obest Dei donis, II, 119.
    Miracula per fulgura designantur, I, 44 Per coruscationes et cur, I, 570.
    Misericordia et miseratio quomodo differunt, I, 72. Misericordia pius affectus, II, 260.
    Misse sacrificium ex Paulo probatur, II, 317.
    Moab quid signif. I, 333. Exlex, I, 212.
    Mors tenebre uocantur, I, 183. Calix, I, 460. Eius dominia que, II, 36. uiri soluit mulierem, II, 39.
    Mortuis prosunt suffragia uiuorum, II, 173.
    Mundus per mare designatus, I, 155. Eius sex etates, I, 375.
    Mulier ad generationem concurrit, II, 128.
    Mulieres audiant et non interrogent in Ecclesia, II, 319. Non debent dominari  in uirum, II, 319. Nec aliquibus preesse, II, 319. Iis due uirtutes necessarie, II, 319.
    Myrrha signif. incorruptibilitatem, 145. uirginitatem, I, 145.

N
    Narrare dicitur de preterito, I, 187.
    Necessitate nemo peccat, I, 109.
    Negare Dei quid sit, II, 339
    Nemo sibi uiuit, II, 75.
    Neomenia quid significat, I, 326. Unde dicta, II, 281.
    Nero cur Antichristus dictus, II, 99.
    Nicolaitarum error, II, 246. Heresis, II, 292.
    Ne fides commendatur, II, 403.
    Nouacule similis persecutor, I, 176.
    Nox aduersitatem signif., I, 135.
    Numerare pro custodire, I, 580.
    Numerus non est in Trinitatis essentia, I, 580. Numerus electorum Deo cognitus, 262. Numerus septenarius quid, I, 320. Totam uitam hominis signif., I, 509 et 512. Octonarius, I, 468 Quin denarius, I, 512.
    Nunc signum causale, I, 124.
    Nunquam nimis dicitur, quod nunquam nimis fit, II, 269.
    Nycticorax, I, 398.

O
    Obsecratio quid, sit, I, 564, II, 317,
    Occulta non debent excommunicatione plecti, II, 103.
    Oculi pro potentia prouidentie, I 41.
    Odium iniquum, 174.
    Odium Dei quid, II, 54.
    Opus legis quid, II, 16. Opus bonum inuoluntarium non laudatur, II, 183.
    Opera bona dicuntur semina, I, 73. Pulli, I, 337. Carnis que, I, 226. Spiritus neminem redigunt sub lege, II, 216. Mortua que, II, 377, 393.
    Orare et deprecari quomodo differunt, I, 182.
    Oratio et sacrificium pro defunctis, I, 4. Pro saluandis tantum, I, 129. Per incensum significata, II, 271. Qualis requiratur ad illam preparatio, II, 319.
    Orbis et circuli perfectio, I, 69.
    Organum, I, 592.
    Originale peccatum cur primogenitum uocetur, I, 537. Eius pena per baptismum non tollitur, II, 408.
    Otium generat egestatem, II, 297

P
    Panis uite est doctrina Dei, I, 119.
    Panes propositionis dicebantur olim oblationes, II, 248.
    Parabole dicuntur propositiones, I, 158. Quid sint, I, 297.
    Paries quid, I, 217.
    Parturire quid, II, 221.
    Paruuli non baptizati damnantur pena damni, II, 173.
    Pascha transitus dicitur, II, 102.
    Passio cur exercitatio dicitur, II, 182.
    Passiones animi, I, 133.
    Pater quomodo non iudicet quemquam, I, 267. Patris iniquitatem quomodo portet filius, I, 319. Patrum in limbo uoces, I, 400.
    Patientia non esset, si non esset persecutio, II, 340. Opus Spiritus sancti, II, 217. Inutilis nisi adsit humilitas, II, 257.
    Patientie partes multe sunt, II, 176.
    Patrini in baptismo, I, 14. I, 307.
    Paulus Hebrea lingua quietus sonat, II, 5. Cur tantum decem epistolas scripserit, II, 1. Cur epistole ad Hebreos nomen suum non prefixit, II, 1. Dirimit contentionem Iudeorum et gentilium, II, 4. Cur maiores persecutiones  sustinuit ceteris apostolis, II, 52. uirginem se testatur, II, 109. Prophetare quid uocet, II, 127. Abortiuum se uocat, II, 146. An omnes fideles conuerterit, II, 189. Raptus utrum in corpore, II, 197. Que arcana uiderit in raptu, II, 198. A quo accepit Euangelium, II, 206. Magnus fuit persecutor, II, 206. Cucurrit et laborauit, II, 262. Athenis misit Epistolam ad Thessalonicenses, II, 294. Quid fecerit die ac nocte, II, 308. Conuertit Timotheum, II, 311. Laudes, II, 90. Magna prestantia, II, 28.
    Peccatum dicitur spina et cur, I, 93 Iniquitas, I, 169. Est corrupta natura, II, 41. Opus mortuum uocatur, II, 393. Duobus modis committitur, I, 325. Dicitur mendacium, II, 20. Ei consentire quid sit, II, 13.
    Peccatores pereffluunt, II, 362.
    Pellicanus, I, 397.
    Penne pro agilitate, I, 183.
    Penula quid fuerit, II, 345.
    Peregrinatio nostra duplex, I, 226. Peregrinus quis, II, 233.
    Perfectus quis dicitur, II, 267.
    Perfecti quidam damnantur et quomodo, I, 316.
    Pericula quatuor ex quibus eripiendi boni, I, 427.
    Persecutor similis nouacule, I, 176.
    Pes pro affectione ponitur, I, 111. Pro humilitate, uelocitate et securitate, I, 233. Pro discursoribus, I, 246.
    Pestilentia qualis morbus, I, 2.
    Petitio quando inualescit apud Deum, II, 269.
    Petrus a Paulo publice reprehensus, II, 210.
    Phariseus unde dicitur, II, 265.
    Philosophi cognouerunt unum Deum, II, 10.
    Pietas non est questus temporalium, II, 331.
    Pilatus unde nomen Pontii habuerit, II, 332.
    Pisces et aues ex aquis, III, 68. Designant curiosos, I, 22. Et philosophos I, 22.
    Plasmare quid sit, I, 486.
    Platee pro principibus, I, 184.
    Plato agnouit Trinitatem, I, 429. Unum Deum, II, 10.
    Pedagogus quis dicitur, II, 216.
    Penitentia operatur tristitiam secundum Deum, II, 180.
    Ponere pro humiliare, I, 234.
    Pontifex Rom. pastor omnium Ecclesiarum, II, 86.
    Populus gentilis caro dicitur, II, 211.
    Portare Deum quid sit, II, 107.
    Precepta moralia perdurant in utra que lege, II, 314.
    Predestinare de quo dicitur, II, 7.
    Predicandi tempus, I, 352.
    Predicatores designati per boues, I, 22. Calceamenta, I, 212. Aquas, I, 230. Montes et colles, I, 267. Flumina, I, 14, 33. Celum, I, 581. Sunt odor Christi bonus, II, 163. Exempla bonorum operum, II, 349. uiuant de bonis illorum quibus predicant, II, 328. Eorum qualitates, II, 337.
    Predicatio non uendenda, II, 338.
    Preiudicium dupliciter accipitur, II, 329.
    Prelati terra dicuntur, I, 410. Montes et colles, I, 454. Sere portarum Ecclesie, I, 582. Ultra precepta non cogant, II, 68. Possunt iudicare subditos, II, 74. Etiam mali possunt dare Spiritum sanctum, II, 311.
    Preparatio ad orandum qualis, II, 319
    Prescientia Dei non potest immutari, 2, 9.
     Presbyteri boni duplici honore digni sunt, II, 328.
    Preuaricatio quid, II, 362.
    Principes dicuntur flumina, I, 70. An timendi, II, 72.
    Prophetie plura genera, I, 1. uisio dicitur, II, 316.
    Prophete de futuris quasi de presentibus et futuris loquuntur, I, 2. uocantur cataracte. I, 13. Labia Dei, I, 360. Carbones desolatorii, I, 13. Porte Ecclesie, I, 523.
    Prophetare Paulus quid uocet, II, 127.
    Propositiones que uocentur, I, 297.
    Proscriptus quis dicitur, 221.
    Psallere quid; I, 20. Est orare, II, 141.
    Psalmus quid sit, I, 5, I, 9, 250. Pro bono opere ponitur, I, 96. Primus titulo caret, et cur, I, 2. Eius intentio, I, 2. Secundus est primus habens titulum, I, 5.
    Psalmi quomodo compositi, I, 1.
    Psalterium quale instrumentum Musicum, I, 1, I, 158.
    Psalterium liber hymnorum, I, 1. Eius intentio seu argumentum, I, 1. In eo quomodo Christus orat, I, 2. Pro Christi humanitate, I, 196.
    Pseudo-canes uocantur, II, 264.
    Publice peccans publice arguendus, II, 210.
    Pueris sine baptismo morientibus Deus omnem gratiam denegat, et cur, II, 54.
    Pulli coruorum qui, I, 581.
    Purgatorium asseritur, I, 14, I, 507. Gladius uersatilis, I, 507.

Q
    Quatuor uirtutes principales, I, 38.
    Quatuor angelorum ordines, uno loco a B. Paulo enumerati, II, 234.
    Quies Domini signum nostre quietis, II, 371

R
    Rana garrulitatem signif. I, 310.
    Ratio in Adamo post peccatum non exstincta, sed debilitata, I, 129 Sensualitatem regere debet, II, 128
    Reditus noster duplex, I, 226.
    Regnare peccati quid, II, 37.
    Regnum Dei quid, II, 151.
    Remissione etiam sancti egent, I, 94. Eius gratia dicitur oleum, I, 442.
    Renes delectationes, signif., I, 278.
    Respondere Dei quid, I, 80.
    Respuere est plus quam spernere, II, 220.
    Resurrectio Christi, I, 153. Quid operetur in nobis, II. 280.
    Resurrectio mortuorum probatur, II, 297. Per legem nature, II, 149. An eam tuba precedat, II, 151.
    Retrorsum ire quid sit, I, 79.
    Rhamnus quid, I, 201.
    Roma caput orbis, II, 8.
    Romam de Iudeorum uistatione gauisi, I, 281.
    Romanorum Epistola cur prima. II, 1.

S
    Saba quid signif., I, 270.
    Sabbatum eternam requiem significat, I, 117.
    Sabbatismus quid, II, 371.
    Sacerdotium Christi manet in eternum, II, 375. Eius commendatio, II, 384.
    Sacerdotes interdum episcopi nominati, II, 236. Non consecrandi sine examine, II, 329. Non licet iis matrimonio iungi, II, 108.
    Sacramentum quasi secretum, II,  232. Sacramentum confessionis, I, 447, Sacramentorum quorum, qui ministri, II, 88.
    Sacrarium quid, II, 118.
    Sacrilegium quid, II, 18
    Sacrificia uotiua que, I, 165.
    Sacrorum liberorum triplex sensus, I, 1.
    Sagitte mortalitatem signif., I, 118. Sententias predicatorum, I, 144.
    Salem quid sig., II, 581.
    Salices sunt impii, I, 544.
    Salomon pacificus, I, 266.
    Samaritani qui, II, 119.
    Sanctum sanctorum, I, 281.
    Sanctum pro amabili, I, 391.
    Sancti egent remissione, I, 94. Orant pro nobis, I, 520. Etiam, post mortem, I, 540. Eorum exempla muniunt nos contra ingruentia mala, II, 406.
    Sanguines pro peccato, I, 173.
    Sanguis interdum pro morte, I, 173. Eius mira commistio, II, 251.
    Sanguinem Christi qui pollutum ducunt, II, 400.
    Sapientes mundi per pereuntes notati, II, 88.
    Sapientia interior est quasi adeps, I, 221.
    Sare fides commendatur, II, 403. Designat Ecclesiam, II, 11
    Saul mortem designat, I, 44. Eius inobedientia, II, 44.
    Satane tradere est excommunicare, II, 101.
    Scapule significat doctrinam predicatorum, I, 369.
    Scientie modus, II, 114. Euacuatio, II, 137.
    Scripture cur obscure, I, 31. Designate per palpebras, I, 31. Pluuiam, I, 31. Stateram, I, 218. Mensam, I, 255. Celos, I, 304. Earum commendatio, I, 348.
    Scurrilitas quid, II, 249.
    Scutum designat falsas rationes, I, 131.
    Senum instructio, II, 349.
    Sensus mundi uanitas est, II, 246. Hominis porte sunt anime, II, 413.
    Separatio a ueritate, error est, II, 313.
    Sermo quid sit, I, 192
    Sermonis diuini efficacia, II, 372.
    Seruorum instructio, II, 349.
    Seruire debemus Deo cum metu et reuerentia, II, 410.
    Signa et prodigia quid, II, 80. Differunt, II, 363.
    Sinai mons in Arabia, II, 222.
    Sinistrorsum ire quid sit, I, 79.
    Sion mons, plebs Iudeorum, I, 154. Pro Ecclesia, I, 535.
    Sol mundi creationem desig., I, 272.
    Sollicitudines, naues dicuntur, I, 155.
    Sonus pro manifestatione, I, 134.
    Sors pro electione, I, 90, II, 233.
    Spelunca quid, II, 405. Christi humanitas, I, 194.
    Sperare corde quid., I, 82. Sensualitate quid, I, 82.
    Sperare beatum est, II, 234.
    Spes que sit, II, 28, 48, 311.
    Spina in corpore humano quid, I, 93.
    Spiritus quid appelletur, I, 172.
    Spiritus sancti agilitas, I, 2. A Patre et Filio procedit, I, 172, II, 46. Non minor Pater et Filio, II, 48. Quomodo postulet, II, 48. Quomodo scrutatur, II, 93. Datur per impositionem manus, II, 325. Est arrha immortalitatis, II, 17. Calor dicitur, I, 55. Flumen, I, 150. Auster, I, 522. Misericordia Patris et Filii, I, 478. Certior in apostolis  quam in prophetis, II, 47. Eius dona per terram promissionis designata, I, 312. Futurum ipsi presens est, I, 2.
    Stadium quid, et unde, II, 120.
    Stare dicitur operari, I, 110.
    Stelle designant particulares Ecclesias, I, 21.
    Stigma quid, II, 229.
    Stipendium quid, II, 38.
    Stratum quid, I, 521.
    Subsannare quid, I, 6, I, 107, I, 140.
    Superedificare quis dicatur, II, 95.
    Superbia delictum maximum et cur, I, 57. Per cornu designata, I, 287. uitiorum omnium regina, I, 287. Parem non patitur, II, 227.
    Superstitio quid, II, 283.
    Synagoga ante Christi aduentum qualis, I, 161
    Syria quid significat, I, 207.

T
    Tabernaculum pro militia, I, 211. Domo, I, 256
    Tabule Decalogi, II, 252.
    Tempestatis nomine demones signif., I, 64.
    Tempus Christi dicitur consummatio, II, 395. Gratia plenitudo temporis dicitur, II, 232. Tempus pro defectu, I, 329. Tempus quo licet predicare, I, 352. Tempus redimere quid, II, 250. Perdit qui mali agit, II, 250. Dies malus dicitur, II, 253.
    Tentationum tria genera, I, 371.
    Terra Iudeos signif., mare gentiles, I, 238.
    Testamentum uetus umbra noui, I, 493. Nouum non fuisset confirmatum nisi Christus mortuus fuisset, II, 39.
    Testamentum suum habuit quilibet propheta, II, 237.
    Tharsis quid signif., I, 270.
    Timotheus a Paulo conuersus, II, 311. Fuit episcopus Ephesiorum, II, 320.
    Timor Christi ante passionem, I, 191.
    Timores duo, I, 56.
    Timor seruilis uia ad timorem castum, I, 449.
    Titulus Christi non corrumpendus, I, 193.
    Tituli Psalmorum, I, 5. Eorum auctor Esdras, I, 266.
     Topazius lapis pretiosus, I, 500.
    Torcularia sunt Ecclesie, I, 20. Pressure tribulationum, I, 335.
    Tribulationes cur quibusdam infliguntur, II, 240. uocantur fluctus, I, 135. uinum compungens, I, 210. Earum uirtus, II, 30.
    Tributum quid, II, 72.
    Trinitas in personis, unitas in essentia, II, 133. Iudicat, I, 266. Significatur a Psalmista, I, 325. Eius significatio, I, 376. Prefiguratio, I, 383. Breuis et bona declaratio, II, 67, 372. Eam Plato agnouit, I, 429.
    Triplex scriptorum sensus, I, 1.
    Tuba an precedat resurrectionem II, 51.
    Turpitudinem quid uocet Apostolus, II, 249.
    Tutor quis dicitur, II, 217.
    Tympanum, I, 100. Carnis mortificationem signif., I, 326.
    Tympanistrie que, I, 47.
    Tyrus gentilitatem desig., I, 146, I 333.

U
    Ultio bona, I, 320.
    Ungula discretionem signif., I, 257.
    Unicornes Iudei cur dicti, I, 83.
    Unum sequendum non duo, II, 267.
    Usura penas eternas signif., et nu., I, 271.
    Uterus pro conceptione, I, 198.
    Uxor cur a uiro diligenda, II, 251.

u
    uectigal quid, II, 72.
    uellus Iudaicum populum signif., I, 268.
    ueniali peccato nemo liber, I, 228.
    uenter multorum Deus, II, 268.
    uer, bonorum operum laborem designat, I, 285.
    uerbum folium dicitur, et cur, I, 36. Dei filius, I, 142. Quid sit, I, 19.
    uertex pro superbia, I, 246.
    ueritas umbram fugare debet, II, 39. Membrum Christi, II, 247.
    uespasianus aper de silua, I, 324.
    uesper cur Adam dicitur, I, 85. Aetas sexta I, 204. Aduersitas, I, 229.
    uestimenta Christi diuisa quid designent, I, 64.
    uetularum morbus, II, 349.
    uidue uere que, II, 327. Earum  bona iudicia, II, 327.
    uie Domini que, I, 72, I, 79.
    uigiliarum commendatio, I, 220.
    uinee Dei sunt congregationes clericorum et monachorum, I, 434.
    uinum compungens dicitur tribulatio, I, 210.
    uinum septiformis gratie spiritus sancti, I, 410.
    uino uti stomacho prodest, II, 329
    uir gloria Dei, II, 127. Caput mulieris, II, 250, II, 106. Eius mors soluit mulierem a lege uiri, II, 39.
    uiri sanguinum dicuntur animarum interfectores, I, 76.
    uirga et baculum quid sig., I, 69.
    uirga Aaron quid sig., II, 391.
    uirga regis cerea esse solet, II, 360.
    uirginitas an precepta, II, 111. Que meritoria, II, 342.
    uirtutes quatuor principales, I, 38.
    uirtutis definitio, I, 355. Est cibus anime, I, 328. Perficit infirmitas, II, 198. Eius arma, II, 253.
    uirtutes celorum quid, I, 585.
    uiscera pro anima, I, 172.
    uisiones cur dormientibus magis quam uigilantibus ostendantur, II, 333.
    uita eterna designata per terram Chanaan, I, 418. Contemplatiua melior actiua, I, 574. Eam perdit qui discedit a Deo, II, 367.
    uitia populi nomine signif., I, 146.
    uiuens et uiuificans differunt, II, 150.
    uocationes Dei diuersimode, II, 5.
    uoluntas uultus dicitur, et cur, 41.
    uoluntas mala quando dicitur interiore carnis intrare, I, 441. Quando uero ossa, I, 441.
    uoluntas Dei duplex, II, 317.
    uotum reddere perfectius quam uouere, I, 227.
    uox huius magis afficit quam lectio, II, 325.
    uultus pro uoluntate ponitur, I, 100. Pro similitudine, I, 134. Pro gratia, I, 138. Pro pulchritudine, I, 147. Filio Dei, I, 236.
    uulua pro genitura, I, 198.

Z
    Ziphei quos designent, I, 180.
    Zymut fermentum dicitur, II, 102.







ORDO RERUM QUAE IN HOC TOMO CONTINENTUR.


 S. BRUNO CARTHUSIANORUM INSTITUTOR. OPERUM TOMUS SEU PARS II

    EXPOSITIONES IN OMNES EPISTOLAS PAULI 9
    Sancti Hieronymi prefatio in Epistolas Pauli. 11
    Prologus specialis in Epistolam ad Romanos. 13
    Prologus B. Brunonis. 13
    EPISTOLA AD ROMANOS. 15
    Prologus in primam Epistolam ad Corinthios. 121
    Argumentum. 121
    Argumentum B. Brunonis in eamdem. 121
    EPISTOLA I AD CORINTHIOS. 123
    Prologus in secundam Epistolam ad Corinthios. 217
    Argumentum in eamdem. 217
    EPISTOLA II AD CORINTHIOS. 217
    Argumentum in Epistolam ad Galatas. 279
    Prologus beati Brunonis in eamdem. 279
    EPISTOLA AD GALATAS. 281
    Argumentum in Epistolam Pauli ad Ephesios. 315
    Prologus B. Brunonis in eamdem. 317
    EPISTOLA AD EPHESIOS. 317
    Argumentum in Epistolam ad Philippenses. 349
     Prologus B. Brunonis in eamdem. 349
    EPISTOLA AD PHILIPPENSES. 351
    Argumentum in Epistolam Pauli ad Colossenses. 373
    Prologus B. Brunonis in eamdem. 373
    EPISTOLA AD COLOSSENSES. 373
    Argumentum in Epistolam primam ad Thessa omcenses. 397
    Prologus B. Brunonis in eamdem. 397
    EPISTOLA I AD THESSALONICENSES. 397
    Argumentum in Epistolam secundam ad Thessalonicenses. 413
    Prologus B. Brunonis in eamdem. 413
    EPISTOLA II AD THESSALONICENSES. 413
    Argumentum in Epistolam primam ad Timotheum. 423
    Prologus B. Brunonis in eamdem. 423
    EPISTOLA I AD TIMOTHEUM. 425
    Argumentum in Epistolam secundam ad Timotheum. 457
    Prologus B. Brunonis in eamdem. 457
    EPISTOLA II AD TIMOTHEUM. 459
    Argumentum in Epistolam ad Titum. 473
    Prologus B. Brunonis in eamdem. 473
     EPISTOLA AD TITUM. 473
    Argumentum in Epistolam ad Philemonem. 483
    Prologus B. Brunonis in eamdem. 483
    EPISTOLA AD PHILEMONEM. 485
    Argumentum in Epistolam ad Hebreos. 487
    Prologus B. Brunonis in eamdem 487
    EPISTOLA AD HEBRAEOS. 489
    Epistola B. Pauli ad Laodicenses. 565
    Hecatostichon apologeticum D. Iacobi Hieronymi Carthusie Parisiensis alumni. 567
    DIuI BRUNONIS EPISTOLAE BINAE. 569
    SERMO DE CONTEMPTU DIuITIARUM. 569
    CONFESSIO S. BRUNONIS. 571
    Appendix ad S. Brunonem.---De origine sacri Carthusiensis ordinis, auctore Zacaria Benedictino, uicentino, Carthusiano. 571

GUIGO I CARTHUSIAE MAIORIS PRIOR GENERALIS QUINTUS.
    Notitia. 581
    Notitia altera. 591
    EPISTOLAE. 593
    I.---Ad Durbonenses fratres.---De supposititiis beati Hieronymi epistolis. 593
    II.---Ad Petrum uenerabilem, Cluniacensem abbatem. 594
    III.---Ad Haymericum cardinalem et cancellarium.---Monet duos esse hostes quibuscum maxime sit pugnandum, et contra Ecclesie aduersarios non armis corporalibus, sed humilitate et penitentia utendum. 595
    Iu.---Ad Hugonem S. militie priorem.---Docet qua ratione bellum spirituale sit agendum. 598
    u.---Ad Innocentium papam II.---Consolatur summum pontificem aduersus schismatis molestias. 600
    uI.---Hugonis Gratianopolitani episcopi, Guigonis et Carthusiensium fratrum epistola ad Patres in synodo I Otrensi congregatos propter necem Thome, Sancti uictoris Parisiensis prioris, ab impiis crudeliter occisi. 600
    MEDITATIONES. 601
    CAP. I.---De ueritate et pace, et quomodo per solam ueritatem pax habetur. 601
    CAP. II.---De utili displicentia sui ipsius, et de humili confessione peccati. 604
    CAP. III.---De uoluptatibus ac uilibus delectationibus quinque sensuum. 605
    CAP. Iu.---De uanis timoribus, doloribus et cruciatibus filiorum huius seculi, quos contrahunt ex periturorum cupiditate et amore. 606
    CAP. u.---De cupiditate, amore et gloriatione terrenorum et temporalium, et quomodo per ea uera miseria non tollatur, sed augeatur. 609
    CAP. uI.---De inutili et uili appetitu laudum et glorie, uel fauoris humani. 611
    CAP. uII.---De uera laude iustorum, et uituperatione malorum, et quis sit laude dignus uel indignus. 613
    CAP. uIII.---De his qui uolunt amari et admirationi haberi, et quomodo per talem appetitum homo diabolo assimilatur, et seipsum facit idolum ceterorum. 613
    CAP. IX.---De anima que per fruitionem et amorem temporalium a Deo recedit, et a demonibus constupratur. 615
    CAP. X.---De impudentia et frontositate anime fornicantis, que petit a Deo in suo scelere confoueri. 616
    CAP. XI.---De ignorantia sui ipsius qua homo, per amorem terrenorum extra seipsum effusus, se considerare non potest. 617
    CAP. XII.---De uera utilitate hominis, et qualiter omnium hominum est una et eadem utilitas. 617
    CAP. XIII.---De prudenti cautela qua utendum est ad suam utilitatem quibuslibet prosperis et aduersis. 619
    CAP. XIu.---De aduersitatibus huius seculi, qualiter tolerande sunt, quia per eas cogimur utiliter ad Deum redire. 620
    CAP. Xu.---De uera patientia, qua tolerandi et amandi sunt peccatores et infirmi, pie sperando correctionem eorum. 621
    CAP. XuI.---De pia compassione et medicamine infirmorum, et quomodo mente incorrupta uiuendum est inter eos. 622
    CAP. XuII.---De uirtute et effectu amoris Dei et proximi, et quemadmodum caritas optanda est et impendenda. 624
    CAP. XuIII.---De perfecta angelorum iustitia, et que sit differentia inter iustitiam illorum et nostram. 627
    CAP. XIX.---De uera et interiori anime pulchritudine, et in quo consistat omnis hominis uera perfectio. 628
    CAP. XX.---De Incarnatione uerbi, et quemadmodum in seipso nobis perfectionem predictam plenissime demonstrauerit. 630
     CONSUETUDINES CARTHUSIENSES. 631
    Monitum. 631
    Prologus. 635
    CAP. I.---De officio diuino. 639
    CAP. II.---Item de eadem re. 639
    CAP. III.---Item unde supra. 641
    CAP. Iu.---Item unde supra. 641
    CAP. u.---Item unde supra. 647
    CAP. uI.---Item unde supra. 647
    CAP. uII.---De officio Dominicali. 647
    CAP. uIII.---Item de officio diuino. 651
    CAP. IX.---Quoties radamur in anno. 653
    CAP. X.---Quales hospites introducantur in chorum. 655
    CAP. XI.---De officio defunctorum. 655
    CAP. XII.---De uisitatione egroti. 655
    CAP. XIII.---Quomodo tractandus sit qui moritur. 657
    CAP. XIu.---Item de cura mortuorum. 659
    CAP. Xu.---De ordinatione prioris. 661
    CAP. XuI.---De procuratore domus inferioris. 667
    CAP. XuII.---De infirmo qui mittitur ad inferiorem domum. 667
    CAP. XuIII.---Item de procuratore 669
    CAP. XIX.---De equitaturis hospitum. 671
    CAP. XX.---De pauperibus et eleemosynis. 673
    CAP. XXI.---De mulieribus. 681
    CAP. XXII.---De nouitio. 681
    CAP. XXIII.---Professio nouitii. 685
    CAP. XXIu.---Oratio super cucullam. 689
    CAP. XXu.---Oratio super nouitium. 691
    CAP. XXuI.---De ordine congregationis. 691
    CAP. XXuII.---De etate suscipiendorum. 691
    CAP. XXuIII.---De utensilibus celle. 693
    CAP. XXIX.---Quo tempore de cella exeatur et de uigiliis et distinctione horarum. 695
    CAP. XXX.---De his qui in cella manentibus importune se ingerunt, et de coquinario. 701
    CAP. XXXI.---Item de cella. 703
    CAP. XXXII.---De fratribus qui in aliquo opere occupantur. 703
    CAP. XXXIII.---De ieiuniis atque cibis. 705
    CAP. XXXIu.---De mensura uini et casei. 707
    CAP. XXXu.---Quod nulli liceat maiora exercitia facere, nisi fauente priore. 709
    CAP. XXXuI.---De hospitibus suscipiendis. 711
    CAP. XXXuII.---De tractando consilio. 713
    CAP. XXXuIII.---De cura infirmorum. 713
    CAP. XXXIX.---De minutione. 715
    CAP. XL.---De ornamentis. 717
    CAP. XLI.---De nulla extra eremum possideantur, et de sepultura peregrinorum. 719
    CAP. XLII.---De diuino officio fratrum laicorum. 723
    CAP. XLIII.---Item de eadem re, et quo tempore ad lectos redeant. 725
    CAP. XLIu.---Quis presidere uel respondere debeat. 727
    CAP. XLu.---Quod cum prelato suo fratribus loqui liceat. 727
    CAP. XLuI.---De coquinario. 727
    CAP. XLuII.---De pistore. 729
    CAP. XLuIII.---De sutore. 729
    CAP. XLIX.---De preposito agriculture. 729
    CAP. L.---De magistro pastorum. 729
    CAP. LI.---Quo tempore uinum fratres habeant. 731
    CAP. LII.---De ieiunio fratrum. 733
    CAP. LIII.---Quo tempore uescantur auenario pane. 735
    CAP. LIu.---De minutione eorum. 737
    CAP. Lu.---De silentio ad prandium. 737
    CAP. LuI.---Quid agendum sit in periculis. 737
    CAP. LuII.---De uestitu fratrum et utensilibus celle. 737
    CAP. LuIII.---Quod loquendi cum extraneis licentiam non querunt. 739
    CAP. LIX.---Quid fiat de re alicui nostrum missa. 739
    CAP. LX.---Quid de re inuenta faciendum sit. 741
    CAP. LXI.---De brachis et paruis pelliciis fratrum. 741
    CAP. LXII.---De fratre qui sagmarios curat. 741
    CAP. LXIII.---De horto. 743
    CAP. LXIu.---De custode pontis. 743
    CAP. LXu.---De disciplinis fratrum. 743
    CAP. LXuI.---De cinere. 743
    CAP. LXuII.---Quid faciant pro missa. 743
    CAP. LXuIII.---De Cena Domini. 743
    CAP. LXIX.---De Parasceue. 745
    CAP. LXX.---Quomodo se habeant in solemnitatibus. 746
    CAP. LXXI.---Quid faciant pro defunctis. 745
    CAP. LXXII.---De rasura fratrum. 745
     CAP. LXXIII.---De nouitio suscipiendo. 745
    CAP. LXXIu.---Professio laici. 747
    CAP. LXXu.---Quomodo se habeat frater postquam susceptus est. 747
    CAP. LXXuI.---De hospitio fratrum qui foras mittuntur. 749
    CAP. LXXuII.---De fugitiuis, siue expulsis. 749
    CAP. LXXuIII.---De numero habitatorum. 751
    CAP. LXXIX.---Quare tam paruus sit numerus. 753
    CAP. LXXX.---De commendatione solitarie uite. 755
    uITA S. HUGONIS, EPISCOPI GRATIANOPOLITANI. 759
    Monitum. 759
    Epistola Innocentii II pape. 761
    Incipit uita. 761
    Prologus.---Ad pontificem Romanum. 761
    CAP. I.---Sancti Hugonis parentes, studia, canonicatus. 763
    CAP. II.---Episcopatus Gratianopolitanus susceptus. 765
    CAP. III.---Monachatus Cluniacensis per annum. Frequens in Carthusia cum S. Brunone et aliis conuersatio. Inter afflictiones donum lacrymarum. 768
    CAP. Iu.---Oculorum et aliorum sensuum ac lingue sancta custodia. 772
    CAP. u.---Eleemosyne facte, munera spreta, dissidia sublata, conciones, auctoritas summorum pontificum defensa. 775
    CAP. uI.---Morbus, uisitantibus monita data, mors, sepultura. 779

GUIGO CARTHUSIAE MAIORIS PRIOR GENERALIS HUIUS NOMINIS SECUNDUS;---BERNARDUS, IOANNES, STEPHANUS DE CHALMETO CARTHUSIANI.
    Notitia in Guigonem. 785
    SCALA PARADISI seu Tractatus de modo orandi et de uita contemplatiua, auctore, ut uidetur, Guigone. 785
    De Guigonis et aliorum Carthusianorum opusculis prefatio. 787
    LIBER DE QUADRIPERTITO EXERCITIO CELLAE. 787
    CAP. I.---De modo et causa aduentus priorum ordinis Carthusiensis ad annuum capitulum, et de triplici fructu aduentus eorum. 804
    II.---De suauitate sublimi, et sublimitate suaui, que in ordine Carthusiensi in tribus specialiter consistit. 805
    III.---De spirituali conuersatione fratrum Carthusiensium in qua eunt post Christum, per Christum, ad Christum. 807
    Iu.---Quid spiritualiter debeat accipi per uilitatem et asperitatem habitus Carthusiensium, et de paupertate uictus eorum. 808
    u.---De puritate contemplationis interne, que ad celle potissimum solitudinem spectat. 810
    uI.---Qualiter suauis celle quies, et quieta eius suauitas in quibusdam sacre Scripture locis expressa sit. 811
    uII.---Item de eadem quiete celle: qualiter per uiros sanctos a Moyse usque ad Isaiam eius secretum sit expressum. 812
    uIII.---De quibusdam uiris sanctis qui ad Isaia fuerunt usque ad Christum, et de quibusdam qui fuerunt post aduentum Christi, qualiter per eos figurata sit celle quies. 813
    IX.---De quiete celle; et quod non expediat ei qui in ea habitat, ut curiositate temeraria nimis diu extra eam moretur. 815
    X.---De eo quod cella, ab eo qui eam inhabitat iugiter tenenda est; et quod ei periculum eueniat, si temerarie ab ea fuerit egressus. 817
    XI.---De magnis multisque periculis que ille incurrit qui habitator est celle, et de illa male exit; et de eo quod magnam anime sancte confert quietem plena ac perfecta abiectio secularium rerum. 819
    XII.---De secularium  negotiorum et sollicitudinum et possessionum abiectione. 821
    XIII.---De loco sancte uoluptatis, et de spirituali fuga sancti Iob. 822
    XIu.---Quomodo spiritualiter egrediatur fluuius de loco uoluptatis ad irrigandum paradisum: et quis ille fluuius sit. 824
    Xu.---Quod qui ad annuum conueniunt capitulum priores, ordinis debent diligenter intendere renouationi: et de quatuor sanctis exercitiis, quibus sollicite studere debet omnis qui in cella uult fructuose commorari. 825
    XuI.---De commendatione celle, et de quatuor capitibus illis in que fluuius diuiditur, qui ad irrigandum paradisum de loco uoluptatis egreditur. 827
     XuII.---Quod qui habitator est celle omnem debeat illicitam deuitare locutionem: et que illa sint bona ad que nos sacra lectio prouehit. 829
    XuIII.---De generibus sanctarum meditationum quibus intendere debet qui in cella solitarius sedet, et de studiosa sacre Scripture recordatione. 830
    XIX.---De illo meditationis modo qui in animo meditantis timoris gignit causam et doloris, qui in octo modos diuiditur. 831
    XX.---De generali resurrectione mortuorum, et penis damnatorum, et qualiter repeti debeant illi octo modi, in quibus timoris existit causa et doloris. 834
    XXI.---Qualiter in animo meditantis timor expellit elationem; et de tertio meditationis modo, qui occasionem administrat amoris et consolationis. 836
    XXII.---De quarto meditationis modo, qui causam gignit in animo meditantis pietatis et compassionis: et quod quedam que uidemus ab aliis mala fieri, magis debeamus intra nos plerumque excusare quam temere iudicare 838
    XXIII.---Qualiter quintum meditationis modum opponere debeamus in mente nostra, contra illam qua iugiter pulsamur tentationem carnis, diaboli et mundi. 840
    XXIu.---De tedio quod aliquis patitur qui celle habitator est: et quomodo illud a se repellere, seque renouare ac reparare possit. 841
    XXu.---De his que in carne operatus est Christus; et de laboribus sanctorum suorum. 842
    XXuI.---De septimo meditationis modo, qui stuporis in mente meditantis causam gignit, et admirationis: et de eo quod per ea que facta sunt conspicitur ipse qui fecit. 845
    XXuII.---De uocibus et locutionibus quas anima spiritualiter audit: et qualiter anima ad imaginem Dei facta sit, et quem motum suscipiat, et cuius motus susceptibilis non sit. 848
    XXuIII.---De illis beatis spiritubus, que uidelicet illa sint que ad eos pertinent; et quid de illis in pura meditatione sua, celle debeat intra se habitator reuoluere. 850
    XXIX.---De illo meditationis genere quod intra nos in ipsis intimis cordis nostri debemus habere, cum de Deo studemus cogitare: et qualiter de illo nos deceat et liceat sentire. 855
    XXX.---De Trinitate personarum, et unitate substantie que Deus est, et quod preiudicium aliquod nec Trinitatis unitati, nec unitas facit Trinitati. 859
    XXXI.---De diligenti sollicitudine, et sollicita diligentia quam orationi nostre quando ei incumbimus debemus impendere: et de magna instabilitate qua in corde, orationis tempore, per otiosa et nociua, dispersis cogitationibus nostris, misere ac miserabiliter fluctuamus, et per innumera euagamur. 862
    XXXII.---De mentis euagatione, quam nobis orationis tempore inesse sentimus: et qualiter et quare per tertium qui de loco uoluptatis egreditur fluuium, qui et Tigris uocatur, orationis accipienda deuotio sit. 864
    XXXIII.---Quales nos exhibere debeamus priusquam ad orationem accedamus, ut cum ad eam uenerimus, sic eam Deo offeramus, ut ipse eam et sibi acceptam, et nobis misericorditer efficiat fructuosam. 869
    XXXIu.---De eo quod, cum ad orationem accedimus, et illis qui in nos deliquerunt, ex puro corde dimittere, et si sunt qui habent aliquid aduersum nos, plene eis ac perfecte reconciliari debemus. 871
    XXXu.---De quatuor cogitationum generibus, que nobis necessarium est in mente habere, si pure, et deuote, atque fructuose Dominum uolumus orare. 875
    XXXuI.---De opere manuum, cui debet celle inhabitator intendere, et quibus horis spiritualibus exercitiis, et quibus insistere debeat manuum operibus, et de pluribus aliis que ad eumdem celle incolam pertinent. 880

BERNARDUS CARTHUSIAE PORTARUM PRIOR.
    EPISTOLAE tres. 885
    EPIST. I.---Ad Aymonem de uarennes et Aymonem de Rohoria.---De fuga seculi. 883
    EPIST. II.---Ad moniales de Lugduno.---Hortatur illas ad capessendam magno animo, quam recens susceperant strictiorem disciplinam. 889
    EPIST. III.---Ad Rainaldum inclusum.---Qualiter coram Domino sit uiuendum. 892

IOANNES CARTHUSIAE PORTARUM MONACHUS.
    EPISTOLAE quinque. 899
    EPIST. I.---Ad Stephanum fratrem carne et spiritu.---De fuga seculi. 899
    EPIST. II.---Ad Latoldum.---De modo orandi. 913
    EPIST. III.---Ad Hugonem.---De modo orandi ac presertim  de gratiarum actione. 918
    EPIST. Iu.---Ad Berardum.---De custodia cordis. 924
    EPIST. u.---Ad Bernardum nepotem suum, qui de Carthusiensi ad alium ordinem transire cogitabat.---De constantia in proposito. 926

STEPHANUS DE CHALMETO.
    EPISTOLA DE PERSEuERANTIA ORDINIS ad nouitios Sancti Sulpitii ord. Cisterc. 931
    Epistola Alexandri pape III ad Arthaudum priorem Aluerie, de schismate illius temporis. 933
    Appendix. 933

SANCTUS HUGO EPISCOPUS LINCOLNIENSIS IN ANGLIA ORDINIS CARTHUSIENSIS.
    Hugonis uita.---Monitum. 937
    Dissertatio de anno quo S. Hugo in episcopum Lincolniensem consecratus sit. 939
    Incipit uita.---Prologus. 943
    LIBER PRIMUS.
    CAP. I.---Qualiter Hugo genitricis solatio destitutus, et regulari collegio clericorum una cum genitore sociatus, iugum Domini ab infantia portauerit; et inseruntur de sua institutione puerili uerba eiusdem. 945
    CAP. II.---De eiusdem profectu in scientia et uirtute, et quam deuotus ac sedulus in diuinis officiis ac fratrum obsequiis existebat. 946
    CAP. III.---De patris sui commendatione, et quam humiliter ac deuote ministrauerit et Hugo noster, eiusdem obsequiis specialiter deputatus. 947
    CAP. Iu.---Qualiter ordinatus leuita, mox predicationis studio plebem informans, cellulam S. Maximi regendam accepit, et ita laudabiliter rexit. Et sub hoc comprehenditur quintum capitulum magne uite. 948
    CAP. u.---Qualiter illud euangelicum: »Si peccauerit in te frater tuus« circa quemdam dicte cellule parochianum exsecutus est de peccato adulterii diffamatum. 950
    CAP. uI.---Qualiter cum priore suo Carthusiam inuisit, et uisam dilexit. 951
    CAP. uII.---Qualiter ad prioris sui instantiam fide interposita iurauit, quod ipso superstite ad ordinem Carthusiensium nullatenus transuolaret; et fidem non seruauit, nec tamen de fidei transgressione scrupulum habuit, unde profectum tantum cepit. 952
    CAP. uIII.---De tentatione grauissima, que post ordinis Carthusiensis ingressum ipsum arripuit: nec tamen defuit ei tuitio salutaris. 954
    CAP. IX.---De commendatione ordinis Carthusiensis, et profectu in eodem nostri Hugonis: et qualiter senior ad cuius obsequium fuerat deputatus, ipsum de suscipiendo ordine sacerdotali tentauit, et ipsum futurum episcopum prenuntiauit. Et sub hoc capitulo comprehenduntur 10 et 11 capitula magne uite. 956
    CAP. X.---De ipsius in deuotione profectu, postquam est sacerdos effectus, et corporalis asperitatis ac abstinentie rigore. 957
    CAP. XI.---Qualiter Petri archiepiscopi Tarentasiensis obsequio deputatus, tam in Scripturarum perscrutatione, quam in omnibus, que poterant reuerentie congrua, aut animo grata esse, deuotissime ministrabat, ab ipso quotidie recipiens benedictionem, absolutionem et instructionem salubrem. 958
    CAP. XII.---Qualiter domus Carthusie procurator effectus, ipsam tam spiritualiter quam temporaliter strenue gubernabat, omnibus se reddens merito commendatum. 959
    CAP. XIII.---De tentatione illius alia ab illa de qua supra, capitulo octauo, et qualiter ab ipsa per illum sanctum quondam priorem Carthusie Basilium, quem suum nutritorem uocauit, exstitit liberatus. Et inseritur hec tentatio in magna uita libro secundo. 959
    Prologus libri secundi. 961
    LIBER SECUNDUS. 961
    CAP. I.---Qualiter pro domo Carthusiensis ordinis, in Anglia apud Withamiam construenda, mittitur ad querendum Hugonem. 961
    CAP. II.---Qualiter nuntii ad Carthusiam uenientes super petitione sua inuenerunt fratres dissentientes, et qualis erat sententia ipsius de ipsa exaudienda, et hoc est cap. 3, in serie magne uite. 964
    CAP. III.---Qualiter demum obtentum est, ut adiret Angliam Hugo ad regem ueniens, et qualiter Withamiam cum honore deductus sit. 966
    CAP. Iu.---Qualiter statu, quem inuenit apud Withamiam, uisitato, ad regem reuersus, fecerit uille de Witham habitatoribus, inde discessuris, largissime prouideri. 968
    CAP. u.---Qualiter loci constructione pro sumptuum  defectu nullatenus procedente, fratre Girardo regem adeunte cum nostro Hugone, et regi uerba asperrima proferente, Hugonis exstitit patientia approbata, cuius ex tunc ad regem familiaritas est uehementius confirmata. 970
    CAP. uI.---Quod rex Hugoni credidit pre ceteris omnibus in his que sue salutem anime contingebant; et quod a multis regis filius putabatur: et quod ipsum super uariis excessibus arguendo, non cessabat sacris informare exhortationibus, quia eius uaria consolatione leuius ferebat aduersa, et fretus eius orationibus superabat facilius, et consiliis instructus circumspectius declinabat. 972
    CAP. uII.---Qualiter rex in periculo maris Britannici constitutus, liberationem suam Hugoni ascripserit: et uouere dicebatur quod ad pontificalem gradum niteretur eum quantocius promouere, si ad portum incolumis perueniret. 975
    CAP. uIII.---Qualiter deuotioni totaliter Hugo intendebat, ita quod in somnis hanc dictionem, Amen, de consuetudine proferebat; et qualiter etiam se gerebat in mensa: et quod, quamcunque habebat in manibus occupationem, se totum ei dabat. 976
    CAP. IX.---Qualiter ad ipsum apud Withamiam confluebatur pro solatio capiendo; et quod multi cum eo religionis sue uitam ducere cupiebant, ipse tamen nec cito, nec facile pulsantes recipiebat. 977
    CAP. X.---De apostatatione fratrum Andree et Alexandri, et de conuiciis ac blasphemiis eorumdem in Hugonem et ordinem Carthusiensem illatis. 977
    CAP. XI.---Qualiter difficilem se habuerit noster Hugo ad eorum receptionem, qui semel apostatassent: et quam tenere persistentium in sua religione quietem dilexerit. 979
    CAP. XII.---Qualiter, licet esset de libris congregationis sue necessariis perquirendis sollicitus, bibliothecam tamen per regem sibi a monachis Withoniensibus acquisitam ex inaudito caritatis affectu ultro reddi fecit. Unde conualuit ex illo presertim tempore inter monachos Wintonienses et Withamienses eremitas dilectio specialis, per quam Robertus prior cathedralis ecclesie, et Radulphus sacrista, Withamienses effecti solitarii sunt; quorum instantiam inscripsisse se asserit uitam nostri Hugo eiusdem dictator. 979
    Prologus libri tertii. 981
    LIBER TERTIUS. 983
    CAP. I.---Qualiter Hugo in episcopatum est electus. 983
    CAP. II.---Qualiter Hugo electionem primo de se factam reputans irritam et inanem, ad se uenientibus persuasit ut, ad cathedralem ecclesiam remeantes, electionem ibidem canonicam celebrarent. 985
    CAP. III.---Qualiter pro electione secunda apud Lincolniam celebrata, ad se missis responderit se sine prioris Carthusie obedientia episcopale onus non subiturum 986
    CAP. Iu.---Qualiter missi priorem Carthusie requirebant; et Hugo ipse deuotioni fortius insistens se contra iugum episcopale sibi imminens preparabat. 987
    CAP. u.---Qualiter nuntiis a Carthusia regressis, catione iam tertia de domo sua exire compulsus, uersus Lundinum pro consecratione recipienda se transferens, illam nondum sui ordinis humilitatem deseruit; quin potius post sellam equitando sarcinulam deferret: in sua consecratione a regia munificentia largissime honoratus. 989
    CAP. uI.---Qualiter incathedratus apud Lincolniam archidiacono Cantuariensi responderit quantum pro mitra dederat, tantum ei pro cathedra se daturum. Qualiter etiam responderit procuratori domus sue de capiendarum numero damarum: et de auis apud Stowam mirabilitate, quam retulit archidiaconus Meneuensis. 990
    CAP. uII.---Quam sollicitus erat Hugo noster de personis idoneis in Lincolniensi Ecclesia collocandis, et pro incumbentis sibi oneris supportatione suo lateri adiungendis. Et est hoc capitulum in serie magne uite octauum. 993
    CAP. uIII.---Qualiter Hugo noster summum regis forestarium excommunicando, et se a conferenda prebenda ab eiusdem instantia excusando, ipsius regis incurrit offensam. 994
    CAP. IX.---Qualiter predictis offensis a rege uocatus ita se habuit respondendo, quod cum eius beneuolentia liber abscessit. 995
    CAP. X.---Quod in ecclesiis prebendatos teneri ad residentiam reputabat; et secundum hoc magistro Parisiensi respondit, qui prebendari in Ecclesia Lincolniensi affectauit; et quod inter fratres seu homines quosque dilexit precipue unitatem. 997
     CAP. XI.---Qualiter tam Baldewino Cantuariensi archiepiscopo, quam eius successori, capellarum constructioni insistere dissuaserit, ex qua inter ipsos et suos monachos Cantuarienses grauissima discordia exorta fuit, inter quos pacem reformauit. 999
    CAP. XII.---Quomodo in mensa et in uictualibus se Hugo habebat; et quam potenter in exsecutione eorum, que sui erant officii, se gerebat; et quam humiliter ac deuote circa pueros confirmandos et alios infirmitate detentos astabat. 1001
    CAP. XIII.---Qualiter ex dulcedine affectionis infantulis adiocabatur, qui uice uersa eidem mirabiliter applaudebant. 1003
    Prologus libri quarti. 1003
    LIBER QUARTUS. 1005
    CAP. I.---De Martini nostri Hugonis scriniarii tonsione, ad religionem conuersione, et profectione in eadem. 1005
    CAP. II.---De osculo leprosorum et multiplici consolatione, uerbis nostri Hugonis, de dulcedine Saluatoris, et eleemosyne largissima distributione.---Et hoc est capitulum in serie magne uite libro quarto. 1007
    CAP. III.---Quam constanter rebellibus se opposuit, e in Deum contumaciter delinquentes ecclesiastica censura puniuit. 1008
    CAP. Iu.---De partus ab uxore cuiusdam militis suppositione, et eorum punitione qui tanto facinori consenserunt, de nomine forestarii, et de crudeli cuiusdam episcopi maledictionem retinentis interfectione. 1009
    CAP. u.---De quodam diacono, qui militem quemdam super crimen regie proditionis acriter impetebat.---Et hoc capitulum inseritur magne uite cap. 6, lib. Iu. 1014
    CAP. uI.---De adolescentula Oxonie, que, priore sponso contempto, de facto alteri coniugata et super hoc conuicta, parere contempsit beato Hugoni.---Et est hoc similiter capitulum in magna uita sub capitulo sexto. 1015
    CAP. uII.---De clerico Eboracensis diecesis, qui super ecclesia dimittenda, de qua contra eum a beato Hugone auctoritate delegata ferebatur sententia, parere noluit iudicatis.---Et est adhuc capitulum hoc sub eodem capitulo sexto in magna uita. 1016
    CAP. uIII.---Qualiter a rege Richardo redemit pallii seruitutem, et quam liberaliter contribuit clerus diecesis sue ad illam redemptionem, et quod etiam penam pecuniariam recipi prohibuit pro delictis.---Et hoc est capitulum in magna uita sub cap. 7. 1017
    CAP. IX.---Qualiter ius aduocatie abbatie de Eyneshaim contra regem Richardum illud sibi uindicantem, per inquisitionem solemnem euicerit.---Et est hoc capitulum in magna uita cap. 8. 1020
    CAP. X.---Quod annis singulis fere Withamiam declinauerit, ubi cornutam faciem gerere uidebatur. Et qualiter secularibus ibidem predicando de tribus specialiter eos instruere nitebatur, scilicet de cordis caritate, ueritate oris et corporis castitate, et quam stricte seruare apud se nitebatur ueritatem.---Et hoc capitulum est in magna uita sub capite 9. 1022
    CAP. XI.---Qualiter Withamiam ueniens nitorem habuerit insolitum, colore rubicundo superfusum, ad primum loci conspectum ineffabili quadam spiritualis gaudii iucunditate sentiens se perfundi; et qualis erat conuersationis, dum morabatur ibidem---Et est hoc capitulum in magna uita caput decimum. 1024
    CAP. XII.---Qualiter fratrer Eynardo in arreptione itineris constituto, ut Withamiam relinquens, Carthusiam remearet, reductus est a beato Hugone, inito inter eos uicissim federe, quod nec ille Withamiam, nec iste Lincolniam desereret in futurum. 1025
    CAP. XIII.---De peracto innoxie coquine incendio in nostri Hugonis finali de Withamia recessu. 1026
    Prologus libri quinti. 1027
    LIBER QUINTUS. 1029
    CAP. I.---De immensitate diuine ad homines dilectionis que in sepulture humane officio notabiliter demonstratur, et de nostri Hugonis circa huius officium affectione immensa. 1029
    CAP. II.---De cuiusdam pauperis sepultura in Northmannia, et plurimum in Lincolnia, et prelati cuiusdam in Bermundesia. 1031
    CAP. III.---De contentione inter ipsum, et comitem Leycestrie super pago quodam Leycestrie contiguo.---Et est hoc in magna uita sub capitulo secundo. 1034
    CAP. Iu.---De reuelatione clerico insinuata, qui inter manus episcopi celebrantis formam uidit pueri sub hostia salutari.---Et est tertium capitulum in magna uita. 1035
    CAP. u.---De stupendo ualde miraculo quod in Francia de corpore Christi contigerat inter manus indigni sacerdotis, et de sententia mirabili nostri Hugonis ad uisendum  illud miraculum inuitati.---Et est capitulum quartum in magna uita. 1039
    CAP. uI.---Qualiter Hugo noster suum corripuit metropolitanum, et quam sollicitus erat de moribus subditorum.---Et est hoc capitulum quintum in serie magne uite. 1042
    CAP. uII.---Qualiter in concilio Oxoniensi petitioni resistit de auxilio petito a rege Richardo, a quo tamen fuit susceptus honorifice post offensam.---Et continetur hoc capitulum sub capite quinto in serie magne uite. 1043
    CAP. uIII.---Qualiter sedata regis offensa eumdem corripuit, et ab eodem honoratus recessit; cui etiam post recessum rex contingentem sibi de hospitibus uictoriam nuntiauit. 1047
    CAP. IX.---Quam constanter se ad mandatum regum excusauit, quo sibi mandatur, ut ad ipsum mitteret duodecim de personis sue Lincolniensis Ecclesie qui ad sua forent nuntia expedienda aptiores, contra exsecutores datos ad confiscandum omnia bona sua censuram exercendo ecclesiasticam.---Et hoc est capit. 7, in serie magne uite. 1049
    CAP. X.---Quod archiepiscopo consulenti, ut mitteret pecuniam regi, qui eam sitiebat, sicut hydropicus aquam, respondit: »Si hydropicus est, ego aqua non ero.« et de curatione apud Gestrehant furibundi. 1053
    CAP. XI.---Qualiter mulierculam quamdam a spiritu pythonico liberauit.---Et est capit. octauum in magna uita. 1055
    CAP. XII.---Qualiter mulierem aliam liberauit a demone incubo.---Et continetur hoc capit. in magna uita sub capit. octauo. 1056
    CAP. XIII.---De furis ereptione, qui ad suspendium ducebatur, et qualiter baronibus scacarii est locutus. Et continetur hoc capit. sub capite nono in magna uita. 1058
    CAP. XIu.---De iuuene quem apud urbem Roffensem desperatum inuenit, cuius postmodum computruit caro secus utrumque femur, qui per nostrum Hugonem tam in corpore, quam in anima est curatus.---Et hoc est ex capit. 2 in magna uita, libro Iu. 1061
    CAP. Xu.---Quod ad clerici ordinationem in subdiaconum induci non poterat, qui futurus erat leprosus. Et quam uiolente fiebant sibi persuasiones, ut regis nostri iram sedaret pecunia mediante, et qualiter superueniente de morte regis rumore ei suaderi non poterat, quin eius sepulturam adiret.---Et hoc est cap. 10 in serie magne uite. 1063
    CAP. XuI.---Qualiter Ioannes, rex futurus, post sepulturam fratris, apud Fontem Ebrandi accessit et qualia se facturum monialibus per nostrum Hugonem promiserit, et de pluribus gestis eiusdem Ioannis, suam insinuantibus reprobationem futuram. 1068
    CAP. XuII.---Qualiter post mortem regis Richardi repatriando hostium euaserit uiolentias, et a sibi occurrentibus cum gaudio sit susceptus.---Et hoc est cap. 12 in magna uita. 1072
    CAP. XuIII.---Qualiter habens in uotis Carthusiam uisitare, cedendi petitam licentiam non obtinuit, et quam strenue se gesserit in causis sibi delegatis, et specialiter contra quemdam Iordanum de Turri, et quam graue fuerit sibi se de negotiis secularibus personaliter intromittere, que aliis imponenda censuit, fidelibus et discretis. 1075
    CAP. XIX.---Qualiter pace inter reges Francie et Anglie reformata, cui et noster Hugo intererat, a rege et archiepiscopo accepta licentia, ut Carthusiam declinaret, Parisius ueniendo, ibidem Ludouico regis Francie filio, et Arthuro Ioannis nepoti saluberrima est locutus: et de quodam sibi occurrente et absolutionem petente, quem in Anglia excommunicauerat multo tempore tunc elapso. Et hoc est capit. 13 in serie magne uite, sub quo etiam continetur capitulum precedens. 1077
    CAP. XX.---De aduentu illius et receptu apud Gratianopolim, et Carthusiam, et qualiter se in locis illis gerebat. De pacis per ipsum reformatione inter episcopum et consulem Geneuenses, et qualiter a Carthusia recessurus de reliquiis ordinauerit a se et suo monacho exquisitis. 1080
    CAP. XXI.---Quam deuotus exstiterat in reliquiarum sanctorum uisitatione et conquisitione earum, et qualiter de eis finaliter ordinauit.---Et continetur in magna uita sub cap. 14, circa medium illius capituli. 1083
    CAP. XXII.---De locis, que pertransiuit de Carthusia in Angliam reuertendo, et de eius gestis in iisdem, et qualiter fuerit, antequam Londonium ueniret, egritudine pergrauatus. 1086
    CAP. XXIII.---Qualiter Londoniis in sua egrotatione mala Anglie uentura predixit, sacram unctionem suscepit, suadentibus ei testamentum esse faciendum respondit,  et zelum, quem semper ad diuinum officium habuerat, non dimisit et qualiter ad regem Ioannem et archiepiscopum se habuit causa uisitandi accedentibus ad eumdem. 1094
    CAP. XXIu.---Qualiter magistro fabrice Lincolniensis Ecclesie de facienda preparatione contra generale colloquium ibidem in breui futurum iniunxit, et qualiter ea descripserit que circa eiusdem exsequias et sepulturam uoluit obseruari, et qualiter se habuit ad suasionem de esu carnium sibi factam. 1098
    CAP. XXu.---Qualiter ab hac uita discesserit.---Et continetur hoc capitulum in magna uita sub capit. 16. 1103
    CAP. XXuI.---De uisione cadentis arboris, ex qua sumpta est illa antiphona: Arbor cadit mystici index sacramenti, etc. Et est hoc capit. in magna uita, cap. 18. 1104
    CAP. XXuII.---De corporis defuncti preparatione, exsequiarum, ut descripserat, celebratione, eiusdem apud Lincolniam delatione, miraculorum in itinere contingentium recitatione, et de occursu regum et aliarum sublimium personarum. Et est in serie magne uite sub capit. 19. 1106
    CAP. XXuIII.---De corporis per ciuitatem deportatione, eiusdem noua preparatione, miraculorum ostentatione, oblationis magnitudine, et uersuum subscriptione. Pontificum baculus, etc. In loco, ubi preceperat, sepelitione. Et continetur hoc capit, in serie magne uite sub capitulo 20. 1111
    LITTERAE CONSTITUTIONUM IN uISITATIONE. 1113
    DIPLOMATA. 1115
    I.---Charta donatorum concessiones recitans et confirmans. 1115
    II.---Charta domini Hugonis episcopi et capituli Lincolniensis de duabus partibus ecclesie de Corbi. 1118
     III.---Charta Hugonis Lincolniensis episcopi donatorum concessiones monasterio S. Oswaldi de Bardeney recitans et confirmans. 1118
    Iu---Charta confirmationis donationum per Hugonem Lincolniensem episcopum pro ecclesia Sancti Andree Northamptone. 1120
    u.---Confirmatio Hugonis episcopi Lincolniensis de ecclesia de Waldene. 1122
    uI.---Confirmatio sancti Hugonis Lincolniensis episcopi ecclesiarum de Thorneberg et Dodeford monachis Luffeldensis monasterii. 1122
    uII.---Charta Hugonis Lincolniensis episcopi de confirmatione donationis Rodulfi de Abi ad abbatiam construendam apud Grenefeild. 1122
    STATUTA ANTIQUA ORDINIS CARTHUSIANI---
    Monitum. 1123
    I.---Acta primi capituli ordinis Carthusiensis. 1125
    II.---Item capitula alterius conuentus. 1127
    III.---Alia statuta 1127
    Iu.---Antiqua statuta ordinis Carthusiensis de sacris ritibus. 1129
    u.---Statuta capituli generalis ordinis Carthusiensis edita anno 1261. 1133
    uI.---Statuta edita in capitulo generali ordinis Carthusiensis anno 1289. 1141
    uII.---Statuta edita anno 1290. 1143
    uIII.---Statuta anni 1291. 1143
    IX.---Statuta noua capituli generalis. 1143
    X.---Statuta anni 1332. 1149
    ADDENDA. 1149

MAGISTER LAMBERTUS CARTHUSIENSIS DOMUS SQUILLACENSIS PRIOR
    Notitia. 1149
    MAGISTRI LAMBERTI STATUTA. 1149
    INDEX in opera diui Brunonis. 1151




 FINIS TOMI CENTESIMI QUINQUAGESIMI TERTII.

