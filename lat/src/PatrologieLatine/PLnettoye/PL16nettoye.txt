
PATROLOGIAE TOMUS XuI.

S. AMBROSIUS

TOMI SECUNDI ET ULTIMI PARS PRIOR.


PARISIIS, EXCUDEBAT ET uRAYET, IN uIA DICTA D'AMBOISE, PRES LA BARRIERE D'ENFER. OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRIUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRAETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATE, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XuI.


S. AMBROSIUS



TOMI SECUNDI ET ULTIMI PARS PRIOR.


PARISIIS, EXCUDEBAT ET uRAYET, IN uIA DICTA D'AMBOISE, PRES LA BARRIERE D'ENFER. OU PETIT-MONTROUGE. 1845.


uolume title page


SANCTI AMBROSII

MEDIOLANENSIS EPISCOPI

OPERA OMNIA.

EDITIO PRAE ALIIS OMNIBUS COMPLETA, QUARUM INSTAR HABERI POTEST; AD MANUSCRIPTOS CODICES uATICANOS, GALLICANOS, BELGICOS, ETC., NECNON AD uETERES EDITIONES, MAXIME uERO AD BENEDICTINIANAM RECENSITA ET EMENDATA; NOTIS LECTIONIBUSQUE uARIANTIBUS, TEXTUI SUBIACENTIBUS, CONTINENTER ILLUSTRATA; uARIIS INSUPER OPUSCULIS QUAE uEL OMISERE uEL NE MEMORAuERE QUIDEM ERUDITI BENEDICTINI, LOCUPLETATA.

TOMI SECUNDI ET ULTIMI PARS PRIOR.


PARISIIS, EXCUDEBAT uRAYET, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


ELENCHUS OPERUM QUAE IN HAC POSTERIORIS TOMI PARTE CONTINENTUR.

De Officiis libri tres 	25
De uirginibus libri tres 	187
De uiduis liber unus 	233
De uirginitate liber unus 	239
De Institutione uirginis liber unus 	305
De Exhortatione uirginitatis liber unus 	335
De Lapsu uirginis consecrate liber 	367
De Mysteriis liber 	389
De Sacramentis libri sex 	417
De Penitentia libri duo 	465
De Fide libri quinque 	523
De Spiritu sancto libri tres 	703
De Incarnationis Dominice sacramento liber unus 	817
Fragmentum Ambrosianum ex Theodoreto desumptum 	847
Epistole in duas classes distribute 	875
De excessu fratris sui Satyri libri duo 	1289
Hymni nonnulli 	1409

[1Kb]



Main uolume text




[SANCTI AMBROSII OPERA OMNIA.]





PRAEFATIO IN HUNC SECUNDUM TOMUM.


 Quidquid uniuersim ad Operum sancti Ambrosii castigationem pertinet, speciatim uero ad illorum librorum, qui uolumine primo continentur, non ita perfunctorie in Prefatione ad idem illud uolumen exposuimus, ut in hac iterari sine iusto lectoris fastidio posse uideatur. Hoc igitur loco tantum superest, ut circa eos Tractatus quibus hic tomus constat, tam qui legitimi sunt, ac uere Ambrosiani, quam qui supposititii et adulterini, aliqua expendamus, ac de illis insuper, qui temporis iniuria interierunt, quedam dicamus.

Editis in tomo superiore iis libris, qui quodam suo iure ad Scripturas diuinas referuntur, in hoc ceteras Doctoris nostri commentationes exhibemus, eas nimirum quibus proprie eximiis quibusdam Christiane  uite generibus uirtutes atque institutiones edocentur, et Catholica dogmata uel enucleantur rudioribus, uel ab impietate hereticorum defenduntur. Quibus scriptionibus cum epistolas eiusdem Antistitis subiunxerimus, non secus atque Orationes ab eo in Satyri fratris, et imperatorum ualentiniani ac Theodosii funeribus habitas; ex his omnibus uolumen efficitur cum ipsa uarietate, ac diuersarum eui Ambrosiani siue in Ecclesia, siue imperio conuersionum narratione iucundissimum, tum argumentorum queis bene multa fidei ac discipline capita continentur, grauitate utilissimum. In cuius lectione illud contingit, ut utrum Ambrosii in sacris ministris ac uirginibus instituendis pietatem, atque in propugnanda Christi et Spiritus sancti diuinitate scientiam; an uero in exsequendis  maximis rebus peritiam constantiamque magis mireris, prorsus nescias.

Cum sicut in priore tomo, ita etiam in hoc singulis operibus sua premittatur Admonitio, qua eadem illa pro captu nostro examinauimus; superfluam rem hic ageremus, si diutius in eorumdem excussione immoraremur. Ordinem porro in iis collocandis, quoniam etatis et chronologie rationem sequi minime licuit, illum tenuimus, quem et argumentorum affinitas postulare uisa est, et ab editionum superiorum syntagmate minus abhorrentem iudicauimus. Ne uero cuipiam negotium facesseret necessario inducta mutatio, omnium tractatuum, qui hunc tomum componunt, syllabum una serie, et annotata cuiusque initiali pagina contextum, huic subiecimus Prefationi.

 De notis nostris que hoc in tomo frequentiores sunt ac longiores, illud iterum admonebimus eas doctioribus scriptas non esse; quippe apud quos discipulorum nobis personam magis conuenire quam preceptorum ultro fateamur. uerum cum cerneremus in argumentis longe grauissimis difficultates atque salebras minime leues subinde occurrere, gratiam aliquam a nouis Theologis sperauimus nos inituros,  si eorum causa scabros illos locos complanaremus, quos ueterani illeso uestigio calcare solent. Etiamsi autem nobis uere simus conscii pro nostra uirili connisos esse, ne uel transuersum unguem a catholica fide recederemus; sicubi tamen, que humana infirmitas est, aliquid ei minus consonum protulerimus, illud delere non tantum lacrymis, sed etiam sanguine parati sumus. Quin hoc etiam profiteri licet, in iis ipsis opinionibus, in quibus quam quisque anteponat, sibi statuere maxime liberum est, cauisse nos sedulo ne ullis abrepti preiudiciis, usquam a recto itinere deflecteremus.

Plurima quidem codicum ueterum beneficio emendauimus restituimusque in hoc uolumine, sed multo plura, que in numerum Operum Ambrosianorum  dudum irrepserant, partim omisimus, partim reiecimus in Appendicem, rati scilicet iniquum fore ut gloriosum tanti Patris nomen una cum legitimis liberis subdititii atque eodem prorsus indigni sibi arrogarent. Enimuero non possumus satis mirari tot libros atque sermones sancto Doctori suppositos fuisse, qui ab eius ingenio, stylo, seculo penitus abhorrent, et quorum etiam nonnulli inter aliorum scriptorum Opera circumferuntur. Sed hoc admirationem nobis incutit multo maiorem, quod male feriati quidam homines adeo illuserint fidei publice, ut aliquas commentationes, quas Ambrosii non esse liquido prodebat prima lectio, uariis locis interpolarent, quo eas pro Ambrosianis securius liceret obtrudere. Quod imposture genus qua parte leuius sit  eorum crimine, qui cusos abs se adulterinos nummos bonis admiscent, nemo dixerit.

Itaque subdititii illi fetus duplici in ordine, ut iam indicauimus, constituti sunt, omissorum scilicet et in Appendice comprehensorum. Priores ideo censuimus pretermittendos, quod alibi cum aliorum auctorum scriptis, uti dictum est, editi querentium diligentie facile occurrerent, aut rursus quod per se leuissimi ac nullius utilitatis, perinde editorum labore ac lectorum studio indigni essent [a 1Kb] . Quod uero ad eos ex quibus Appendicem composuimus, illorum quoque gemina est ratio. Etenim uel ipsos editiones superiores uenditauerant tamquam Ambrosianos, et horum numerus multo maior est: uel eosdem quasi subreptitios, aut saltem suppositionis admodum  suspectos in extremum agmen cegerant. Ex hac autem ultima classe quosdam tractatus retinuimus; quos uidelicet nec inutiles iudicauimus, nec inuenimus usquam alibi in lucem datos. De his porro omnibus, sicut et de quibusdam opellis in hac editione primum uulgatis, nichil adiicimus; prefixa enim singulis scriptis sua Admonitio, quidquid predoceri lectoris interest, satis explicat.

 Ut ergo ad Opera in editionem nostram e superioribus non admissa iam ueniamus, que ex Gillotiana editione iam Romani repudiauerant, ea nos similiter abdicauimus tamquam manifesto supposititia. Tale est fragmentum De Fide Resurrectionis, quod Gillotius legitimo Ambrosii de eadem materia libro etsi non sine dubitatione aliqua subiunxerat. Sed numquam illud edi curasset; si ex epistola Hieronymiana ad Pammachium aduersus errores Ioannis Hierosolymitani conflatum esse deprehendisset. Tales etiam sunt meditationes ex archiuis Cartusie Parisiensis, ut idem Gillotius testatur, deprompte: que quidem omnes reperiuntur inter eas meditationes, quas apud Augustinum tomo IX Louaniensis editionis euoluere est, sed non eodem tamen ordine. Exstant he ipse  in appendice ad tomum uI noue editionis, quibus et premittitur Admonitio, quam consulere cuiuis pronum est. Nec etiam dissimiles sunt his scriptionibus, immo ab Ambrosii charactere magis abhorrent breues epistole philosophorum, quas tamquam a uiro sancto e Greca lingua in Latinam uersas post Gilbertum Cognatum edidit Gillotius. Cum his reiecere idem Romani secundam ex illis duabus epistolis de monacho energumeno, quas e codice uno Germanensi, in quo tres libros Officiorum proxime sequuntur, Gillotiana editio representarat. Extra dubium est iure semotam illam epistolam, cum non alia sit ab epistola Gregorii Magni ad Ianuarium Calaritanum episcopum: sed cum altera lacinia sit auulsa e fine libri de uitiorum uirtutumque conflictu, cur eadem  Romana editio illam retineret, nichil erat cause. Illo accedit, quod neutra epistola Ambrosii nomen in codice nostro inditum prefert; unde utrisque ex eo quod subiungantur libris Officiorum, male auctorem attributum esse perspicuum est.

Iam uero, ut de iis tractatibus agamus, quos licet a Romana editione non repudiatos, a nostra tamen duximus excludendos, libri De uocatione gentium ordinem ducent. Hi quidem hactenus cum Operibus Ambrosianis editi fuerunt, sed eos tamen non esse Ambrosii tam constanter conueniunt Critici, quam de uero eorumdem auctore dissentiunt. Ne porro singulas de illis opiniones hic referamus, efficiunt duorum eruditorum hominum dissertationes, Quesnellii scilicet atque Antelmi; horum enim prior cum eos  libros inter Opera sancti Leonis edidisset, rationes quibus illos huic Pontifici arbitratus est asseri posse, in medium protulit: posterior autem iniuriam Prospero suo fieri existimans, ipsius iura contra Quesnellium nuper defendit. Et hoc etiam cum euenerit in Epistola ad Demetriadem, de eadem controuersia, ubi de reiectis epistolis agendum erit, iterum dicemus.

Librum quoque de uitiorum uirtutumque conflictu, quem in calce tomi u Romani ediderant, omisimus. Hunc quidem manuscriptorum alii Ambrosio nostro, alii Augustino, uel etiam Leoni attribuunt, sed pari falsitate. Optime uero omnium codex unus abbatie sancti Ebrulphi eum Ambrosii Autperti nomine inscriptum habet: cui Autperto in appendice  tomi uI Augustiniani ultime editionis, ubi exstat eadem illa disceptatio, argumentis nequaquam futilibus iam asserta est.

Sunt preterea in Appendice librorum Ambrosii quedam opelle, quas in hac editione recudere superfluum duximus: ut puta, Expositio fidei Symboli Niceni contra Arium et Photinum, que tota e locis aliquot primi librorum sancti Ambrosii de Fide consarcinata est: item Exhortatio ad penitentiam agendam; quia cum fere totidem uerbis in Sermone 393 inter Augustinianos reperiatur, eam Ambrosio abiudicandam esse liquido patet. His item adde tractatum De moribus Brachmanorum, quem a nobis omissum nemo queretur, ut pote Ambrosio plane indignum. Denique abdicatorum ordinem claudet Sermo  de Purificatione sancte Marie, quem etsi codices non pauci Ambrosio tribuant, et e ueteri manuscripto, in quo preferebat nomen Alcuini, cl. Baluzius primo Miscellaneorum suorum tomo ediderit, probabilius tamen uidetur Ambrosii Autperti hunc sermonem esse. Nam preterquam quod sub eius uocabulo uetustissimus codex Floriacensis illum exhibet, eumdem auctorem pulcherrimas in sanctos, et in hoc beatissime uirginis festum scripsisse homilias testificatur Petrus Diaconus .

Et hec de operibus que aliquando inter Ambrosiana uel in eorum Appendice locum habuerunt, dicta sufficiant: quod uero ad ea que in uoluminum sancti Doctoris editionibus nusquam leguntur, nunc ipsa  expendemus. Citatur in Decreto ex Synodo Romana sub Gelasio pontifice habita Liber Physiologus, qui ab hereticis conscriptus est, et B. Ambrosii nomine presignatus, apocryphus ; quem Hormisdas quoque prohibuit in Decretali: sed hic tractatus iamdiu euanuit. In bibliotheca Sanctigallensi apud Heluetios asseruantur duo codices 1000 annorum, in quorum altero tractatus exstat sub hoc lemmate: Liber sancti Ambrosii episcopi contra hereticos, cuius initium est: Dauid uno lapidis ictu, etc., in altero autem alius tractatus ita inscriptus: Liber sancti Ambrosii episcopi in laude sanctorum compositus; cuius prima uerba sunt: Pertinere ad nos, dilectissimi fratres. Utrumque autem Mabillonius noster dum Germanie perlustraret bibliothecas, rogatu nostro,  describi curauit: sed cum priorem, quem ex Parisino quoque manuscripto descriptum habemus, et pro Ambrosiano citatum uidere est in Urbinatis Milleloquio, ad examen reuocassemus, inuenimus partem tantum esse Operis cuiusdam semel atque iterum in Bibliotheca Patrum editi, primo quidem sub hac epigraphe: Faustini episcopi contra Arianos, etc., rursus uero sub ista: Gregorii Betici Illiberitani episcopi ad Gallam Placidiam Augustam. Tametsi uero non defuerint, qui hac inducti inscriptione, id opusculum Gregorio tribuerent, melius tamen ab aliis Faustino ascribitur: sed hec urgere non est huius loci. Quod ad secundum horum tractatuum, quam et ille alienus sit ab Ambrosio, uel hinc intelligas,  quod sermo quidam sit habitus ab episcopo anonymo, qui se ex Britanniis, ubi pacis conciliande gratia diu moratus fuerat, reducem esse aperte narrat. Illud autem eos qui hocce scriptum Doctori nostro rati sunt ascribendum, uidetur decepisse, quod eius auctor mentionem facit sanctorum Protasii atque Geruasii; quin etiam et Ambrosium ipsum alloquitur. Sed hoc ultimum sancti Antistitis orationem non esse abunde probat.

In codicibus bibliothece Ambrosiane Mediolani opelle item aliquot habentur Doctoris nostri titulo prenotate, quarum nonnullas laudatus supra Mabillonius eiusque socius D. Mich. Germanus, Musea Italie solita rimantes diligentia, detexerunt descripseruntque. Prima illarum est, que inscribitur:  Confessio fidei sancti Ambrosii; incipit autem: Sufficiebat fides conscripta apud Niceam. Sed hanc e Colbertino codice P. Iac. Homey Augustinianus Theologus edidit in Supplemento Patrum, iamque prius ipsam uulgauerat P. Quesnellius Operum sancti Leonis tomo II, pag. 138, ubi Faustini nomen in fronte gerit. Rationibus iis quibus Faustino idem Quesnellius eam uindicat, et inter annos 379 et 381 asserit scriptam, nichil repugnat: contra uero ut eamdem Ambrosii esse existimemus, nichil suffragatur. Huic schedio iidem nostri Mabillonius atque Germanus alia duo etiam adiunxere, uidelicet Libellum Fidei, et epistolam de Pudicitia et castitate. Libellus acephalus est, epistola uero decurtata posteriori parte; ac preterea tam crebris lacunis utrumque intersectum,  ut quamuis a charactere Ambrosii minus recederent, uix tamen essent tanti, ut in iis edendis charta et opera impenderetur. Idem etiam iudicium esto de quibusdam aliis scriptionibus, que in eadem bibliotheca feruntur inueniri sub his titulis: De Primitiis offerendis, de Melioribus litigantibus, et aduersus Astronomos, que opuscula memoratis sodalibus nostris per angustias temporis, quo uersati sunt Mediolani, expiscari minime licuit.

In uaticana bibliotheca, preter scriptiones paucas, quas edidimus in Appendice, alie occurrunt ascripte Ambrosio; iste nimirum, De beato Petro et Simone mago, quod fragmentum est libri II Historie Ecclesiastice Eusebii Pamphili Latine uersum. Item, De Penitentia Petri, De interfectione Agag, de Fide  ad beatum Hieronymum, et Sententia in hominem penitentem. Que quidem Sententia reperitur etiam in manuscripto Cisterciensi sub hoc lemmate: Tractatus sancti Ambrosii episcopi de Penitentia; et in appendice Operum beati Hieronymi sic prenotatur: Epistola sancti Hieronymi ad quemdam, qui in seculo penitebat. Reliquos uero memoratos tractatus forte apud alios auctores reperient ii, quibus otii satis suppetet: nobis autem illud sufficit, quod ex lectione apographorum quos hic habemus, Ambrosii non esse certo cognouimus.

Gallicane bibliothece quasdam similiter scriptiunculas iactant in Ambrosii Operibus numquam editas, sed Ambrosianam mentientes nuncupationem.  Huiusmodi quippe sunt in Regia sermones de Eucaristia, de Ceco nato, de Pace, de falso Amico, et Contra eos qui animam non confitentur esse facturam, aut eam ex traduce esse dicunt: in Colbertina sermones in Natiuitate B. Marie, ad habitantes in cenobiis, et de Malitia carnis: in aliquibus etiam prouinciarum bibliothecis talia scripta pseudonyma reperiuntur, cuiusmodi est epistola sancti Ambrosii ad Hilarium. Sed cum horum omnium ac similium, eruditis qui forte in illa inciderint, uix ullum possit imponere, statimque agnoscatur suppositio; nichil hic addendum esse arbitramur.

uerumtamen silentio pretereunde non sunt commentationes due, in Ambrosianarum quidem corpore numquam, sub Ambrosii tamen titulo alibi  edite. Altera habetur apud Bollandum XIII kal. Febr. sub hac epigraphe: S. Sebastiani Mart. Acta, auctore sancto Ambrosio episcopo. Sed critici omnes iudicii limatioris mendacem hanc esse inscriptionem nullo negotio deprehenderunt. Et sane multo minus ingenii preferunt Ambrosiani, quam Acta uel sanctorum Protasii ac Geruasii, uel sanctorum uitalis atque Agricole; que tamen non immerito in Appendicem a nobis reiici, loco suo clare ostendetur. Unde mirum fit quomodo errare in hoc potuerit uir doctissimus.

Duorum autem Operum que indicabamus, alterum est Historia Egesippi de bello Iudaico et excidio Hierosolymitano. Eam historiam non tantum editiones quedam Ambrosio tribuunt, sed etiam nonnulli manuscripti.  Exempli causa quartus ex quinque libris eiusdem sic inscribitur in codice Carmelitarum Claromontanorum: Sancti Ambrosii episcopi dispersionis Iudeorum Flauii Iosephi historiographi capitulum quartum. Huc etiam accedit Cassiodori testimonium, affirmantis etate sua Iosephi uersionem exstitisse ab aliis quidem sancto Hieronymo, ab aliis Rufino, ab aliis uero deputatam Ambrosio . Atqui eam non esse Hieronymi discimus ex ipsiusmet epistola ad Lucinium Beticum, ubi profitetur ex historia eiusdem Iosephi nichil a se esse translatum: neu autem Rufino illam addicamus, uel sola elocutio uidetur prohibere; atque hoc pacto tota probabilitas ad Ambrosium redit. Quibus addi insuper possunt non pauce locutiones  auctori siue interpreti dicte historie cum Antistite nostro communes, quas diligenter abs se collectas inter se contendit Gronouius. uerum facile respondetur huic argumento comparationem istiusmodi fallacem esse; cum ex auctoribus diuersissimis loquendi formulas inter se affines hinc inde resecare et componere cuiuis promptum sit. Solui autem haud egre potest auctoritas Cassiodori; aut enim ille hanc historiam non indicauit, quippe que non septem libris constet, sed tantum quinque; nec tam librorum Iosephi sit tralatio, quam compendium, sepe etiam aliunde petitis narrationibus inter olatum: aut si maxime hanc ipsam designauit, quotidie fieri nemo negabit, ut incognito alicuius rei  auctore uero, eidem plures uulgi opinione substituantur ex equo falsi. Credibile autem est ex eadem illa fama uulgari ab audaculo aliquo quibusdam codicibus Ambrosii nomen fuisse ascriptum; unde postea magis hic error fuerit propagatus. Certe quidem in hoc opere nichil inest Ambrosiani, neque styli, neque iudicii. Sed nec facile a nobis quisquam extorquebit; ut a rebus seriis credamus Ambrosio tantum uacasse, quantum necesse erat scribendis non modo his quinque libris, sed etiam aliis quatuor quos ex totidem Regum abs se compositos auctor memorat. De uocabulo autem Hegesippi ita sentimus, id factum esse , at librarios loco Iosepi siue Iosipi, sub quo latere auctor uoluit, corrupte Hegesippum seu Egesippum supposuisse.

 uerum ut huic parti modum ponamus, optandum esset ut pro tot libellis Ambrosii nomine perperam inscriptis omnes legitimos illius fetus maiori fide et sedulitate antiquitas nobis seruasset, ac transmisisset. Eorum porro quos desideramus, in capite collocanda sunt Commentaria in Esaiam prophetam, e quibus non solum plurimos locos apud Augustinum legere licet, citatos aduersus heresim Pelagianam: sed quorum etiam mentionem facit ipsemet Ambrosius in Expositione Euangelii secundum Lucam .

Excidit quoque aliud eximium opus Ambrosii nostri similiter ab Augustino magna cum laude commemoratum; de illo quippe ad Paulinum Nolanum scribens, ita loquitur: Libros beatissimi pape Ambrosii  credo habere sanctitatem tuam; eos autem desidero, quos aduersus nonnullos imperitissimos et superbissimos, qui de Platonis libris Dominum profecisse contendunt, diligentissime et copiosissime scripsit . Hoc ipsum Opus alio atque alio modo uariis locis idem allegat; interdum enim illud nominat, de Sacramentis siue Philosophia: interdum, de Sacramento Regenerationis, siue Philosophia: nonnumquam etiam simpliciter, de Regeneratione: alicubi demum, de Philosophia aduersus Platonem. Dolemus sane hanc pulcherrimam disceptationem interiisse; nobis tamen solatii non minimum est, quod restant adhuc opera bene multa, in quibus temerarios illos, omni nata occasione, confutare ac contundere numquam omittit, ut suis locis declarauimus.

 Haud satis assequimur, quo sensu intelligi debeat Ambrosianum illud: de Elie gestis plurima iam frequenti diuersorum librorum sermone digessimus . Siquidem enim nichil aliud uir sanctus his significat, nisi frequentem in libris suis gestorum Elie fieri mentionem, uix quidquam erit quod in hac parte uideatur amissum: sin uero id argumentum ex professo pluribus libris abs se tractatum illis testatur, ante multa secula eosdem illos intercidisse dicamus necesse est.

Non eadem est dubitandi ratio num perierit ille tractatus, quem Pansophi pueri a mortuis a se suscitati causa scripserat, quemadmodum narrat Paulinus diaconus in illa uerba: Ad quem etiam infantulum,  inquit, libellum conscripsit, ut quod etatis infantia scire non poterat, legendo cognosceret . Sed hunc libellum a longo tempore nusquam reperiri comperta res est.

Idem ille fidelissimus Ambrosii diaconus memorie tradidit ab illo compositam et ad Fritigil, que Marcomannorum regina erat, destinatam fidei Catholice instutitionem, de qua sic ait: Ad quam, nempe Fritigil, ille epistolam fecit preclaram in modum Catechismi . At gemmulam istam prorsus euanuisse nulli dubitamus: quod enim nonnulli fragmentum quoddam a Theodoreto Grece citatum , nec non a nobis infra referendum, ex eadem epistola desumptum uolunt, plane diuinant.

Quamuis autem ipsemet Ambrosius epistolas suas  uideatur redegisse in librum, extra controuersiam tamen est ab eo corpore quod nunc superest , plurimas abesse, grauissimasque illas, uti ex personis ad quas scripte fuerant, colligi datur. Nihilominus tamen epistolam illam ad Ireneum, in qua perdicis clamantis habetur mentio, quamque iniuria temporis interceptam esse quidam autumant, nos incolumem existimamus. Quid uero doctis illis uiris fraudi fuerit, melius alibi aperietur.

ueri quoque simillimum est a sancto Doctore opera quedam que perierint, in Apollinarii sectam fuisse lucubrata; quando Paternus Braccarensis episcopus, qui eidem heresi nomen dederat, ad ueram fidem lectione librorum aduersus Apollinaristas ab Ambrosio editorum conuersus legitur.

 Multorum opinio est de sermone aliquo deperdito intelligenda esse Cassiodori uerba, que sic habent: Sanctus Ambrosius Mediolanensis episcopus sermonem fecit de iudicio Salomonis . uerumtamen nichil aliud istic designari credimus, quam libri de uirginitate, qui hactenus cum libro tertio de uirginibus una serie connectebatur, ipsum exordium, cuius prima uerba illa sunt: Nobile apud ueteres Salomonis illud fertur fuisse iudicium, etc. Quod quidem exordium ostensuri sumus non multum habere affinitatis cum reliquo libro, et homiliam aliquam forsitan esse que cum eodem Opere compacta fuerit a librariis.

Idem ille Cassiodorus, ubi de libro Sapientie agit, in hunc modum loquitur: De quo et pater Augustinus  et sanctus Ambrosius homiliarum nomine nonnulla dixerunt . Si uere has homilias uidit Senator, easque titulus non mendax addicebat sancto Ambrosio, dicendum erit ad nostram etatem illas non uenisse. Etenim preter eos sermones, ex quibus multos sancti Doctoris libros constare sepius docuimus, nullos alios iam superesse congruo loco a nobis probabitur.

Denique apud eumdem Cassiodorum ista leguntur: Dicitur, inquit, etiam et sanctus Ambrosius prophetarum Commentaria eloquii soliti dulcedine confecisse, que nullatenus potui reperire, que uobis magno studio querenda derelinquo . Non satis clarum est quo de Commentario hec debeant accipi, nisi  forte de Commentariis in Esaiam. Ceterum cum uerbum dicitur nichil affirmet, ipseque Cassiodorus iam memoratus in querendis ueterum libris diligentiam omnem adhibere solitus fuerit, hinc coniicias communi fama eum esse deceptum, aut illa scripta iam eius etate de medio sublata.

Sunt qui existiment Prouerbia quoque ab Ambrosio exposita fuisse, inque illum sensum accipiant prima ista libri de Mysteriis uerba: De moralibus quotidianum sermonem habuimus, cum uel Patriarcharum gesta, uel Prouerbiorum legerentur precepta. Et sane beatum Antistitem edisserendis patriarcharum Abrahe, Isacii, et aliorum historiis per id tempus incubuisse exploratum est. Quod si pariter in illustrando Prouerbiorum libro similem operam collocauerit,  commentationem illam desiderari fatendum erit. Sed cum eo loci non nisi de sermonibus, quos quotidie ad populum habebat, loquatur Ambrosius; nichil prohibet, quin confectis libris e concionibus in Patriarchas, in earum forma que de Prouerbiis erant, nichil mutarit: eedem uero ut soluta atque dispersa folia solent, deperdite sint; aut forte etiam ne umquam quidem scriptis mandate, quod aliis quoque eiusdem Ambrosii sermonibus euenisse certissimum est.

Dicunt insuper ipsum testari de coniugio B. uirginis cum S. Ioseph se copiose disseruisse; unde coniiciunt de hoc argumento librum aliquem, qui iam non exstet, a sancto uiro esse conscriptum. Attamen cum sepius hac ipsa de re illum egisse comperiamus, puta in Expositione Euangelii Luce semel ac iterum  , in libro de Instit. uirg. totidem locis , et in hymno tertio , licet breuius; ut de libro perdito Ambrosianum locum accipiamus, necessum non est: idque maxime cum in Esaie commentariis aliisque operibus que uere exciderunt, denuo tractari ab ipso potuerit eadem materia.

Hic etiam locus quem ita legimus apud Ambrosium: Ergo ille Samson, ut compendium faciamus historie; suo enim tempori totius lectionis digestio reseruanda : quibusdam  in animum induxit Doctorem nostrum de Samsonis gestis commentationem abs se edendam esse pollicitum: et quamuis eamdem historiam in epistola ad uigilium  pertexuerit, suam tamen fidem non liberasse; nam preterquam quod eiusdem historie explicatio ibi nulla est, promissum esse aiunt scriptum publicum, epistolam uero priuatam. uerum ut omittamus Ambrosio ignotum non fuisse epistolas suas haud infrequenter publicas fieri, quis non uideat nichil certi ac definiti Ambrosianis promitti uerbis; nec tractatum potius, quam sermonem aliquem illic signari. Cui accedit sepe sepius usu uenire, ut similis promissi auctorem suum aliis curis distractum et occupatum capiat obliuio.

Leontius Byzantinus Ambrosianum testimonium  citat, ex libro, inquit , contra Apollinarium, quod in illis operibus, que nunc Ambrosii nomine circumferuntur, negatur inueniri. Sed non est cur magnopere confidamus huius auctoris in citando diligentie, quippe qui libro I contra Nestorium et Eutycheten duos locos proferat sub eodem lemmate, quos tamen in libro de Incarn. Dom. Sacram., sed non iisdem omnino uerbis reperire est. Quid ergo si tertium hunc locum, quem sequenti libro citatum legimus, tamquam ex eodem fonte petitum, quo duo illi, etiam ex libro de Incarnatione ductum credamus, licet non seruatis iisdem uerbis?

Non desunt tandem qui ex splendido Augustini loco , quem quia paulo productior  est, non referemus, Ambrosium nostrum peculiare opus de Immortalitate anime edidisse contendant. Atqui tamen ut Augustini uerba plenum ac integrum sensum habeant, sufficere uidetur, quod Ambrosius in uariis libris de eadem immortalitate disputauerit. Si quis uero defenderit pertinacius illic tractatum ex proposito super ea re elucubratum significari, ea quidem lege non repugnamus, dum epistole ad Horontianum  a Doctore nostro circa eamdem materiem scripte intelligantur.



[DE OFFICIIS MINISTRORUM.]





IN TRES LIBROS DE OFFICIIS ADMONITIO.


Cum honorabilem inter ceteros fideles in Dominico grege locum obtineant sacri ministri, non potuit Ambrosius omnibus parochie sibi credite ordinibus instituendis numquam non intentus, egregie illius portionis mores iis preceptis destitutos relinquere, quibus et ipsa peruenire ad congruam suo muneri sanctimoniam ualeret, et uirtutum exemplo in eadem uia plebi preire. Hinc origo horum librorum; nam cum prius uoce clericos suos informare ad pietatem sedulo studuisset, postea ne date preceptiones ex eorum animis paulatim effluerent, easdem in operis legitimi corpus redactas ipsis quasi manu ac sinu semper ferendas tradere constituit. Iure igitur eidem Operi titulum fecit De Officiis Ministrorum, quem nos ex manuscriptis fere omnibus ac note melioris restituimus.

In primo libro , statim causis illis quibus ad scribendum inductus esset, non sine ingenua sui demissione propositis, ostendit  silentium optimum esse loquendi magistrum, et maxime in ira retinendum: eius uero leges Prophetam regem ante Pythagoram et multo prestantius nobis dedisse . Tum propositum suum aggressus, unde oriatur uox Officium , que sit eius significatio, et  quot in partes distribuatur , scite explicat: admonet autem ante omnia Christiano uiro cauendum esse, ne philosophorum more honestum aut utile ex uita presenti metiendum putet, sed ex futura. Officium medium in preceptorum, perfectum uero in consiliorum euangelicorum obseruatione positum dicit, idque philosophis sterili tantum speculatione fuisse cognitum. Deinde  confutatis quibusdam erroribus, ad singula Officiorum genera accedit. In adolescentibus precipue commendat  illum pudorem, qui non modo exteriorem habitum regit, et in motu, incessu, sermone, et uictu elucet; uerum etiam internas componit facultates, Dei scilicet timore, ueneratione parentum, et perturbationum animi moderatione. Et hec quidem declarat potissimum requiri in clericis; quippe quos omni ex parte tam recte constitutos esse oporteat, ut nullam inuidis calumniandi ansam prebentes, exemplo bone conuersationis, cunctis preluceant. Postea  de uirtutibus, quas cardinales uocant, instituta disceptatione, eas astruit fontes esse totius honesti atque decori, quod huius libri argumentum est. Quamuis autem illas uirtutes separari ab inuicem non posse fateatur, de singulis tamen seiunctim agit; et primo loco post prudentie definitionem , sapientes paganos demonstrat incidisse in ea uitia, que cum ipsa pugnare non ignorabant. Eadem ratione tractat de iustitia , cuius diuersas partes examinat, maxime uero liberalitatem ac beneuolentiam. De fortitudine autem uerba faciens , eam in duobus consistere docet, in rerum externarum despicientia, et in eo, ut quis res magnas, arduas, plenasque laborum et periculorum suscipiat atque exsequatur. Qua occasione editos in ueteri federe uiros , a quibus bellica gloria profani heres superentur, exemplis probat: sed Christianam fortitudinem asserit in terrenarum rerum despicientia, iniuriarum calamitatumque tolerantia, et perpessione seuissimorum pro Christi fide suppliciorum esse positam. Postremo de temperantia dicere adorsus , omnia eius membra explicat, quorum illa precipua sunt, tranquillitas animi, studium mansuetudinis, honesti cura, decori consideratio: quibus adiicitur illud placitum, minori honestati maiorem semper esse preponendam.

Ab ipso limine secundi libri eamdem honestatem felicitati ortum prebere ubi demonstrauit , philosophorum ac Ciceronis circa huius uite supremum bonum errores refellit , in cognitione diuinitatis, et fructu bone operationis illud situm esse patefaciens. Cum uero ad idem honestum per bonam utile perueniatur, de hoc disputat in toto libro; cumque hoc ipsum et consistat in pietate, et ab honesto sit indiuisum ; comparari non posse docet, nisi earum uirtutum beneficio, que claram apud homines existimationem caritatemque nobis acquirunt. Porro triplicem hominum conciliandorum rationem tradit , ut quis scilicet eorum amorem beneficentia, fidem iustitia et prudentia, nec non insignibus ac prestantibus factis sibi deuinciat. Hec omnia illustrat appositissimis exemplis, et maximam partem ex diuina auctoritate sumptis; sed nichil magis pium excogitari potest, quam illa precepta, quibus ad opera misericordie  et officia omnia, que ad mutuam hominum inter se societatem pertinent, informat, simulque uitia proscribit.

In tertio libro bonum honestum cum utili comparat sanctus Presul, sed nos admonere  nequaquam negligit, hec duo bonorum genera in iustis uiris insolubili nodo coniuncta esse; atque adeo collationem hanc non institui, nisi ex uulgi opinione hec ipsa seiungentis. Hoc exin generale placitum constituit, ut bonus uir nichil alteri detrahendum putet, nec alterius incommodo suum lucrum angeri uelit. . Quod cum naturalibus humanisque legibus, tum diuinis ex utroque Testamento petitis probat : iis uero que contra isthec sibi obiicit, illam adhibet solutionem, Christianis uiris ab exemplo Christi, qui aliene utilitati suam numquam anteposuit, non discedendum. Inde colligit in omni actu atque contractu, semper et in quocumque casu honestum utili preferri oportere ; etiamsi maxime constaret fraudem nostram Deo perinde atque hominibus fore ignotam. Addit hanc legem ab ipso Deo sancitam esse, atque adeo ad ueteres fabulas non recurrendum, ut astruatur res certissima; Christianam enim religionem huius exempla  in magnis illis uiris suppeditasse, qui ea uere exsecuti sunt, que habebantur pro miraculis apud paganos. Ad postremum maxima queque Romanorum exempla sacris heroibus omni ex parte inferiora esse ostendit 

Non diffitemur Ambrosium sequendam sibi proposuisse Ciceronis in Officiis suis economiam, sed Ciceronem ipsum libros Panetii et Hecatonis multo addictius imitatum esse audacter affirmamus. Manifesto enim significat sanctus Antistes non alio consilio sese Oratoris imitationi operam dedisse, nisi ut in eo, qui pre ceteris honestatis exacte leges profitebatur, falsa precepta pagane ethices fortius confutaret; ac simul etiam palam faceret, quanto interuallo christiane institutiones quidquid umquam inter gentiles perfectius fuit, antecederent. Passim explodit inanem illam eloquentie affectationem, quam idem Cicero nusquam non ostentat. Subinde uero in hoc incumbit, ut quidquid prestantius in morum disciplina tradiderunt philosophi, ex nostris auctoribus totum illud desumptum esse clare demonstret. Imprimis autem eiusdem Tullii fastum euertit, eiusque scita de ultione atque ambitione funditus tollit. Sed illud caput longe grauissimum, a Cicerone tamen uix delibatum, summa contentione firmare studet, precipua nempe officia nostra Deum spectare, et omnia nostra facta dictaue ad eius gloriam esse referenda: illud quoque alterum, de quo ne per somnium quidem Orator, uitam presentem uiam esse ad immortalem, bonisque operibus illuc perueniri, obnixe probat. Ad hec precipit a terrenis bonis animum abstrahendum,  cercendam seueriori castigatione corporis lasciuiam, condonandas inimicis offensiones et iniurias, maiora beneficia illis prestanda, qui nos atrocius et iniustius diuexauere.

uerum ut curiosus lector facilius cognoscat, quibus in rebus cum Cicerone consentiat, aut ab eo discrepet Ambrosius noster, locos omnes tum Officiorum, tum aliorum operum eiusdem auctoris, quos sanctus Presul uisus est respicere, in inferiori margine exhibuimus. Qua ratione statim innotescet Ambrosium a M. Tullio ibi desciscere, ubicumque utriusque affinitas non subnotatur. Hinc etiam fiet compertum quanto iudicio eosdem libros utilissimis preceptis refertos esse dixerit Augustinus , quamque merito ipsos hactenus uniuersi in pretio habuerint, quemadmodum ex manuscriptis omnium etatum, quos reperias in bibliothecis, intelligitur.

Quapropter quis ferre possit Christianum auctorem de hisce libris ausum dicere: Scripsit de Officiis etiam D. Ambrosius, credo, ut pueris inculcaret religionem. uerum ego religionem ex Scripturis diuinis censeo hauriendam esse, de ciuilibus moribus malim audire Ciceronem. Que sententia utrum Ambrosio an sacris paginis grauiorem inurat iniuriam, definitu non facile est. Etenim cum hi mores ciuiles, non alii sint quam humani actus ex prudentia aliisque uirtutibus cardinalibus instituendi, nonne immanis contumelia est profanam ethicen preponere illis preceptis, que super hac re prophetis afflauit sanctus Spiritus, aut Christus ipse ore proprio apostolis dictauit suis? Non iam ergo mirum, si libros istos, in quibus moralem Christi disciplinam sanctus hic Doctor interpretatur insuper habeat heterodoxus; talibus enim Patrum contemptus familiaris est. Ceterum ansam dubitandi an eosdem libros umquam legerit, ipse suppeditat, cum de his scribit: Credo ut pueris inculcaret religionem; non enim pueris, sed Ecclesie ministris omnium a tatum destinatos esse ipsemet Ambrosius non paucis locis, et operis inscriptio in codicibus longe plurimis, ut iam dictum est, testificatur. uerumtamen licet Auctori erudiendi clericos consilium fuerit, nichilominus cuilibet conditioni hoc idem opus utile esse inficietur nemo; nam cum clerici ad superiores quibus obtemperant, et inferiores quos ipsi regunt, ordinem habeant; inde factum est, ut precepta illic permulta contineantur, communi omnibus fructu referta.

Hec eadem utilitas in causa fuit, cur iidem libri non solum toties exarati sint, uerum etiam a multis in compendii aut excerptorum formam redacti. Excerpta ex illis exstant in uno manuscripto Lyrensis monasterii; compendium autem in uno codice Ecclesie Carnutensis, connexionibus ac transitionibus apte concinnatum, cuius apographum D. le Feron eiusdem insignis Ecclesie canonicus et sorbonicus doctor cura sua descriptum ad nos transmisit. Non imus inficias, quin prodierit ab antiqua manu istud exemplar, sed alia multa eodem illo antiquiora nobis suppetunt. Namque ut Benignianum annorum 800, uaticana tria, Laudunense, Crespeiense, ac Bigotianum annorum circiter 700, pretermittamus, solum Colbertinum, alias Thuaneum ante 1000 annos haud dubie confectum, quatuor ut minimum seculis superat Carnutense. Cum porro in omnibus illis codicibus Officia nostra in tres libros distribuantur, id euidenti argumento est Carnutense nichil aliud esse nisi epitomen: in quam quidem contrahi opus illud haud egre potuit, unde exempla et excursiones absque sensus damno licet eximere.

Quod ad etatem ipsius operis, uolunt nonnulli Ambrosium nostrum ipso episcopatus sui exordio ad illud scribendum manum admouisse. uidetur quidem Baronius huic sententie patrocinari, cum ad annum 377 de eodem ita loquitur: Tres illos libros egregios scribere postea est aggressus, cum aliquamdiu populum docuisset. uerum si fuisset in hac opinione magnus cardinalis, secum ipse non consensisset; quippe qui annos predictum illum 377 non modico interuallo secutos ipse adiudicat factis quibusdam, quorum in hoc opere mentio exstat. Exempli gratia quod Ambrosius de uasis Ecclesie in captiuorum redemptionem a se uenditis ibi memorat , idem Baronius refert ad bellum tyranni Maximi anno 387 gestum; tametsi nobis probabilius hoc pertineat ad eam barbarorum inundationem, qui anno 379 post ualentis mortem, direptis Thracia atque Illyria, usque in Italiam, unde innumeros captiuos abduxere, uastando peruenerunt. Eamdem circa hos libros opinionem et hoc refellit, quod in iisdem satis perspicue librum suum de Ne et Arca, anno 379, ut ostensum est, in lucem emissum consuli iubet. Eo accedit quod frequentius illic repetit ad eos clericos, quibus ipse manus imposuerat, uerba se facere; unde cognoscitur clerum ei iam tunc fuisse satis numerosum, proindeque per annos aliquot initiatum. Deinde persecutionem Iustine annos etiam aliquammultos bacchatam significat, ubi se propter uiduarum deposita multos regales impetus perpessum dicit . Non aliam quoque persecutionem, nisi Iustine anni circiter 386 spectare uidetur narratio de duobus clericis Ariane infestationis  tempore a fide lapsis. Queritur preterea sanctus Antistes per insolitam annone penuriam Roma exactos esse omnes exteros: hanc autem famem anno 383 contigisse Baronius auctor est. Alii tamen semel et iterum inopia frumenti laborasse Romanos uolunt, primo nimirum sub extremam uitam Damasi pontificis, qui ab Ambrosio senex sanctissimus appellatur , secundo post eiusdem obitum, qui anno 384 ponitur: Baronium autem de sola priori fame locutum esse, cum utramque indicauerit Ambrosius noster. Quod etiam dicitur de Ticinensis uidue deposito nulli alii aptius accommodari posse uidetur , quam legi cuidam a ualentiniano iuniore in urbe Papia Xu kal. Mart. date; ex loco enim, ubi lata est, satis colligitur, imperatorem cum per eam urbem iter haberet, a Iustina matre catholicis episcopis numquam non infesta, inductum esse, ut tantum molestie Ticinensi presuli creare niteretur.

Isthec omnia eo mentem nobis impellunt, ut hosce libros non nisi post Iustine infestationes, et Maximi  tyranni bellum ac breuissimo spatio secutam ipsius cedem credamus factos, id est, circiter annum 391, quo tempore pacatiorem Ecclesie sue statum expertus, ea precepta in legitimi Operis corpus digesta, clericis suis assidua manu uoluenda tradere constituit, quibus eosdem e sacro pulpito primis ipsis annis episcopatus sui informauerat. Nullus enim est dubidandi locus, quin sermonibus publice habitis maximam partem constent hi libri; quandoquidem in eorum primo Scripture loci edisseruntur, quos in synaxi lectos fuisse ipse memorat: quosque iterum illic tractare forsan uoluit, quod cum iam olim motos eis uidisset auditorum animos, hinc quoque eumdem speraret fructum, si ab his ipsis non sine attentione perlegerentur.





SANCTI AMBROSII MEDIOLANENSIS EPISCOPI DE OFFICIIS [a 1Kb] MINISTRORUM LIBRI TRES [b 1Kb] . 



LIBER PRIMUS.



1 CAPUT PRIMUM.


Episcopi proprium munus, docere: sibi autem discendum esse, ut doceat; immo etiam docendum quod non didicerit, aut saltem et discendum simul, et docendum.

1. Non arrogans uideri arbitror, si inter filios suscipiam affectum docendi; cum ipse humilitatis magister dixerit: uenite, filii, audite me; timorem Domini docebo uos . In quo licet et humilitatem uerecundie eius spectare et gratiam. [c 1Kb] Dicendo enim, timorem Domini, qui 2 communis uidetur esse omnibus, expressit insigne uerecundie. Et tamen cum ipse timor initium sapientie sit, [d 1Kb] et effector beatitudinis , preceptorem se sapientie edocende, et demonstratorem  beatitudinis adipiscende, [e 1Kb] euidenter significauit.

2. Et nos ergo ad imitandam uerecundiam seduli, ad conferendam gratiam non usurpatores, [f 1Kb] que illi Spiritus infudit sapientie, ea per illum nobis manifestata,  et [g 2Kb] uisu comperta atque exemplo, uobis quasi liberis tradimus; cum iam effugere non possimus officium docendi, quod nobis refugientibus imposuit sacerdotii necessitudo: Dedit enim Deus quosdam quidem apostolos, quosdam autem prophetas, alios uero euangelistas, alios autem pastores et doctores .

3. Non igitur mihi [h 1Kb] apostolorum gloriam uindico. 3 Quis enim hoc, nisi quos ipse Filius elegit Dei? Non prophetarum gratiam, non uirtutem euangelistarum, non pastorum circumspectionem: sed tantummodo intentionem et diligentiam circa Scripturas diuinas opto assequi, quam ultimam posuit Apostolus inter officia sanctorum, et hanc ipsam ut docendi studio possim discere. Unus enim uerus  magister est, qui solus non didicit [i 1Kb] quod omnes doceret: homines autem discunt prius quod doceant, et ab illo accipiunt quod aliis tradant.

4. Quod ne ipsum quidem mihi accidit. Ego enim  raptus de tribunalibus atque administrationis [a 1Kb] infulis ad sacerdotium, docere uos cepi, quod ipse non didici. Itaque factum est ut prius docere inciperem, quam discere. Discendum igitur mihi simul et docendum est; quoniam non uacauit ante [b 1Kb] discere.



CAPUT II.

Multiplex loquendo incurri periculum, cuius remedium Scriptura in silentio demonstrat esse positum.

5. Quid autem pre ceteris debemus discere, quam tacere, ut possimus loqui: ne prius me uox condemnet mea, quam absoluat aliena; scriptum est enim: Ex uerbis tuis condemnaberis . Quid opus est igitur ut properes periculum suscipere condemnationis, loquendo; cum tacendo possis esse tutior? Quamplures uidi loquendo peccatum incidisse,  uix quemquam tacendo: ideoque tacere nosse quam loqui difficilius est. Scio loqui plerosque, cum tacere nesciant. Rarum est tacere quemquam, cum sibi loqui nichil prosit. Sapiens est ergo qui nouit tacere. Denique Sapientia Dei dixit: Dominus dedit mihi linguam eruditionis, quando oporteat sermonem dicere . Merito ergo sapiens qui a Domino accipit, quo tempore sibi loquendum sit. Unde bene ait Scriptura: Homo sapiens tacebit usque ad tempus .

6. Ideo sancti Domini, qui scirent quia uox hominis plerumque [c 1Kb] peccati annuntiatio est, et initium erroris humani, sermo est hominis, amabant tacere. Denique sanctus Domini ait: Dixi custodiam uias meas, ut non delinquam in lingua mea . Sciebat enim et legerat diuine esse protectionis, ut homo a lingue sue flagello absconderetur, et a conscientie sue testimonio . uerberamur enim tacito cogitationis nostre opprobrio; et iudicio conscientie: uerberamur etiam uocis nostre uerbere, cum loquimur ea quorum sono ceditur animus noster, et mens consauciatur. Quis autem est qui mundum cor a peccatorum habeat colluuione, aut non delinquat in lingua sua? Et ideo quia neminem uidebat [d 1Kb] sanctum os seruare posse ab immunditia sermonis, ipse sibi silentio legem imposuit innocentie; 4 ut tacendo culpam declinaret, quam uix effugere posset loquendo.

7. Audiamus ergo cautionis magistrum: Dixi, custodiam uias meas, [e 1Kb] hoc est, dixi mihi, tacito cogitationis  precepto indixi mihi, ut custodirem uias  meas. Alie sunt uie quas debemus sequi, alie quas custodire: sequi uias Domini, custodire nostras; ne in culpam dirigant. Potes autem custodire, si non cito loquaris. Lex dicit: Audi, Isrel, Dominum Deum tuum . Non dixit, loquere, sed audi. Ideo Eua lapsa est, quia locuta est uiro, quod non audierat a Domino Deo suo. Prima uox Dei dicit tibi: Audi. [f 1Kb] Si audias, custodis uias tuas: et si lapsus es, cito corrigis. In quo enim corrigit iuuenior uiam suam, nisi in custodiendo uerba Domini ? Tace ergo prius, et audi, ut non delinquas in lingua tua.

8. Graue malum ut aliquis ore suo condemnetur. Etenim si pro otioso uerbo reddet unusquisque rationem , quanto magis pro uerbo impuritatis  et turpitudinis! Grauiora enim sunt uerba precipitationis quam otiosa. Ergo, si pro otioso uerbo ratio poscitur, quanto magis pro sermone impietatis pena exsoluitur!



CAPUT III.

Non perpetuum nec otiosum esse debere silentium: et quo pacto custodia cordi ac ori contra inordinatos affectus adhibenda sit.

9. Quid igitur? Mutos nos esse oportet? Minime. Est enim tempus tacendi, et est tempus loquendi . Deinde si pro otioso uerbo reddimus rationem, uideamus ne reddamus et pro otioso silentio. [g 1Kb] Est enim et negotiosum silentium; ut erat Susanne, que plus egit tacendo, quam si esset locuta . Tacendo enim apud homines, locuta  est Deo: nec ullum maius indicium sue castitatis inuenit, quam silentium. Conscientia loquebatur, ubi uox non audiebatur: nec querebat pro se hominum iudicium, que habebat Domini testimonium. Ab illo igitur uolebat absolui, quem sciebat nullo modo posse falli. Ipse Dominus in Euangelio  tacens operabatur [h 1Kb] salutem hominum. Recte ergo Dauid non silentium sibi indixit perpetuum, sed custodiam.

10. Custodiamus ergo cor nostrum, custodiamus os nostrum; utrumque enim scriptum est: hic, ut os custodiamus, alibi tibi dicitur: Omni custodia serua cor tuum . Si custodiebat Dauid, tu non custodies? Si immunda labia habebat Esaias, qui dixit: O miser ego, quoniam compunctus  sum, quia cum sim homo, et immunda labia habeam  : si propheta Domini immunda habebat labia, quomodo nos munda habemus?

11. Et cui, nisi unicuique nostrum scriptum est: Sepi possessionem tuam spinis . . . et argentum 5 et aurum tuum alliga, et ori tuo fac ostium et uectem, et uerbis tuis iugum et stateram ? Possessio tua mens tua est: aurum tuum cor tuum est: argentum tuum eloquium tuum est: Eloquia Domini, eloquia casta, argentum igne examinatum . Bona etiam possessio mens bona. Denique possessio pretiosa homo mundus. Sepi ergo hanc possessionem, et circumuallato cogitationibus, munito [a 1Kb] spinis, sollicitudinibus; ne in eam irruant, et captiuam ducant irrationabiles corporis passiones, ne incursent motus graues, [b 1Kb] ne diripiant uindemiam  eius, transeuntes uiam. Custodi interiorem hominem tuum. Noli eum quasi uilem negligere ac fastidire, quia pretiosa possessio est. Et merito pretiosa, cuius fructus non caducus et temporalis, sed stabilis atque eterne salutis est. Cole ergo possessionem tuam, [c 1Kb] ut sint tibi agri.

12. Alliga sermonem tuum, ne luxuriet, ne lasciuiat, et multiloquio peccata sibi colligat. Sit restrictior, et ripis suis cerceatur. Cito lutum colligit amnis exundans. Alliga sensum tuum, non sit remissus ac defluus, ne dicatur de te: Non est malagma apponere, neque oleum, neque alligaturam . Habet suas habenas mentis sobrietas, quibus regitur et gubernatur.

13. Sit ori tuo ostium, ut claudatur ubi oportet:  et obseretur diligentius; ne quis in iracundiam excitet uocem tuam, et contumeliam rependas contumelie. Audisti hodie lectum: Irascimini et nolite peccare . [d 1Kb] Ergo etsi irascimur, quia affectus nature est, non potestatis; malum sermonem non proferamus de ore nostro, ne in culpam ruamus: sed iugum sit uerbis tuis et statera, hoc est, humilitas atque mensura; ut lingua tua menti subdita sit. Restringatur habene uinculis, frenos habeat suos, quibus reuocari possit ad mensuram: sermones proferat libra examinatos iustitie: ut sit grauitas in sensu, in sermone pondus, atque in uerbis modus.



CAPUT Iu.

Eadem custodia prospicitur, ne a prauis motibus, sed  a recta ratione prodeat oratio: in qua potissimum nobis diabolus insidiatur.

14. Hec si custodiat aliquis, fit mitis, mansuetus, modestus. Custodiendo enim [e 1Kb] os suum, et retinendo linguam suam, nec prius loquendo quam interroget, et expendat atque examinet [f 1Kb] uerba sua, si dicendum hoc, si dicendum aduersus hunc, si tempus sermonis huius est: is profecto exercet modestiam, ac mansuetudinem, et patientiam; ut non ex indignatione et ira in sermonem erumpat, non alicuius passionis indicium det in uerbis suis, non ardorem libidinis flammare in sermone suo indicet, 6 et inesse dictis suis stimulos iracundie: ne sermo postremo qui commendare interiora debet, uitium aliquod esse in moribus, aperiat et prodat.

 15. Tunc enim maxime insidiatur aduersarius, quando uidet nobis passiones aliquas generari: tunc fomites mouet, laqueos parat. Unde non immerito, sicut audisti hodie legi, Propheta dicit: Quia ipse [g 27Kb] liberauit me de laqueo uenantium et a uerbo aspero . [h 1Kb] Symmachus irritationis uerbum dixit, alii perturbationis. Laqueus aduersarii est sermo noster: sed etiam ipse non minus aduersarius nobis. Loquimur plerumque quod excipiat inimicus, et quasi nostro gladio nos uulneret. Quanto tolerabilius est alieno gladio, quam nostro perire!

16. Explorat ergo aduersarius nostra arma, [i 1Kb] et concutit sua tela. Si uiderit moueri me, inserit aculeos suos, ut seminaria iurgiorum excitet. Si emisero uerbum indecorum, laqueum suum stringit. Interdum  mihi quasi escam proponit uindicte possibilitatem; ut dum uindicari cupio, ipse me inseram laqueo, et nodum mortis astringam mihi. Si quis ergo hunc aduersarium sentit presentem esse, tunc magis custodiam adhibere debet ori suo, ne det locum aduersario: sed non multi hunc uident.



CAPUT u.

Contra uisibilem etiam aduersarium, cum nos instigat, utendum silentio, cuius unius ope superiores euadimus, et humilitatem que exhibenda aduersus omnes, conseruamus.

17. Sed etiam ille cauendus est, qui uideri potest, quicumque irritat, quicumque incitat, quicumque exasperat, quicumque incentiua luxurie aut libidinis suggerit. Quando ergo aliquis nobis conuiciatur, lacessit,  ad uiolentiam prouocat, ad iurgium uocat: tunc silentium exerceamus, tunc muti fieri non erubescamus. Peccator est enim qui nos prouocat, qui iniuriam facit, et nos similes sui fieri desiderat.

18. Denique si taceas, si dissimules, solet dicere: Quid taces? Loquere, si audes. Sed non audes: mutus es, elinguem te feci. Si ergo taceas, plus rumpitur: uictum sese putat, irrisum, posthabitum atque illusum. Si respondeas, superiorem se factum arbitratur, quia parem inuenit. Si enim taceas, dicetur: Ille conuiciatus est, hunc contempsit iste. Si referas contumeliam, dicetur: Ambo conuiciati sunt. Uterque condemnatur, nemo absoluitur. Ergo illius est studium, ut irritet, ut similia illi loquar, similia agam: iusti est autem dissimulare, nichil loqui, tenere  bone fructum conscientie, plus committere bonorum iudicio, quam criminantis insolentie, 7 contentum esse grauitate morum suorum. Hoc est enim silere a bonis; quia bene sibi conscius, falsis non debet moueri: nec estimare plus ponderis in alieno esse conuicio, quam in suo testimonio.

19. Ita fit ut etiam humilitatem custodiat. Si autem nolit humilior uideri, talia tractat, et dicit ipse secum: [a 1Kb] Hic ergo ut me contemnat, et in conspectu meo loquatur talia aduersum me, quasi non possim ego ei aperire os meum? Cur non etiam ergo dicam, in quibus eum mestificare possim? Hic ergo ut mihi iniurias faciat, quasi uir non sim, quasi uindicare me non possim? Hic ut me criminetur, quasi ego non possim grauiora in eum componere?

 20. Qui talia dicit, non est mitis atque humilis, non est sine tentatione. Tentator eum exagitat, ipse ei tales opiniones inserit. Plerumque [b 1Kb] adhibet hominem, atque apponit nequam spiritus, qui hec illi dicat: sed tu in petra fixum uestigium tene. Etsi seruus conuicium dicat, [c 1Kb] iustus tacet; etsi infirmus contumeliam faciat, iustus tacet: etsi pauper criminetur, iustus non respondet. Hec sunt arma iusti, ut cedendo uincat. Sicut periti iaculandi cedentes solent uincere, et fugientes grauioribus sequentem uulnerare ictibus.



CAPUT uI.

Hac in re silentium atque humilitatem Dauid imitanda esse, ne digni uideamur iniuria.

 21. Quid enim opus est moueri, cum audimus conuicia?  Cur non imitamur dicentem: Obmutui, et humiliatus sum, et silui a bonis ? An hoc dixit tantummodo, non etiam fecit Dauid? Immo et fecit . Nam cum ei conuiciaretur [d 1Kb] Semei filius Iemini, tacebat Dauid: et quamuis septus armatis, non retorquebat conuicium, non ultionem querebat, eousque ut dicenti sibi Saruie filio quod uindicare in eum uellet, non permiserit. Ibat ergo tamquam mutus et humiliatus, ibat tacens, nec mouebatur, cum uir appellaretur sanguinis, qui erat conscius proprie mansuetudinis. Non ergo mouebatur conuiciis, [e 1Kb] cui abundabat bonorum operum conscientia.

22. Itaque is qui cito iniuria mouetur, facit se dignum uideri contumelia, dum uult ea indignus probari.  Melior est itaque qui contemnit iniuriam, quam qui dolet; qui enim contemnit, quasi non sentiat, ita despicit: qui autem dolet, quasi senserit, [f 1Kb] torquetur.



8 CAPUT uII.

Quam pulchre proemii loco usurpatus fuerit psalmus XXXuIII, quo inductus uir sanctus de Officiis scribere constituit: idque potiori iure quam olim Cicero ad filium, et quam ob causam.

23. Neque improuide ad uos filios meos scribens, huius psalmi proemio  usus sum. Quem psalmum [g 1Kb] propheta Dauid sancto Idithum canendum dedit, ego uobis tenendum suadeo, delectatus eius sensu profundo et uirtute sententiarum. Aduertimus enim ex his que breuiter libauimus, et  silendi patientiam, et opportunitatem loquendi, et in posterioribus  contemptum diuitiarum, que maxima uirtutum fundamenta sunt, hoc psalmo doceri. Dum igitur hunc psalmum considero, successit animo de Officiis scribere.

24. De quibus etiamsi quidam Philosophie studentes scripserint, [h 1Kb] ut Panetius, et filius eius apud Grecos, Tullius apud Latinos; non alienum duxi a nostro munere, ut etiam ipse scriberem. Et sicut Tullius [i 1Kb] ad erudiendum filium, ita ego quoque ad uos informandos filios meos; neque enim minus uos diligo quos in Euangelio genui, quam si coniugio suscepissem. Non enim uehementior est natura ad diligendum, quam gratia. Plus certe diligere debemus  quos perpetuo nobiscum putamus futuros, quam  quos in hoc tantum seculo. Illi degeneres nascuntur frequenter, qui dedeceant patrem: uos ante elegimus, ut diligamus. Itaque illi necessitate diliguntur, que non satis idonea atque diuturna est ad perpetuitatem diligendi magistra: uos iudicio, quo magnum [a 1Kb] caritatis pondus ad uim diligendi adiungitur, probare quos diligas, et diligere quos elegeris.



CAPUT uIII.

Nomen Officii, non solum philosophis, sed etiam scriptoribus sacris usitatum esse; et unde hoc deductum?

25. Ergo quoniam persone conueniunt, uideamus utrum res ipsa conueniat scribere de Officiis: et utrum hoc nomen philosophorum tantummodo schole aptum sit, an etiam in Scripturis reperiatur diuinis. Pulchre itaque dum legimus hodie Euangelium   Spiritus sanctus obtulit nobis lectionem, qua confirmaremur etiam in nobis Officium dici posse. Nam cum Zacarias sacerdos obmutuisset in templo, et loqui non posset: Factum est, inquit, ut impleti sunt dies [b 24Kb] Officii eius, abiit in domum suam . Legimus igitur Officium dici a nobis posse.

9 26. Nec ratio ipsa abhorret, quandoquidem [c 1Kb] Officium ab efficiendo dictum putamus, quasi efficium: sed propter decorem sermonis una immutata littera, officium [d 1Kb] nuncupari: uel certe, ut ea agas, que nulli officiant, prosint omnibus.



CAPUT IX.

Officium ab honesto et utili, nec non ab amborum inter se comparatione desumi: sed a Christianis nichil  quod ad futuram uitam non conferat, honestum aut utile agnosci; atque adeo non superuacaneum fore hunc de Officio tractatum.

27. Officia [e 1Kb] autem ab honesto et utili duci existimauerunt, et de iis duobus eligere quid prestet: [f 1Kb] deinde incidere ut duo concurrant honesta, et duo utilia; et queratur quid honestius, et quid utilius. Primum igitur in tres partes Officium diuiditur: honestum, et utile, et quid prestantius. Deinde hec  tria in quinque genera diuiserunt, in duo honesta, et duo utilia, et eligendi iudicium. Prima pertinere dicunt ad decus honestatemque uite, secunda ad uite commoda, copias, opes, facultates: de iis eligendis subesse iudicium. Hec illi.

28. [g 1Kb] Nos autem nichil omnino nisi quod deceat et honestum sit, futurorum magis quam presentium metimur formula: nichilque utile nisi quod ad uite illius eterne prosit gratiam definimus, non quod ad delectationem presentis. Neque aliqua commoda in facultatibus et copiis opum constituimus: sed incommoda hec putamus, si non reiiciantur; [h 1Kb] eaque oneri cum sint estimari magis, quam dispendio cum erogantur.

29. Non superfluum igitur scriptionis nostre est  opus, quia Officium diuersa estimamus regula atque illi estimauerunt. Illi seculi commoda in bonis ducunt, nos hec etiam in detrimentis; quoniam qui hic recipit bona, ut ille diues, illic cruciatur: et Lazarus qui mala hic pertulit, illic consolationem inuenit . Deinde qui illa non legunt, nostra legent si uolent: qui non sermonum supellectilem, neque artem dicendi; sed simplicem rerum exquirunt gratiam.



CAPUT X.

Prius sacris litteris decorum quam in philosophorum libris frequentatum esse: Pythagoram silentii sui legem mutuatum a Dauide: sed huius tamen prestare disciplinam; cum primum officium sit loquendi modus.

30. Decorum [i 1Kb] autem in nostris Scripturis primo  constitui loco  instruimur et docemur, legentes: Te decet hymnus, Deus, in Sion : uel Grece, , . Et Apostolus ait: Loquere que decent sanam doctrinam . Et alibi: Decebat autem eum per quem omnia, et propter quem omnia, multis filiis in gloriam adductis, ducem salutis eorum per passionem consummari .

31. Numquid [i 2Kb] prior Panetius, numquid Aristoteles,  qui et ipse disputauit de Officio, quam Dauid; cum et ipse Pythagoras, qui legitur Socrate antiquior, prophetam secutus Dauid , legem silentii dederit suis? Sed ille ut per quinquennium discipulis usum inhiberet loquendi: Dauid autem non ut nature munus imminueret; sed ut custodiam proferendi sermonis doceret. Et Pythagoras quidem ut non loquendo loqui doceret, Dauid ut loquendo magis disceremus loqui. Quomodo enim sine exercitio doctrina, aut sine usu profectus?

32. Qui disciplinam bellicam uult assequi, quotidie exercetur armis, et tamquam in procinctu positus preludit prelium, et uelut coram posito pretendit hoste: atque ad peritiam uiresque iaculandi, uel suos explorat lacertos, uel aduersariorum declinat  ictus, et [a 1Kb] uigilanti exit obtutu. Qui nauim in mari regere gubernaculis studet, uel remis ducere, prius in fluuio preludit. Qui canendi suauitatem et uocis affectant prestantiam, prius sensim canendo uocem excitant. Et qui uiribus corporis, legitimoque luctandi certamine coronam petunt, quotidiano usu palestre durantes membra, nutrientes patientiam, laborem assuescunt.

33. [b 1Kb] Hec ipsa natura nos in paruulis docet, quod prius sonos meditantur loquendi, ut loqui discant. Itaque [c 1Kb] sonus exercitatio quedam et palestra uocis est. Ita ergo et qui uolunt discere cautionem loquendi, quod nature est, non negent: quod custodie est, exerceant; ut qui in specula sunt, speculando intendant, non dormiendo. Omnis enim res propriis  ac domesticis exercitiis augetur.

34. Ergo Dauid tacebat non semper, sed pro tempore: non iugiter, neque omnibus; sed irritanti aduersario, prouocanti peccatori non respondebat. Et, sicut alibi ait , loquentes uanitatem, et cogitantes dolum, non audiebat quasi surdus, et quasi mutus non aperiebat illis os suum; quia et alibi habes: Noli respondere imprudenti ad imprudentiam eius, ne similis illi fias .

35. Primum igitur officium est loquendi modus. Hoc sacrificium laudis Deo dependitur, 11 hoc reuerentia exhibetur, cum Scripture diuine leguntur, hoc honorantur parentes. [d 1Kb] Scio loqui plerosque, cum tacere nesciant. Rarum est tacere quemquam,  cum sibi non prosit loqui. Sapiens ut loquatur, multa prius considerat, quid dicat, aut cui dicat, quo in loco, et tempore. Est ergo et tacendi et loquendi  modus: est etiam facti modus. Pulchrum igitur tenere mensuram officii.



CAPUT XI.

Officium omne, aut medium, aut perfectum esse Scripture testimoniis ostenditur: cui subiungitur misericordie laus, atque ad eam exhortatio.

36. Officium autem omne [e 1Kb] aut medium, aut perfectum est, quod eque Scripturarum auctoritate probare possumus. Habemus etenim in Euangelio dixisse Dominum: Si uis in uitam eternam uenire, serua mandata. Dixit ille? Que? iehsu autem dixit illi: Non homicidium facies, non adulterabis, non facies furtum, non falsum testimonium dices: honora patrem et matrem: et, Diliges proximum tuum sicut te ipsum . Hec sunt media officia, quibus aliquid deest.

 37. Denique dicit illi adolescens: Omnia hec custodiui a iuuentute mea, quid adhuc mihi deest? Ait illi iehsu: Si uis perfectus esse, uade, uende omnia bona tua, et da pauperibus, et habebis thesaurum in celo, et ueni, sequere me . Et supra  ita est scriptum, ubi diligendos inimicos, et orandum dicit pro calumniantibus et persequentibus nos, et benedicere maledicentes; hoc nos facere debemus, si uolumus perfecti esse, sicut Pater noster qui in celo est, qui super bonos et malos solem iubet radios suos fundere, et pluuia et rore terras uniuersorum sine ulla discretione pinguescere. Hoc est igitur perfectum officium, [f 1Kb] quod dixerunt Greci, quo corriguntur omnia, que aliquos potuerunt lapsus habere.

 38. Bona etiam misericordia, que et ipsa perfectos facit, quia imitatur perfectum Patrem. Nihil tam commendat Christianam animam quam misericordia. [g 1Kb] Primum in pauperes, ut communes iudices partus nature, que omnibus ad usum generat fructus terrarum; ut quod habes, largiaris pauperi, et consortem et conformem tuum adiuues. Tu nummum largiris, ille uitam accipit: tu pecuniam das, ille substantiam suam estimat. Tuus denarius, census illius est.

39. Ad hec plus ille tibi confert, cum sit debitor salutis. Si nudum uestias, te ipsum induis iustitiam. Si peregrinum sub tectum inducas tuum, si suscipias egentem: ille tibi acquirit sanctorum amicitias et eterna tabernacula. Non mediocris ista gratia. Corporalia seminas, et recipis spiritalia. Miraris iudicium  Domini de sancto Iob? Mirare uirtutem eius, qui poterat dicere: 12 Oculus eram cecorum, pes claudorum. Ego eram infirmorum pater, uelleribus  agnorum meorum calefacti sunt humeri eorum. Foris non habitabat peregrinus: ostium autem meum omni uenienti patebat . Beatus plane, de cuius domo numquam uacuo sinu pauper exiuit; neque enim quisquam magis beatus, quam qui intelligit super pauperis necessitatem et infirmi atque inopis erumnam. In die iudicii habebit salutem a Domino, quem habebit sue debitorem misericordie.



CAPUT XII.

Ne quis ab exercenda misericordia reuocetur, ostenditur Deum curare actus hominum, et quemlibet improbum in ipsa opum affluentia miserum esse Iobi auctoritate demonstratur.

40. Sed plerique reuocantur ab officio dispensatricis misericordie, dum putant hominis actus non curare Dominum, aut nescire eum quid in occultis  geramus, quid teneat nostra conscientia: aut iudicium eius nequaquam iustum uideri, quando peccatores diuitiis abundare uident, gaudere honoribus, sanitate, liberis: contra autem, iustos inopes degere, inhonoros, sine liberis, infirmos corpore, luctu frequenti.

41. Nec mediocris ea questio, quando quidem tres illi reges amici Iob, propterea eum peccatorem pronuntiabant, quia inopem factum ex diuite, orbatum liberis ex fecundo parente, perfusum ulceribus, [a 1Kb] inhorrentemque uibicibus, exaratum uulneribus a capite usque ad pedes uidebant . Quibus hanc sanctus Iob proponit assertionem: Si ego propter peccata mea hec patior, Cur  impii uiuunt? Inueterauerunt autem, et in diuitiis semen eorum secundum uoluntatem, filii eorum in oculis, domus ipsorum abundant, timor autem nusquam: Flagellum autem a Domino non est in ipsis .

42. Hec uidens infirmus corde exagitatur, et studium auertit suum. Cuius dicturus sermones, ante sanctus premisit Iob, dicens: Portate me, ego autem loquar, deinde uidete me. Nam et si arguor, quasi homo arguor. Portate ergo onus sermonum meorum . Dicturus enim sum quod non probo: sed ad uos redarguendos proferam sermonis iniquos. Aut certe; quia ita est [b 1Kb] uersus. Quid autem? Numquid ab homine arguor? hoc est, [c 1Kb] homo me non potest redarguere quia peccaui, etsi argui dignus sum;  quia non ex euidenti culpa me arguitis, sed ex iniuriis estimatis merita delictorum. uidens ergo infirmus abundare [d 1Kb] iniustos successibus prosperis, se autem alteri, dicit Domino: Discede a me, uias tuas  scire nolo . Quid prodest, quia seruiuimus ipsi: aut que utilitas, quia occurrimus ipsi? In manibus ipsorum omnia bona, opera autem impiorum non uidet.

43. Laudatur in [e 98Kb] Platone, quod in Politia sua 13 posuit eum qui contra iustitiam disputandi partes recepisset, postulare ueniam dictorum que non probaret, et ueri inueniendi atque examinande disputationis gratia, illam sibi impositam personam dicere. Quod eousque Tullius probauit, ut ipse in libris quos scripsit de Republica, in eam sententiam dicendum putauerit.

44. [f 1Kb] Quanto antiquior illis Iob, qui hec primus reperit, nec eloquentie phalerande gratia, sed ueritatis probande, premittenda estimauit? Statimque  ipse questionem enodem reddidit, subiiciens quod exstinguatur lucerna impiorum, et futura sit eorum euersio : non falli Deum doctorem sapientie et discipline, sed esse ueritatis iudicem : et ideo non secundum forensem abundantiam estimandam beatitudinem singulorum; sed secundum interiorem conscientiam, que innocentium et flagitiosorum merita discernit, uera atque incorrupta penarum premiorumque arbitra. Moritur innocens in potestate simplicitatis sue, in abundantia proprie uoluntatis, sicut adipe repletam animam gerens . At uero peccator quamuis foris abundet, deliciis diffluat, et odoribus fragret, in amaritudine [g 1Kb] anime sue uitam exigit, et ultimum diem claudit, nichil secum eorum que  [h 1Kb] epulatus fuerit, boni referens: nichil secum auferens, nisi scelerum suorum pretia.

45. Hec cogitans nega, si potes, diuini esse iudicii remunerationem. Ille suo affectu beatus, hic miser: ille suo iudicio absolutus, hic reus: ille in exitu letus, hic merens. Cui absolui potest, qui nec sibi innocens est? Dicite, inquit, mihi, ubi est protectio tabernaculorum eius ? Signum eius non inuenietur. uita etenim facinorosi, ut somnium. Aperuit oculos, transiuit requies eius, euanuit delectatio: licet ipsa que uidetur, etiam dum uiuunt, impiorum requies in inferno sit: uiuentes enim in inferna descendunt.

46. uides conuiuium peccatoris, interroga conscientiam eius. Nonne grauius omnibus fetet sepulcris?  Intueris letitiam eius, et salubritatem miraris corporis filiorum atque opum abundantiam: introspice ulcera et uibices anime eius, et cordis mestitudinem. Nam de opibus quid loquar, cum legeris:  Quia non in abundantia est uita eius : cum scias quia etsi tibi uideatur diues, sibi pauper est, et tuum iudicium 14 suo refellat? De multitudine quoque filiorum, et de indolentia quid loquar; cum se ipse lugeat, et sine herede futurum iudicet, cum imitatores sui successores suos esse nolit? Nulla enim hereditas peccatoris. Ergo impius ipse sibi pena est: iustus autem [a 1Kb] ipse sibi gratia; et utrique aut bonorum aut malorum operum merces ex se ipso soluitur.



CAPUT XIII.

Refelluntur philosophorum opiniones qui Deo uel mundi totius, uel alicuius ex eius partibus curam abiudicant.

47. Sed reuertamur ad propositum, ne diuisionem  factam preteriisse uideamur, quia occurrimus opinioni eorum qui uidentes sceleratos quosque diuites, letos, honoratos, potentes, cum plerique iustorum egeant, atque infirmi sint, putant uel nichil Deum curare de nobis, ut [b 1Kb] Epicurei dicunt: uel nescire actus hominum, ut flagitiosi putant: uel si scit omnia, iniquum esse iudicem; ut bonos egere patiatur, abundare improbos. Nec superfluus uelut quidam excursus fuit, ut opinioni huiusmodi ipsorum affectus responderet, quos beatos iudicant, cum ipsi se miseros putent. Arbitratus enim sum quod ipsi sibi facilius quam nobis crederent.

48. Quo decurso, procliue estimo, ut refellam cetera. Et primo eorum assertionem, qui Deum putant curam mundi nequaquam habere, sicut  [c 84Kb] Aristoteles asserit usque ad lunam eius descendere prouidentiam. Et quis operator negligat operis sui  curam? Quis deserat et destituat quod ipse condendum putauit? Si iniuria est regere, nonne est maior iniuria fecisse; cum aliquid non fecisse nulla iniustitia sit, non curare quod feceris, summa inclementia?

49. [d 1Kb] Quod si aut Deum creatorem suum abnegant, aut ferarum et bestiarum se haberi numero censent: quid de illis dicamus, qui hac se condemnant iniuria? Per omnia Deum ire ipsi asserunt, et omnia in uirtute eius consistere, uim et maiestatem eius per omnia elementa penetrare, terras, celum, maria: et putant iniuriam eius, si mentem hominis qua nichil nobis ipse prestantius dedit, penetret, et diuine maiestatis ingrediatur scientia?

50. Sed horum magistrum uelut [e 119Kb] ebrium, et 15  uoluptatis patronum, ipsi qui putantur sobrii, irrident philosophi? Nam de Aristotelis opinione quid loquar, qui putat Deum suis contentum esse finibus, et prescripto regni modo degere, ut petarum loquuntur fabule, qui mundum [f 1Kb] inter tres ferunt esse diuisum; ut alii celum, alii mare, alii inferna cercenda imperio, sorte obuenerint: eosque cauere ne usurpata alienarum partium sollicitudine, inter se bellum excitent. Similiter ergo asserit quod terrarum curam non habeat, sicut maris uel inferni non habet. Et quomodo ipsi [g 1Kb] excludunt quos sequuntur, petas?



CAPUT XIu.

Dei cognitionem nichil fugere et Scripturarum testimoniis, et solis comprobatur exemplo, qui licet creatura  sit, tamen uel lumine, uel calore cuncta penetrat.

51. Sequitur illa responsio, utrum Deum, si  operis sui cura non preterierit, pretereat scientia. Ergo qui plantauit aurem, non audit: qui finxit oculum, non uidet, non considerat?

52. Non preteriit hec uana opinio sanctos prophetas. Denique Dauid inducit eos loquentes, quos superbia inflatos asserit. Quid enim tam superbum, quam cum ipsi sub peccato sint, alios indigne ferant peccatores uiuere, dicentes: Usquequo peccatores, Domine, usquequo peccatores gloriabuntur ? Et infra: Et dixerunt. Non uidebit Dominus, neque intelliget Deus Iacob. Quibus respondet propheta dicens: Intelligite nunc insipientes in populo, et stulti aliquando sapite. Qui plantauit aurem, non audit: et qui finxit oculum, non considerat? Qui corripit gentes, non arguit, qui docet hominem scientiam? Dominus  scit cogitationes hominum, quoniam uane sunt . Qui ea quecumque uana sunt deprehendit, ea [a 1Kb] que sancta sunt, nescit, et ignorat quod ipse fecit? Potest opus suum ignorare artifex? Homo est, et in opere suo latentia deprehendit; et Deus opus suum nescit? Altius ergo profundum in opere, quam in auctore. Et fecit aliquid quod supra se esset, cuius meritum ignoraret auctor, cuius affectum nesciret arbiter? Hec illis.

53. Ceterum nobis satis est ipsius testimonium, qui ait: Ego sum scrutans corda et renes . Et in Euangelio ait Dominus iehsu: Quid cogitatis mala in cordibus uestris ? Sciebat enim quod cogitarent mala. Denique Euangelista testatur dicens: Sciebat enim iehsu cogitationes eorum .

54. Quorum non poterit satis mouere opinio, si facta eorum consideremus. Nolunt supra se esse iudicem, quem nichil fallat: nolunt ei dare occultorum scientiam, qui metuunt occulta sua prodi. Sed etiam Dominus sciens opera eorum, tradidit eos in tenebras. In nocte, inquit, erit fur. Et oculus adulteri seruabit tenebras, dicens: Non considerabit me oculus: et latibulum persone posuit sue . 16 Omnis enim [b 1Kb] qui lucem fugit, diligit tenebras, studens latere, cum Deum latere non possit, qui intra profundum abyssi, et intra hominum mentes non solum tractata, sed etiam uoluenda cognoscit. Denique et ille qui dicit in Ecclesiastico: Quis uidet me? Et tenebre cooperiunt me, et parietes, quem  uereor ? quamuis in lecto suo positus hec cogitet, ubi non putauerit, comprehenditur. Et erit, inquit, dedecus, quod non intellexerit timorem Dei .

55. Quid autem tam stolidum, quam putare quod Deum quidquam pretereat; cum sol qui minister luminis est, etiam abdita penetret, et in fundamenta domus uel secreta conclauia uis caloris eius irrumpat? Quis neget uerna temperie tepefieri interiora terrarum, quas glacies hiberna constrinxerit? Norunt  ergo arborum occultam uim caloris uel frigoris, adeo ut radices arborum aut urantur frigore, aut fotu solis uirescant. Denique ubi clementia celi arriserit, [c 1Kb] uarios terra se fundit in fructus.

56. Si igitur radius solis fundit lumen suum super omnem terram, et in ea que clausa sunt, se inserit, nec uectibus ferreis aut grauium ualuarum obicibus, quominus penetret, impeditur; quomodo non potest intelligibilis Dei splendor in cogitationes hominum et corda semet que ipse creauit, inserere: sed ea que ipse fecit, non uidet, et fecit ut meliora sint que facta sunt, et potentiora, quam ipse est qui ea fecit, ut possint quando uolunt, cognitionem sui operatoris latere? Tantam ergo uirtutem et potestatem inseruit mentibus nostris; ut eam comprehendere  cum uelit, ipse non possit?



CAPUT Xu.

Quibus displicet quod bonis male, et malis bene sit, eis Lazari exemplo et Pauli auctoritate ostenditur post uitam penas ac premia reseruari.

57. Duo absoluimus et, ut arbitramur, non incongrue nobis huiusmodi cecidit disputatio. Tertium genus questionis residet huiusmodi: cur peccatores abundent opibus et diuitiis, epulentur iugiter, sine merore, sine luctu; iusti autem egeant, et afficiantur aut coniugum amissione, aut liberorum? Quibus satisfacere debuit illa Euangelii parabola, quod diues bysso et purpura induebatur, et epulas copiosas exhibebat quotidie: pauper autem plenus ulcerum de mensa eius colligebat reliquias. Post obitum uero  utriusque, pauper erat in sinu Abrahe requiem habens, diues in suppliciis . Nonne euidens est meritorum aut premia aut supplicia post mortem manere?

58. Et recte, quia in certamine labor est, post certamen aliis uictoria, aliis ignominia. Numquid priusquam cursus conficiatur, palma cuiquam datur, aut defertur corona? Merito Paulus: Certamen, inquit, bonum certaui, cursum consummaui, fidem seruaui: quod reliquum est, reposita est mihi corona iustitie, quam reddet mihi Dominus 17 in illa die, iustus iudex: non solum autem mihi, sed etiam his qui diligunt aduentum eius . In illa, inquit, die reddet, non hic. Hic autem in laboribus,  in periculis, in naufragiis, quasi athleta bonus decertabat; quia sciebat quoniam per multas tribulationes oportet nos introire in regnum Dei. Ergo non potest quis premium accipere, nisi legitime certauerit; nec est gloriosa uictoria, nisi ubi fuerint laboriosa certamina.



CAPUT XuI.

Confirmato quod supra de premiis et penis dictum fuerat, subiungitur non mirum esse si quibus merces in futuro non destinatur, hic illi non laborent neque  confligant: additurque ideo temporalia bona ipsis concedi, ne qua relinquatur excusatio.

59. Nonne iniustus est, qui [a 1Kb] ante dat premium, quam certamen fuerit absolutum? Ideoque Dominus in Euangelio ait: Beati pauperes spiritu, quoniam ipsorum est regnum celorum . Non dixit: Beati diuites, sed pauperes. Inde incipit beatitudo iudicio diuino, ubi erumna estimatur humana. Beati qui esuriunt, quia ipsi saturabuntur. Beati qui lugent, quoniam ipsi consolationem habebunt. Beati misericordes, quoniam ipsis miserebitur Deus. Beati mundo corde, quoniam ipsi Deum uidebunt. Beati qui persecutionem patiuntur propter iustitiam, quoniam ipsorum est regnum celorum. Beati estis, cum uobis maledicent, et persequentur, et dicent omne malum aduersum  uos, propter iustitiam. Gaudete et exsultate quoniam merces uestra copiosa est in celo . Futuram, non presentem: in celo, non in terra mercedem promisit esse reddendam. Quid alibi poscis, quod alibi debetur? quid prepropere coronam exigis, antequam uincas? quid detergere puluerem? quid requiescere cupis? quid epulari gestis, antequam stadium soluatur? Adhuc populus spectat, adhuc athlete [b 1Kb] in scammate sunt, et tu iam otium petis.

60. Sed forte dicas: Cur impii letantur? cur luxuriantur? cur etiam ipsi non mecum laborant? Quoniam qui non subscripserint ad coronam, non tenentur ad laborem certaminis: qui in stadium non descenderint, non se perfundunt oleo, non oblinunt  puluere. Quos manet gloria, exspectat iniuria. [c 1Kb] Unguentati spectare solent, non decertare: non solem, estus, puluerem, imbresque perpeti. Dicant ergo et ipsis athlete: uenite, nobiscum laborate. Sed respondebunt spectatores: Nos hic interim de uobis iudicamus: uos autem sine nobis corone, si uiceritis, gloriam uindicabitis.

61. Isti igitur qui in deliciis, qui in luxuria, rapinis, questibus, honoribus, studia posuerunt sua, spectatores magis sunt quam preliatores. Habent [d 1Kb] lucrum laboris, fructum uirtutis 18 non habent. Fouent otium, astutia et improbitate aggerant diuitiarum aceruos: sed exsoluent, seram licet, nequitie sue penam. Horum requies in infernis, tua uero in celo: horum domus in sepulcro, tua in paradiso. Unde pulchre uigilare eos in tumulo Iob  dixit ; quia soporem quietis habere non possunt, quem ille dormiuit, qui resurrexit.

62. Noli igitur ut paruulus sapere, ut paruulus  loqui, ut paruulus cogitare, ut paruulus uindicare ea que sunt posterioris etatis. Perfectorum est corona. Exspecta, ut ueniat quod perfectum est, quando non per speciem in enigmate, sed facie ad faciem formam ipsam redoperte ueritatis possis agnoscere. Tunc qua causa ille diues fuerit, qui erat improbus et raptor alieni, qua causa potens alius, qua causa ille abundauerit liberis, ille fultus honoribus, reuelabitur.

63. Fortasse ut dicatur raptori: Diues eras, qua causa aliena rapiebas? Egestas non compulit, inopia non cegit. Nonne ideo te diuitem feci, ut excusationem habere non possis? Dicatur etiam potenti: Cur non adfuisti uidue, orphanis quoque iniuriam patientibus? Numquid tu infirmus eras? Numquid non poteras subuenire? Ideo te feci potentem, ut  non inferres uiolentiam, sed repelleres. Non tibi scriptum est: Eripe iniuriam accipientem ? Non tibi scriptum est: Pauperem, et egenum de manu peccatoris liberate ? Dicatur etiam abundanti: Liberis, et honoribus cumulaui te, salubritatem corporis concessi tibi; cur non secutus es precepta mea? Famule meus, quid feci tibi, aut quid contristaui te? Nonne ego tibi liberos dedi, honores contuli, salutem donaui; cur me negabas? Cur estimabas quod ad scientiam meam que gereres non peruenirent: cur tenebas dona mea, despiciebas mandata mea .

64. Denique de Iuda proditore hec colligere licet, qui et apostolus inter duodecim electus est,  et loculos pecuniarum quas pauperibus erogaret, commissos habebat, ne uideretur aut quasi inhonorus, aut quasi egenus Dominum prodidisse. Et ideo ut iustificaretur in eo Dominus, hec ei contulit; ut non quasi iniuria exasperatus, sed quasi preuaricatus gratiam, maiori esset offense obnoxius.



CAPUT XuII.

Adolescentis officia, et exempla eidem etati accommoda proponuntur.

65. Quoniam igitur et penam improbitati, et uirtuti fore premium satis claruit, de Officiis aggrediamur dicere; [e 1Kb] que nobis ab adolescentia spectanda sunt, ut cum etate accrescant [f 1Kb] simul. Est igitur bonorum adolescentium timorem Dei habere, deferre parentibus, honorem habere senioribus, castitatem tueri, 19 non aspernari humilitatem,  diligere clementiam ac uerecundiam, que ornamento sunt minori etati. Ut enim in senibus grauitas, in iuuenibus alacritas; ita in adolescentibus  uerecundia, uelut quadam dote commendatur nature.

66. Erat Isaac Dominum timens, utpote Abrahe indoles, deferens patri usque adeo, ut aduersus paternam uoluntatem nec mortem recusaret . Ioseph quoque cum somniasset quod sol et luna et stelle adorarent eum, sedulo tamen obsequio deferebat patri : castus ita ut ne sermonem quidem audire uellet nisi pudicum: humilis usque ad seruitutem, uerecundus usque ad fugam, patiens usque ad carcerem, remissor iniurie usque ad remunerationem. Cuius tanta uerecundia fuit, ut comprehensus a muliere, uestem in manibus eius fugiens mallet relinquere, quam uerecundiam deponere . Moyses  quoque et Hieremias electi a Domino, ut oracula Dei predicarent populo, quod poterant per gratiam, excusabant per uerecundiam .



CAPUT XuIII.

De partibus uerecundie: quemadmodum sermonem ac silentium temperet, pudicitiam comitetur, preces nostras Deo commendet, motibus corporeis moderetur; ubi refertur historia de duobus clericis obseruatu minime indigna: tum subnectitur qua ratione componendus ex eadem uirtute incessus, quantaue cautio ne quid inuerecundum ore proferatur, aut detegatur in corpore, adhibenda sit: et hec omnia exemplis appositissimis illustrantur.

67. Pulchra igitur [a 1Kb] uirtus est [b 1Kb] uerecundie, et suauis gratia, que non solum in factis, sed etiam  in ipsis spectatur sermonibus; ne modum progrediaris loquendi, ne quid indecorum sermo resonet tuus. Speculum enim mentis plerumque in uerbis refulget. Ipsum uocis sonum librat modestia, ne cuiusquam offendat aurem uox fortior. Denique in ipso canendi genere prima disciplina uerecundia est: immo etiam in omni usu loquendi; ut sensim quis aut psallere, aut canere, aut postremo loqui incipiat; ut uerecunda principia commendent processum.

68. Silentium quoque ipsum, in quo est reliquarum uirtutum otium, maximus actus uerecundie est. Denique si aut infantie putatur aut superbie, probro datur: si uerecundie, laudi ducitur. Tacebat in periculis Suzanna, et grauius uerecundie, quam  uite damnum putabat, nec arbitrabatur periculo pudoris tuendam salutem. Deo soli loquebatur , cui poterat casta uerecundia eloqui: refugiebat  ora intueri uirorum; est enim et in oculis uerecundia, ut nec uidere uiros femina, nec uideri uelit.

69. Neque uero quisquam solius hanc laudem 20 castitatis putet. Est enim uerecundia pudicitie comes, cuius societate castitas ipsa tutior est. Bonus enim regende castitatis pudor est comes: [c 1Kb] qui si se pretendat ad ea que prima pericula sunt, pudicitiam temerari non sinat. Hic primus in ipso cognitionis ingressu, Domini matrem commendat legentibus, et tamquam testis locuples, dignam que ad tale munus eligeretur, astruit: quod in cubiculo, quod sola, quod salutata ab angelo tacet, et mota est in introitu eius, quod ad uirilis sexus [d 1Kb] speciem peregrinam turbatur aspectus uirginis . Itaque quamuis esset humilis, pre uerecundia tamen salutantem non resalutauit, nec ullum responsum retulit, nisi ubi de suscipienda Domini generatione cognouit; ut qualitatem effectus disceret, non ut sermonem referret.

70. In ipsa oratione nostra multum uerecundia placet, multum conciliat gratie apud Deum nostrum. Nonne hec pretulit Publicanum, et commendauit enim qui nec oculos suos audebat ad celum leuare? Ideo iustificatur magis Domini iudicio, quam ille Phariseus, quem deformauit presumptio . Ideoque oremus in incorruptione quieti et modesti spiritus, qui est ante Deum locuples, ut ait Petrus . Magna igitur modestia, que cum sit etiam sui iuris remissior, nichil sibi  usurpans, nichil uindicans, et quodammodo intra uires suas contractior, diues est apud Deum, apud quem nemo diues. Diues est modestia, quia portio Dei est. Paulus quoque orationem deferri precepit cum uerecundia et sobrietate. Primam hanc et quasi preuiam uult esse orationis future, ut non glorietur peccatoris oratio: sed quasi [e 1Kb] colore pudoris obducta, quo plus defert uerecundie de recordatione delicti, hoc uberiorem mereatur gratiam .

71. Est etiam [f 1Kb] in ipso motu, gestu, incessu tenenda uerecundia. Habitus enim mentis in corporis statu cernitur. Hinc homo cordis nostri absconditus, aut leuior, aut iactantior, aut turbidior: aut contra grauior, et constantior, et purior, et maturior estimatur. Itaque uox quedam est animi, corporis  motus.

72. [g 1Kb] Meministis, filii, quemdam amicum, cum sedulis se uideretur commendare officiis; hoc solo  tamen in clerum a me non receptum, quod gestus eius plurimum dedeceret: alterum quoque cum in clero reperissem, iussisse me ne umquam preiret mihi; quia uelut quodam insolentis incessus uerbere oculos feriret meos. Idque dixi, cum redderetur post offensam muneri. Hoc solum excepi, nec fefellit sententia; uterque enim ab Ecclesia recessit, ut qualis incessu prodebatur, talis perfidia animi demonstraretur. Namque alter Ariane infestationis tempore, fidem deseruit: alter pecunie studio, ne iudicium [a 1Kb] subiret sacerdotale, se nostrum negauit. 21 Lucebat in illorum incessu imago leuitatis, species quedam scurrarum percursantium.

73. Sunt etiam qui [b 2Kb] sensim ambulando imitantur histrionicos gestus, et quasi quedam fercula pomparum,  et statuarum motus nutantium, ut quotiescumque gradum transferunt, modulos quosdam seruare uideantur.

74. Nec cursim ambulare honestum arbitror, nisi cum causa exigit alicuius periculi, [c 1Kb] uel iusta necessitas. Nam plerumque festinantes anbelos uidemus torquere ora, quibus si causa desit festinationis necessarie, neuus est iuste offensionis. Sed non de his dico, quibus rara properatio ex causa nascitur: sed quibus iugis et continua in naturam uertitur. Nec in illis ego tamquam simulacrorum effigies probo, nec in istis tamquam excussorum ruinas.

75. Est etiam gressus probabilis, in quo sit species auctoritatis, grauitatisque pondus, tranquillitatis uestigium; ita tamen si studium desit atque affectatio,  sed motus sit purus ac simplex; nichil enim fucatum placet. Motum natura informet. Si quid sane in natura uitii est, industria emendet; ut ars desit, non desit correctio.

76. Quod si etiam ista spectantur altius, quanto magis cauendum est ne quid turpe ore exeat; hoc enim grauiter coinquinat hominem. Non enim cibus coinquinat, sed iniusta obtrectatio, sed uerborum [d 1Kb] obscenitas. Hec etiam uulgo pudori sunt. In nostro uero officio nullum uerbum quod inhoneste cadat, non incutiat uerecundiam. Et non solum nichil ipsi indecorum loqui, sed ne aurem quidem debemus huiusmodi  prebere dictis: sicut Ioseph ne incongrua sue audiret uerecundie, ueste fugit relicta ; quoniam quem delectat audire, alterum loqui prouocat.

77. Intelligere quoque quod turpe sit, pudori maximo est. Spectare uero si quid huiusmodi fortuitu accidat, quanti horroris est! Quod ergo in aliis displicet, numquid potest in se ipso placere? [e 1Kb] nec ipsa natura nos docet? que perfecte quidem omnes partes nostri corporis explicauit; ut et necessitati consuleret, et gratiam uenustaret. Sed tamen eas que decore ad aspectum forent, in quibus forme apex quasi in arce quadam locatus, et figure suauitas, et 22 uultus specie semineret, operandique usus esset paratior, obuias atque apertas reliquit: eas uero in quibus esset  naturalis obsequium necessitatis, ne deforme sui preberent spectaculum, partim tamquam in ipso amandauit atque abscondit corpore, partim docuit et suasit tegendas.

78. Nonne igitur ipsa natura est magistra uerecundie? Cuius exemplo [f 1Kb] modestia hominum  id quod in hac nostri corporis fabrica abditum reperit, operuit et texit; ut ostium illud quod ex transuerso faciendum in arca illa Ne iusto dictum est ; in qua uel Ecclesie, uel nostri figura est corporis: per quod ostium egeruntur reliquie ciborum. Ergo nature opifex sic nostre studuit uerecundie, sic decorum illud et honestum in nostro custodiuit corpore, ut [g 1Kb] ductus quosdam atque exitus cuniculorum  nostrorum post tergum relegaret, atque ab aspectu nostro auerteret, ne purgatio uentris uisum oculorum offenderet. De quo pulchre Apostolus ait: Que uidentur, inquit, membra corporis infirmiora, necessariora sunt: et que putamus ignobiliora esse membra corporis, his abundantiorem honorem circumdamus: et que inhonesta sunt nostra, honestatem abundantiorem habent . Etenim imitatione nature industria auxit gratiam. Quod alio loco etiam altius interpretati sumus , ut non solum abscondamus ab oculis, uerum etiam que abscondenda accepimus, eorum indicia  ususque membrorum suis appellationibus nuncupare indecorum putemus.

79. Denique si casu aperiantur he partes, confunditur uerecundia: si studio, impudentia estimatur. Unde et filius Ne Cham offensam retulit, quia nudatum uidens patrem risit: qui autem operuerunt patrem, acceperunt benedictionis gratiam . [a 2Kb] Ex quo mos uetus et in urbe Roma, et in plerisque ciuitatibus fuit, ut filii puberes cum parentibus, uel generi cum soceris non lauarent, ne paterne reuerentie auctoritas minueretur: licet plerique se et in lauacro quantum possunt tegant; ne uel illic ubi nudum totum est corpus, huiusmodi intecta sit portio.

80. Sacerdotes quoque ueteri more, sicut in Exodo legimus, brachas accipiebant, sicut ad 23 Mosen dictum  est a Domino: Et facies illis brachas lineas, ut tegatur [b 27Kb] turpitudo pudoris. A lumbis usque ad femora erunt, et habebit eas Aaron et filii eius, cum intrabunt in tabernaculum Testimonii: et cum accedent sacrificare ad aram Sanctuarii, et non inducent super se peccatum, ne moriantur . Quod nonnulli nostrorum seruare adhuc feruntur: plerique spiritali interpretatione ad cautionem uerecundie et custodiam castitatis, dictum arbitrantur.



CAPUT XIX.

Decorum quomodo describatur ab Oratore: an et quantum  ad uirtutem conferat formositas: postremo qua cura ne quid affectatum aut effeminatum in nobis appareat, efficiendum?

81. Delectauit me diutius in partibus demorari uerecundie; quia ad uos loquebar, qui aut bona eius ex uobis recognoscitis, aut damna ignoratis. Que cum sit omnibus etatibus, personis, temporibus et locis apta, tamen adolescentes, iuuenilesque annos maxime decet.

82. In omni autem seruandum etate, ut deceat quod agas et conueniat, et quadret sibi ordo uite tue. Unde [c 1Kb] Tullius etiam ordinem putat in illo decore seruari oportere: idque positum dicit in formositate, ordine, ornatu ad actionem apto: que difficile ait loquendo explicari posse, et ideo satis esse intelligi.

 83. Formositatem autem cur posuerit, non satis intelligo; quamuis ille etiam uires corporis laudet. Nos certe in pulchritudine corporis locum uirtutis non ponimus, gratiam tamen non excludimus; quia uerecundia et uultus ipsos solet pudore obfundere, gratioresque reddere. Ut enim artifex in materia commodiore melius operari solet, sic uerecundia in ipso quoque corporis decore plus eminet; ita tamen ut etiam ipse non sit affectatus decor corporis: sed naturalis, simplex, neglectus magis quam expetitus, non pretiosis [d 3Kb] et albentibus adiutus uestimentis sed  communibus; ut honestati uel necessitati nichil desit, nichil accedat nitori.

24 84. uox ipsa non remissa, non fracta, nichil femineum sonans, qualem multi grauitatis specie simulare consuerunt, sed formam quamdam et regulam ac succum uirilem reseruans. Hoc est enim pulchritudinem uiuendi tenere, conuenientia cuique sexui et persone reddere. Hic ordo gestorum optimus, hic ornatus ad omnem actionem accommodus. Sed ut molliculum et infractum aut uocis sonum, aut gestum corporis non probo; ita neque agrestem ac rusticum. Naturam imitemur: eius effigies, formula discipline, forma honestatis est.



CAPUT XX.

Ad conseruandam uerecundiam intemperantium hominum  consortia, conuiuia extraneorum, ac mulierum commercia uitanda: sed otium nostrum domi in piis honestisque studiis insumendum.

85. Habet sane suos scopulos uerecundia, non quos ipsa inuehit, sed quos sepe incurrit; si intemperantium incidamus consortia, qui sub specie iucunditatis uenenum infundunt bonis. Hi si assidui sunt, et maxime in conuiuio, ludo ac ioco, eneruant grauitatem illam uirilem. Caueamus itaque ne dum relaxare animum uolumus, soluamus omnem harmoniam, quasi concentum quemdam bonorum operum; usus enim cito inflectit naturam.

86. [a 1Kb] Unde quam prudenter factis conuenire ecclesiasticis, et maxime ministrorum officiis arbitror, declinare extraneorum conuiuia: uel ut ipsi hospitales  sitis peregrinantibus, uel ut ea cautione nullus sit opprobrio locus. Conuiuia quippe extraneorum occupationes habent, tum etiam [b 1Kb] epulandi produnt cupiditatem. Subrepunt etiam fabule frequenter de seculo ac uoluptatibus: claudere aures non potes, prohibere, putatur superbie. Subrepunt etiam preter uoluntatem pocula. Melius est tue domui semel excuses, quam aliene frequenter: et ut ipse sobrius surgas, tamen ex aliena insolentia condemnari non debet presentia tua.

87. [c 2Kb] uiduarum ac uirginum domos, nisi uisitandi gratia, 25 iuniores adire non est opus: et hoc cum  senioribus, hoc est, uel cum episcopo, uel si grauior est causa, cum presbyteris. Quid necesse est ut demus secularibus obtrectandi locum? Quid opus est ut ille quoque uisitationes crebre accipiant auctoritatem? Quid si aliqua illarum forte labatur? cur alieni lapsus subeas inuidiam? Quam multos etiam fortes illecebra decepit! Quanti non dederunt errori locum, et dederunt suspicioni!

88. Cur non illa tempora, quibus ab Ecclesia uacas, lectioni impendas? Cur non Christum reuisas, Christum alloquaris, Christum audias? Illum alloquimur cum oramus, illum audimus cum diuina legimus oracula. Quid nobis cum alienis domibus? Una est domus, que omnes capit. Illi potius ad nos ueniant, qui nos requirunt. Quid nobis cum fabulis?  Ministerium altaribus Christi, non obsequium hominibus deferendum recepimus.

89. Humiles nos esse decet, mites, mansuetos, graues, patientes, modum tenere in omnibus; ut nullum uitium esse in moribus uel tacitus uultus, uel sermo annuntiet.



CAPUT XXI.

Iracundiam priusquam oriatur, precauendam; si oborta fuerit, reprimendam ac mitigandam: si nec id assequi ualuerimus linguam saltem a conuiciis cercendam; ut sint motus nostri puerilium commotionum similes. Dictum Archite memoratur, ostenditurque Dauidem ipsi hac in re factis et scriptis preiuisse.

90. Caueatur [d 1Kb] iracundia, aut si precaueri non  potest, cohibeatur; [e 1Kb] mala enim illex peccati indignatio est: que ita animum perturbat, ut rationi non relinquat locum. Primum est igitur, si fieri potest, ut morum tranquillitas usu quodam, [f 1Kb] affectione, proposito, in naturam uertatur. Deinde quoniam ita plerumque motus infixus est nature ac moribus, ut euelli [g 1Kb] atque euitari non queat: si preuideri potuerit, ratione reprimatur. Aut si prius occupatus fuerit animus ab indignatione, quam consilio prospici ac prouideri potuerit, ne occuparetur: meditare quomodo motum animi tui uincas, iracundiam temperes. Resiste ire, si potes: cede, si non potes;  quia scriptum est: Date locum ire .

91. Iacob fratri indignanti pie cessit , et Rebecce, id est, patientie instructus consilio, abesse maluit et peregrinari, quam excitare fratris indignationem; et tunc redire, cum fratrem mitigatum putaret. Et ideo tantam apud Deum inuenit gratiam. Quibus deinde obsequiis, quantis muneribus fratrem ipsum reconciliauit sibi; ut ille prerepte benedictionis non meminisset, meminisset delate satisfactionis !

92. Ergo si preuenerit et preoccupauerit mentem tuam iracundia, et ascenderit in te, non relinquas locum tuum. Locus tuus patientia est, 26 locus tuus sapientia est, locus tuus ratio est, locus tuus sedatio indignationis est. Aut si te contumacia respondentis mouerit, et  peruersitas impulerit ad indignationem: si non potueris mitigare mentem, reprime linguam tuam. Sic enim scriptum est: Cohibe linguam tuam a malo, et labia tua ne loquantur dolum. Deinde inquire pacem, et sequere eam . Pacem illam sancti [a 1Kb] Iacob uide, qua tu primum sedato animum: si non preualueris, frenos lingue impone tue: deinde reconciliationis studium non pretermittas. Hec oratores seculi de nostris usurpata in suis posuere libris: sed ille sensus huius habet gratiam, qui prior dixit.

93. uitemus ergo, aut temperemus iracundiam; ne sit eius aut in laudibus exceptio, aut in uitiis exaggeratio. Non mediocre est mitigare iracundiam: non inferius quam omnino non commoueri. Hoc  nostrum est, nature illud. Denique commotiones in pueris innoxie sunt, que plus habent gratie, quam amaritudinis. Et si cito pueri inter se mouentur, facile sedantur, et maiori suauitate in se recurrunt. Nesciunt se subdole artificioseque tractare. Nolite hos contemnere pueros, de quibus Dominus ait: Nisi conuersi fueritis, et efficiamini sicut puer iste, non intrabitis in regnum celorum . Itaque et ipse Dominus, hoc est, Dei uirtus, sicut puer, cum malediceretur, non remaledixit: cum percuteretur non repercussit . Ita ergo te compara, ut quasi puer iniuriam non teneas, malitiam non exerceas: omnia a te innocenter proficiscantur. Non consideres quid ab aliis [b 1Kb] in te reuertatur. Locum tuum serua, simplicitatem  et puritatem tui pectoris custodi. Noli respondere irato ad iracundiam eius, siue imprudenti ad imprudentiam. Cito culpa culpam excutit. Si lapides teras, nonne ignis erumpit?

 94. Ferunt gentiles, ut in maius omnia uerbis extollere solent [c 1Kb] Archite Tarentini dictum philosophi, quod ad uillicum suum dixerit: O te infelicem, quem afflictarem, nisi iratus essem! Sed iam Dauid et armatam dexteram in indignatione compresserat . Et quanto plus est non remaledicere, quam non uindicare? Et bellatores aduersus Nabal ad ultionem paratos, Abigail deprecatione reuocauerat. Unde aduertimus tempestiuis quoque intercessionibus non solum cedere nos, sed etiam delectari oportere. Eo usque autem delectatus est, ut benediceret interuenientem, quod ab studio uindicte reuocatus foret.

95. Iam dixerat de inimicis suis: Quoniam declinauerunt in me iniquitatem, et in ira molesti erant mihi  . Audiamus turbatus in ira quid dixerit: Quis dabit mihi pennas sicut columbe, et uolabo, et requiescam ? Illi ad iracundiam prouocabant, hic tranquillitatem eligebat.

96. Iam dixerat: Irascimini, et nolite peccare . Moralis magister, qui naturalem affectum inflectendum magis ratione doctrine, quam extirpandum 27 nouerat, moralia docet; hoc est, Irascimini ubi culpa est, cui irasci debeatis. [d 1Kb] Non potest enim fieri, ut non rerum indignitate moueamur: alioquin non uirtus, [e 1Kb] sed lentitudo et remissio iudicatur. Irascimini ergo ita, ut a culpa abstineatis. uel sic: Si irascimini, nolite peccare, sed uincite ratione iracundiam. uel certe sic: Si irascimini, uobis irascamini, quia commoti estis, et non  peccabitis. Qui enim sibi irascitur, quia cito commotus est, desinit irasci alteri: qui autem uult iram suam iustam probare, plus inflammatur, et cito in culpam cadit. Melior est autem secundum Salomonem , qui iracundiam continet, quam qui urbem capit; quia ira etiam fortes decipit.

97. Cauere igitur debemus, ne in perturbationes prius incidamus, quam animos nostros ratio componat; exanimat enim mentem plerumque aut ira, aut dolor, aut formido mortis, et improuiso percellit ictu. Ideo preuenire pulchrum est cogitatione, que uoluendo mentem exerceat; ne repentinis excitetur commotionibus, sed iugo quodam rationis et habenis astricta mitescat.



CAPUT XXII.

 De cogitationibus, et appetitu: deque decoro sermonis in confabulatione, ac disceptatione seruando.

98. Sunt autem gemini motus, hoc est, [f 1Kb] cogitationum et appetitus: alteri cogitationum, alteri appetitus:  non confusi, sed discreti et dispares. Cogitationes uerum exquirere, [a 1Kb] et quasi emolere muneris habent: appetitus ad aliquid impellit agendum atque excitat. Itaque ipso genere nature sue et cogitationes tranquillitatem sedationis infundunt, et appetitus motum agendi excutit. Ita ergo informati simus, ut bonarum rerum subeat animum cogitatio: appetitus rationi obtemperet  ne rationem excludat rei alicuius affectus: sed ratio quid honestati conueniat, examinet.

99. [b 2Kb] Et quoniam ad conseruationem decori 28 spectare diximus, ut sciamus in factis dictisue quis modus: prior autem ordo loquendi quam faciendi est; sermo in duo diuiditur, in colloquium familiare, et  in tractatum, disceptationemque fidei atque iustitie. In utroque seruandum, ne sit aliqua perturbatio: sed tamquam mitis et placidus, et beneuolentie plenus et gratie, sine ulla sermo ducatur contumelia. Absit pertinax in familiari sermone contentio; questiones enim magis excitare inanes, quam utilitatis aliquid afferre solet. Disceptatio sine ira, suauitas sine amaritudine sit, monitio sine asperitate, hortatio sine offensione. Et sicut in omni actu uite id cauere debemus, ne rationem nimius animi motus excludat, sed teneamus consilii locum: ita etiam in sermone formulam eam teneri conuenit, ne aut ira excitetur, aut odium, aut cupiditatis nostre, aut ignauie aliqua exprimamus indicia.

 100. Sit igitur sermo huiusmodi de Scripturis maxime. Quid enim magis nos oportet loqui, quam de conuersatione optima, adhortatione obseruationis,  discipline custodia. Habeat [c 1Kb] caput eius rationem et finis modum. Sermo enim tediosus iram excitat. Quam uero indecorum, ut cum omnis confabulatio habere soleat incrementum gratie, habeat neuum offensionis?

101. Tractatus quoque de doctrina fidei, de magisterio continentie, de disceptatione iustitie, adhortatione diligentie, non unus semper, sed ut se dederit lectio, nobis et arripiendus est, et prout possumus, prosequendus: neque nimium prolixus, neque cito interruptus; ne uel fastidium derelinquat, uel desidiam prodat atque incuriam. Oratio pura, simplex, dilucida, atque manifesta, plena grauitatis et ponderis: non affectata elegantia, sed non intermissa gratia.



CAPUT XXIII.


Iocos etsi nonnumquam honesti sint, tamen in ecclesiasticis uiris omnino proscribendos: uocem autem puram ac simplicem esse oportere.

102. [d 1Kb] Multa preterea de ratione dicendi dant precepta seculares uiri, que nobis pretereunda arbitror, [e 2Kb] ut de iocandi disciplina. 29 Nam licet interdum honesta ioca ac suauia sint, tamen ab ecclesiastica abhorrent regula; quoniam que in Scripturis sanctis non reperimus, ea quemadmodum usurpare possumus?

103. Cauenda enim etiam in fabulis, ne inflectant grauitatem seuerioris propositi. ue uobis, qui ridetis, quia flebitis ! ait Dominus: et  nos ridendi materiam requirimus, ut hic ridentes, illic fleamus? Non solum profusos, sed omnes etiam iocos declinandos arbitror; nisi forte [f 1Kb] plenum  suauitatis et gratie sermonem esse, non indecorum est.

104. Nam de uoce quid loquar, quam simplicem et puram esse satis arbitror: [a 1Kb] canoram autem esse nature est, non industrie. Sit sane distincta pronuntiationis modo, et plena succi uirilis; ut agrestem ac subrusticum fugiat sonum, non ut rythmum affectet scenicum, sed [b 1Kb] mysticum seruet.



CAPUT XXIu.

Tria in uite actibus obseruanda, nimirum ut rationi appetitus subiiciatur, ut in studiis iusta seruetur moderatio, denique ut suo queque tempore atque ordine gerantur. Que omnia in sanctis ueteris Testamenti uiris adeo prefulserunt, ut manisfestum sit eos cardinalibus, quas uocant, uirtutibus egregie  instructos fuisse.

105. De ratione dicendi satis dictum puto, nunc de actione uite quid congruat, consideremus. [c 1Kb] Tria autem in hoc genere spectanda cernimus: unum, ut rationi appetitus non reluctetur; hoc enim solummodo possunt officia nostra illi decoro conuenire. Si enim appetitus rationi obediat, facile id quod deceat in omnibus officiis conseruari potest. Deinde ne maiore studio quam res ipsa est que suscipitur, [d 1Kb] uel minore: aut paruam magno ambitu suscepisse, aut magnam inferiore destituisse uideamur. Tertium de moderatione studiorum, operumque nostrorum: de ordine quoque rerum et de opportunitate temporum, non dissimulandum puto.

 106. Sed primum illud quasi fundamentum est omnium, ut appetitus rationi pareat: secundum et tertium idem est, hoc est, in utroque moderatio. uacat enim apud nos speciei liberalis, que pulchritudo habetur, et dignitatis contemplatio. Sequitur de ordine rerum, et de opportunitate temporum. Ac per hoc tria sunt, que uideamus utrum in aliquo sanctorum consummata possimus docere.

107. Primum ipse pater Abraham, qui ad magisterium future successionis informatus et instructus est, iussus, exire de terra sua, et de cognatione sua, et de domo patris sui ; nonne [e 1Kb] multiplicate necessitudinis prestrictus affectu, tamen appetitum rationi obedientem prebuit?  Quem enim terre sue, cognationis, domus quoque proprie gratia non delectaret? Et hunc ergo mulcebat suorum suauitas, sed imperii celestis 30 et remunerationis eterne consideratio mouebat amplius. Nonne considerabat uxorem imbecillem ad labores, teneram ad iniurias, decoram ad incentiua insolentium, sine summo non posse duci periculo? Et tamen subire omnia, quam excusare consultius  diiudicauit. Deinde cum descenderet in Aegyptum, monuit ut diceret se sororem esse, non uxorem ipsius.

108. Aduerte, quanti appetitus. Timebat uxoris pudori, timebat proprie saluti, suspectas habebat Aegyptiorum libidines; et tamen preualuit apud eum ratio exsequende deuotionis. Considerauit enim quod Dei fauore ubique tutus esse posset, offenso autem Domino, etiam domi non posset illesus manere. uicit igitur appetitum ratio, et obedientem sibi prestitit.

109. [f 1Kb] Capto nepote, non perterritus neque tot regum turbatus populis, bellum repetit: uictoria potitus, prede partem cuius ipse fuit auctor, recusauit . Promisso quoque sibi  filio, cum consideraret emortui corporis sui uires depositas, sterilitatem coniugis, et supremam senectutem, etiam contra usum nature Deo credidit .

110. Aduerte conuenire omnia. Appetitus non defuit, sed repressus est: animus equalis gerendis, qui nec magna pro uilibus, nec minora pro magnis duceret, moderatio pro negotiis, ordo rerum, opportunitas temporum, mensura uerborum. Fide primus, iustitia precipuus, in prelio strenuus, in uictoria non auarus, domi hospitalis, uxori sedulus.

111. Sanctum quoque eius nepotem Iacob delectabat domi securum degere: sed mater uoluit peregrinari, ut daret fraterne iracundie locum . uicit appetitum consilii salubritas. Exsul  domo, profugus a parentibus, ubique tamen conuenientem mensuram negotiis tenuit, et temporibus opportunitatem reseruauit. Acceptus domi parentibus, ut alter maturitate prouocatus obsequii benedictionem daret, alter amore pio propenderet . Fraterno quoque iudicio prelatus, cum cibum suum fratri cedendum putasset: delectabatur utique alimento secundum naturam, sed secundum pietatem cessit petito. Pastor domino gregis fidus, socero gener sedulus, impiger in labore, in conuiuio parcus, in satisfactione preuius, in remuneratione largus . Denique sic fraternam mitigauit iracundiam; ut cuius uerebatur inimicitias, adipisceretur gratiam .

112. Quid de Ioseph loquar, qui utique habebat  cupiditatem libertatis, et suscepit seruitii necessitatem? Quam subditus in seruitute, quam in uirtute constans, quam benignus in carcere, sapiens in interpretatione, in potestate moderatus, in ubertate prouidus, in fame iustus, ordinem laudis rebus adiungens, et opportunitatem temporibus, equitatem populis officii sui moderatione dispensans ?

 113. Iob quoque iuxta secundis, atque aduersis rebus irreprehensibilis, patiens, gratus Deo atque acceptus, uexabatur doloribus, sed se consolabatur .

31 114. Dauid etiam fortis in bello, patiens in aduersis, in Hierusalem pacificus, in uictoria mansuetus, in peccato dolens, in senectute prouidus, rerum modos, uices temporum per singularum sonos seruauit etatum; ut mihi uideatur non minus uiuendi genere, quam canendi suauitate predulcis [a 1Kb] immortalem Deo sui fudisse meriti cantilenam .

115. Quod his uiris principalium uirtutum officium defuit? Quarum primo loco [b 1Kb] constituerunt prudentiam, que in ueri inuestigatione uersatur, et scientie plenioris infundit cupiditatem: secundo  iustitiam, que suum cuique tribuit, alienum non uindicat, utilitatem propriam negligit, ut communem equitatem custodiat: tertio fortitudinem, que et in rebus bellicis excelsi animi magnitudine, et domi eminet, corporisque prestat uiribus: quarto temperantiam, que modum, ordinemque seruat omnium, que uel agenda, uel dicenda arbitramur.



CAPUT XXu.

Exposito cur ductum non fuerit a memoratis uirtutibus exordium, easdem in ueteribus Patribus exstitisse pressius demonstratur.

116. Hec forsitan aliquis dicat primo loco poni oportuisse, quoniam ab his quatuor uirtutibus nascuntur officiorum genera. Sed hoc artis est, [c 1Kb] ut primo officium definiatur, postea certa in genera  diuidatur. Nos autem artem fugimus, exempla maiorum proponimus: que neque obscuritatem afferunt ad intelligendum, neque ad tractandum uersutias. Sit igitur nobis uita maiorum discipline speculum, non calliditatis commentarium: imitandi reuerentia, non disputandi astutia.

117. Fuit igitur in sancto Abraham primo loco prudentia, de quo dicit Scriptura: Credidit Abraham Deo, et reputatum est illi ad iustitiam .  Nemo enim prudens, qui Deum nescit. Denique insipiens dixit quia non est Deus ; nam sapiens non diceret. Quomodo enim sapiens qui non requirit auctorem suum, qui dicit lapidi: Pater meus es tu : [d 3Kb] qui dicit diabolo, ut Manicheus: Auctor meus es tu? Quomodo sapiens Arianus, qui mauult imperfectum auctorem habere atque degenerem, quam uerum atque perfectum? [e 1Kb] Quomodo sapiens Marcion atque Eunomius, qui malunt Deum malum quam bonum habere? Quomodo sapiens, qui Deum suum non timet? Initium enim sapientie timor Domini . Et alibi habes: Sapientes non declinant de ore Domini, sed tractant 32 in confessionibus suis . Simul quoque dicente Scriptura: Reputatum est ei ad iustitiam;  alterius uirtutis ei gratiam detulit.

118. Primi igitur nostri definierunt prudentiam in ueri consistere cognitione. Quis enim illorum ante Abraham, Dauid, Salomonem? Deinde iustitiam spectare ad societatem generis humani. Denique Dauid ait: Dispersit, dedit pauperibus, iustitia eius manet in eternum. Iustus miseretur, iustus commodat . Sapienti et iusto totus mundus diuitiarum est. Iustus communia pro suis habet, sua pro communibus. Iustus se ipsum, priusquam alios, accusat. Ille enim iustus, qui nec sibi parcit, et occulta sua latere non patitur. uide quam iustus Abraham. In senectute susceperat filium per repromissionem , reposcenti Domino negandum ad sacrificium, quamuis unicum, non  putauit.

119. Aduerte hic omnes uirtutes quatuor in uno facto. Fuit sapientie, Deo credere, nec filii gratiam anteferre auctoris precepto: fuit iustitie, acceptum reddere: fuit fortitudinis, appetitum ratione cohibere. Ducebat hostiam pater, interrogabat filius, tentabatur affectus patrius, sed non uincebatur. Repetebat filius appellationem paternam, compungebat paterna uiscera, sed non minuebat deuotionem.  Accedit et quarta uirtus, temperantia. Tenebat iustus et pietatis modum, et exsecutionis ordinem. Denique dum sacrificio necessaria uehit, dum ignem adolet, dum filium ligat, dum gladium educit, hoc immolandi ordine meruit, ut filium reseruaret.

120. Quid sapientius sancto Iacob, qui Deum uidit facie ad faciem, et meruit benedictionem ? Quid iustius, qui ea que acquisierat, oblatis muneribus cum fratre diuisit? Quid fortius, qui cum Deo luctatus est? Quid modestius eo qui modestiam ita et locis et temporibus deferebat, ut filie iniuriam mallet pretexere coniugio, quam uindicare; eo quod inter alienos positus amori potius consulendum, quam odia colligenda censebat?

121. Ne quam sapiens, qui tantam fabricauit  arcam ! Quam iustus, qui ad semen omnium reseruatus, solus ex omnibus et preterite generationis superstes est factus, et auctor future, mundo potius et uniuersis magis quam sibi natus! Quam fortis, ut diluuium uinceret! Quam temperans, ut diluuium toleraret! quando introiret, qua moderatione degeret, quando coruum, quando columbam dimitteret, quando 33 reciperet reuertentes, quando exeundi opportunitatem captaret, agnosceret?



CAPUT XXuI.

In inquirenda ueritate contra sua precepta peccasse philosophos: Moysen uero illis sapientiorem se prebuisse. Eo maiori studio enitendum ad comparandam sapientiam, quo maior est ipsius dignitas, ad  quam omnes ipsa natura impelluntur.

122. Itaque tractant [a 1Kb] in ueri inuestigatione tenendum illud decorum, ut summo studio requiramus quid uerum sit, non falsa pro ueris ducere, non obscuris uera inuoluere, non superfluis uel implexis atque ambiguis occupare animum. Quid tam indecorum, quam uenerari ligna, quod ipsi faciunt? Quid tam obscurum, quam de astronomia et geometria tractare, quod probant; et profundi eris spatia metiri, celum quoque et mare numeris includere: relinquere causas salutis, errores querere.

123. At non ille eruditus in omni sapientia Aegyptiorum Moyses probauit ista: sed illam sapientiam detrimentum et stultitiam iudicauit, et auersus ab ea, intimo Deum quesiuit affectu; ideoque uidit, interrogauit,  audiuit loquentem. Quis magis sapiens quam ille quem docuit Deus, qui omnem sapientiam Aegyptiorum, omnesque artium potentias operis sui uirtute euacuauit ? Non hic incognita pro cognitis habebat, hisque temere assentiebatur: que duo in hoc maxime naturali atque honesto loco uitanda discant, qui sibi nec contra naturam  esse, nec turpe iudicant saxa adorare, et a simulacris auxilium petere, que nichil sentiant.

124. Quanto igitur excelsior uirtus est sapientia, tanto magis enitendum arbitror, ut assequi eam possimus. Itaque ne quid contra naturam, ne quid turpe atque indecorum sentiamus, duo hec, id est, et tempus et diligentiam ad considerationem rerum examinandi gratia referre debemus. Nihil est enim quo magis homo ceteris animantibus prestet, quam quod rationis est particeps, causas rerum requirit, generis sui auctorem inuestigandum putat, in cuius potestate uite necisque nostre potestas sit, qui mundum hunc suo nutu regat, cui sciamus rationem esse reddendam nostrorum actuum. Nihil est enim quod magis proficiat ad uitam honestam, quam ut credamus  eum iadicem futurum, quem et occulta non fallant, et indecora offendant, et honesta delectent.

125. Omnibus igitur hominibus inest secundum naturam humanam uerum inuestigare, que 34 nos ad studium cognitionis et scientie trahit, et inquirendi infundit cupiditatem. In quo excellere uniuersis pulchrum uidetur, sed pancorum est assequi: qui uoluendo cogitationes, consilia examinando, non mediocrem impendunt laborem; ut ad illud beate honesteque uiuendum peruenire possint, atque operibus appropinquare. Non enim qui dixerit, inquit, mihi: Domine, Domine, intrabit in regnum celorum, sed qui fecerit ea que dico . Nam studia scientie sine factis, haud scio an etiam inuoluant magis.



CAPUT XXuII.


Primum officii fontem esse prudentiam, ex qua deriuate tres alie uirtutes, ita cum ea atque inter se connexe sunt, ut ab inuicem diuelli ac separari nequeant.

126. Primus igitur Officii fons [b 1Kb] prudentia est. Quid enim tam plenum officii, quam deferre Auctori studium atque reuerentiam? Qui tamen fons et in uirtutes deriuatur ceteras; neque enim potest iustitia sine prudentia esse, cum examinare quid iustum, quidue iniustum sit, non mediocris prudentie sit; summus in utroque error. Qui enim iustum iudicat iniustum, iniustum uero iustum, exsecrabilis apud Deum. Ut quid abundant [c 52Kb] iustitie imprudenti? Salomon ait . Neque iterum prudentia sine iustitia est; pietas enim in Deum initium intellectus.  Quo aduertimus illud ab huius seculi translatum magis quam inuentum sapientibus; quia pietas fundamentum est omnium uirtutum.

127. Iustitie [d 126Kb] autem pietas est prima in Deum, secunda in patriam, tertia in parentes, item in omnes: que et ipsa secundum nature est magisterium. Siquidem ab ineunte etate ubi primum sensus infundi  ceperit, uitam amamus tamquam Dei munus, patriam, parentesque diligimus, deinde equales quibus sociari cupimus. Hinc caritas nascitur, que alios sibi prefert, non querens que sua sunt, in quibus est principatus iustitie.

128. Omnibus quoque animantibus innascitur, [a 1Kb] primum salutem tueri, cauere que noceant, expetere que prosint, ut pastum, ut latibula quibus se a periculo, imbribus, sole defendant, quod est prudentie. Succedit quoque ut omnium genera animantium congregabilia natura sint: primo generis sui ac forme consortibus, tum etiam ceteris; ut uidemus boues armentis, [b 1Kb] equos gregibus, et maxime pares paribus delectari: ceruos quoque ceruis, et plerumque 35 hominibus adiungi. Iam de procreandi studio  et sobole, uel etiam generantium amore, quid loquar, in quo est forma iustitie precipua?

129. Liquet igitur et has, et reliquas cognatas sibi esse uirtutes. Siquidem et fortitudo  que uel in bello tuetur a barbaris patriam, uel domi defendit infirmos, uel a latronibus socios, plena sit iustitie: et scire quo consilio defendat atque adiuuet, captare etiam temporum et locorum opportunitates, prudentie ac modestie sit: et temperantia ipsa sine prudentia modum scire non possit: opportunitatem noscere, et secundum mensuram reddere, sit iustitie: et in omnibus istis magnanimitas necessaria sit, et quedam fortitudo mentis, plerumque et corporis; ut quis quod uelit, possit implere.



CAPUT XXuIII.


Societatem constare iustitia et beneficentia: illius partes duas ultionem et priuatam possessionem a Christianis non agnosci: quod uero de rerum communitate ac mutuo auxilio tradunt Stoici, hoc eos e Scripturis sacris mutuatos esse. Quantus iustitie splendor, et quinam scopuli accessum ad illam prepediant.

130. Iustitia [c 1Kb] igitur ad societatem generis humani, et ad communitatem refertur. Societatis enim ratio diuiditur in duas partes, iustitiam et beneficentiam, quam eamdem liberalitatem et benignitatem uocant: iustitia mihi excelsior uidetur, liberalitas gratior: illa censuram tenet, ista bonitatem.

 131. Sed [d 1Kb] primum ipsum quod putant philosophi iustitie munus, apud nos excluditur. Dicunt enim illi eam primam esse iustitie formam, ut nemini quis noceat, nisi lacessitus iniuria: quod Euangelii auctoritate uacuatur ; uult enim Scriptura, ut sit in nobis spiritus Filii hominis, qui uenit conferre gratiam, non inferre iniuriam.

132. Deinde formam iustitie putauerunt, ut quis [e 1Kb] communia, id est, publica pro publicis habeat, priuata pro suis. Ne hoc quidem secundum naturam, natura enim omnia omnibus in commune profudit. Sic enim Deus generari iussit omnia [f 1Kb] ut pastus omnibus communis esset, et terra foret omnium quedam communis possessio. Natura igitur ius commune generauit, usurpatio ius fecit priuatum.  Quo in loco aiunt [g 1Kb] placuisse Stoicis, que in terris gignantur, omnia ad usus hominum creari: homines autem hominum causa esse generatos; ut ipsi inter se aliis alii prodesse possint.

133. Unde hoc, nisi de nostris Scripturis dicendum assumpserunt? Moyses enim scripsit, quia dixit Deus: Faciamus hominem ad imaginem nostram et secundum similitudinem, et habeat potestatem piscium maris, et uolatilium celi, et pecorum, 36 et omnium repentium super terram . Et Dauid ait: Omnia subiecisti sub pedibus eius, oues et boues uniuersas, insuper et pecora campi: uolucres celi, et pisces maris . Ergo omnia subiecta esse homini de nostris didicerunt, et ideo censent propter hominem esse generata.

 134. Hominem quoque hominis causa generatum esse in libris Moysi reperimus, dicente Domino: Non est bonum esse hominem solum, faciamus ei adiutorium simile sibi . Ad adiumentum ergo mulier data est uiro, que generaret; ut homo homini adiumento foret. Denique antequam mulier formaretur, dictum est de Adam: Non est inuentus adiutor similis illi ; adiumentum enim homo nisi de homine habere non poterat. Ex omnibus igitur animantibus nullum animal simile, et ut absolute dicamus, nullus adiutor hominis inuentus est: muliebris igitur sexus adiutor exspectabatur.

135. [h 1Kb] Ergo secundum Dei uoluntatem, uel nature  copulam, inuicem nobis esse auxilio debemus, certare officiis, uelut in medio omnes utilitates ponere, et ut uerbo Scripture utar, adiumentum ferre alter alteri, uel studio, uel officio, uel pecunia, uel operibus, uel quolibet modo; ut inter nos societatis augeatur gratia. Nec quisquam ab officio uel [a 1Kb] periculi terrore reuocetur: sed omnia sua ducat, uel aduersa uel prospera. Denique sanctus Moyses pro populo patrie bella suscipere grauia non reformidauit, nec regis potentissimi trepidauit arma, nec barbarice immanitatis expauit ferociam: sed abiecit salutem suam, ut plebi redderet libertatem.

136. [b 1Kb] Magnus itaque iustitie splendor, que aliis potius nata quam sibi, communitatem et societatem nostrane adiuuat: [c 1Kb] excelsitatem tenet; ut suo iudicio  omnia subiecta habeat, opem aliis ferat, pecuniam conferat, officia non abnuat, pericula suscipiat aliena.

137. Quis non cuperet hanc uirtutis arcem tenere, [d 1Kb] nisi prima auaritia infirmaret atque inflecteret tante uirtutis uigorem? Etenim dum augere opes, aggregare pecunias, occupare terras possessionibus cupimus, prestare diuitiis; iustitie formam exuimus, beneficentiam communem amisimus. Quomodo enim potest iustus esse, qui studet eripere alteri, quod sibi querat?

138. Potentie [e 1Kb] quoque cupiditas, formam iustitie uirilem effeminat? Quomodo enim potest pro aliis interuenire, qui alios sibi subiicere conatur: et infirmo aduersus potentes opem ferre, qui ipse grauem libertati affectat potentiam?



37 CAPUT XXIX.


Iustitiam in bello etiam atque ipsis hostibus seruari oportere Moysis ac Elisei exemplis ostenditur: ab Hebreis mutuo ueteres accepisse, ut hostes appellarent nomine molliori: denique iustitie fundamentum in fide esse, ac formam in Ecclesia.

139. Quanta autem iustitia sit ex hoc intelligi potest, quod nec locis, nec personis, nec temporibus excipitur, que etiam [f 1Kb] hostibus reseruatur; ut si constitutus sit cum hoste aut locus aut dies prelio, aduersus iustitiam putetur aut loco preuenire, aut tempore. Interest enim utrum aliquis pugna aliqua et conflictu graui capiatur, [g 1Kb] an superiore gratia, uel aliquo euentu. Siquidem uehementioribus hostibus et infidis, et his qui amplius leserint, uehementior  refertur ultio; ut de Madianitis qui per mulieres suas plerosque peccare fecerant ex plebe Iudeorum, unde et Dei in populum patrum iracundia effusa est. Et ideo factum est ut nullum Moyses uictor superesse  pateretur : Gabaonitas autem qui fraude magis quam bello tentauerant plebem patrum, non expugnaret iehsu; sed conditionis imposite afficeret iniuria . Syros uero Eliseus, quos obsidentes in ciuitatem induxerat, momentanea cecitate percussos, ut quo ingrederentur uidere non possent, uolenti regi Isrel percutere non acquiesceret dicens: Non percuties quos non captiuasti in lancea et in gladio tuo: pone eis panem et aquam, ut manducent et bibant, et remittantur et eant ad dominum suum ; ut humanitate prouocati gratiam representarent. Denique postea in terram Isrel uenire pirate Syrie destiterunt.

140. Si ergo etiam in bello iustitia ualet, quanto  magis in pace seruanda est? Et hanc gratiam propheta his detulit, qui ad eum corripiendum uenerant. Sic enim legimus, quod in obsidionem eius miserat rex Syrie exercitum suum, cognito quod Eliseus esset, qui consiliis et [h 1Kb] argumentationibus eius obuiaret omnibus. Quem uidens exercitum Giezi seruus prophete, de salutis periculo trepidare cepit. Cui dixit propheta: Noli timere, quoniam plures nobiscum sunt, quam cum illis. Et rogante propheta ut aperirentur oculi seruo suo, aperti sunt. Et uidit itaque Giezi totum montem equis repletum et curribus in circuitu Elisei. Quibus descendentibus ait propheta: Percute, Deus, cecitate exercitum Syrie. Quo impetrato, dixit ad Syros: uenite post me, et ducam uos ad hominem quem queritis. Et uiderunt Eliseum, quem  corripere gestiebant: et uidentes, tenere non poterant. Liquet 38 igitur etiam in bello fidem et iustitiam seruari oportere, nec illud decorum esse posse, si uioletur fides.

141. Denique etiam [i 1Kb] aduersarios molli ueteres appellatione nominabant, ut peregrinos uocarent; hostes enim antiquo ritu peregrini dicebantur. Quod eque etiam ipsum de nostris assumptum dicere possumus; aduersarios enim suos Hebrei Allophylos, hoc est, alienigenas Latino appellabant uocabulo. Denique in libro Regnorum primo sic legimus: Et factum est in diebus illis, conuenerunt alienigene in pugnam ad Isrel .

142. [i 1Kb] Fundamentum ergo est iustitie fides; iustorum enim corda meditantur fidem: et qui se  iustus accusat, iustitiam supra fidem collocat; nam tunc iustitia eius apparet, si uera fateatur. Denique et Dominus per Esaiam: Ecce, inquit, mitto lapidem in fundamentum Sion , id est, Christum  in fundamenta Ecclesie. Fides enim omnium, Christus: Ecclesia autem quedam forma iustitie est. Commune ius omnium: [a 2Kb] in commune orat, in commune operatur, in commune tentatur. Denique qui se ipsum sibi abnegat; ipse iustus, ipse dignus Christo est. Ideo et Paulus fundamentum posuit Christum , ut supra eum opera iustitie locaremus; quia fides fundamentum est: in operibus autem aut malis iniquitas, aut bonis iustitia est.



CAPUT XXX.

De beneficentia et eius partibus beneuolentia et liberalitate: quomodo ille simul iungende sint; quenamue adiuncta, ut liberalitatem cum laude ac merito quis exerceat, requirantur?

143. Sed iam de beneficentia loquamur, que diuiditur  etiam ipsa in beneuolentiam et liberalitatem. Ex his igitur duobus constat beneficentia, ut sit perfecta. Non enim satis est bene uelle , sed etiam bene facere: nec satis est iterum bene facere, nisi id ex bono fonte, hoc est, bona uoluntate proficiscatur: Hilarem enim datorem diligit Deus . Nam si inuitus facias, que tibi merces est? Unde Apostolus generaliter: Si uolens hoc ago, mercedem habeo: si inuitus, dispensatio mihi credita est . In Euangelio quoque multas disciplinas accepimus iuste liberalitatis.

144. Pulchrum est igitur bene uelle, et eo largiri consilio, [b 1Kb] ut prosis, non ut noceas. Nam si luxurioso ad luxurie effusionem, adultero ad mercedem adulterii largiendum putes; non est beneficentia ista,  ubi nulla est beneuolentia. Officere enim istud est, non prodesse alteri, si 39 largiaris ei qui conspiret aduersus patriam, qui congregare cupiat tuo sumptu perditos, qui impugnent Ecclesiam. Non est hec probabilis liberalitas, si adiuues eum qui aduersus uiduam et pupillos graui decernit iurgio, aut ui aliqua possessiones eorum eripere conatur.

145. Non probatur largitas, [c 1Kb] si quod alteri largitur, alteri quis extorqueat: si iniuste querat, et iuste dispensandum putet; nisi forte ut ille Zaccheus , reddas prius quadruplum ei quem fraudaueris: et gentilitatis uitia fidei studio et credentis operatione compenses. Fundamentum igitur habeat liberalitas tua.

146. Hoc primum queritur, ut cum fide conferas,  fraudem non facias oblatis; ne dicas te plus conferre, et minus conferas. Quid enim opus est dicere? Fraus promissi est: in tua potestate est largiri quod uelis. Fraus fundamentum soluit, et opus corruit. Numquid Petrus ita indignatione efferbuit, ut Ananiam exstingui uellet, uel uxorem eius ? Sed exemplo eorum noluit perire ceteros.

147. Nec illa perfecta est liberalitas, [d 1Kb] si iactantie causa magis quam misericordie largiaris. Affectus tuus nomen imponit operi tuo: quomodo a te proficiscitur, sic estimatur. uides quam moralem iudicem habeas. Te consulit, quomodo opus tuum suscipiat, mentem tuam prius interrogat. Nesciat, inquit, sinistra tua, quid faciat dextera tua . Non de corpore loquitur, sed etiam unanimus tuus, frater  tuus quod facis nesciat; ne dum hic mercedem queris iactantie, illic remunerationis fructum amittas. Perfecta autem est liberalitas, ubi silentio quis tegit opus suum, et necessitatibus singulorum occulte subuenit: quem laudat os pauperis, et non labia sua.

148. Deinde [e 1Kb] perfecta liberalitas  fide, causa, loco, tempore commendatur; ut primum opereris circa domesticos fidei. Grandis culpa si, sciente te, fidelis egeat: si scias eum sine sumptu esse, [f 1Kb] famem tolerare, erumnam perpeti, qui presertim egere erubescat: si in causam ceciderit aut captiuitatis suorum, aut calumnie, et non adiuues: si sit in carcere, et penis, et suppliciis propter debitum aliquod iustus excrucietur  si tempore afflictionis sue nichil a te impetret: si tempore periculi quo rapitur ad mortem, plus apud te pecunia tua ualeat, quam uita morituri. De quo pulchre Iob dixit: Benedictio perituri in me ueniat .

149. Personarum quidem Deus acceptor non est, quia nouit omnia. Nos autem omnibus quidem debemus misericordiam: sed quia plerique fraude eam querunt, et affingunt erumnam; 40 ideo ubi causa manifestatur, persona cognoscitur, tempus urget, largius se debet profundere misericordia. Non enim auarus Dominus est, ut plurimum querat. Beatus quidem qui dimittit omnia, et sequitur eum: sed et ille beatus est, [g 1Kb] qui quod habet, ex affectu facit. Denique duo era uidue illius diuitum muneribus  pretulit ; quia totum illa quod habuit, contulit: illi autem ex abundantia partem exiguam contulerunt. Affectus igitur diuitem collationem aut pauperem facit, et pretium rebus imponit. Ceterum Dominus non uult simul [a 1Kb] effundi opes, sed dispensari : nisi forte ut Eliseus boues suos occidit, et pauit pauperes ex eo quod habuit ; ut nulla cura teneretur domestica, sed relictis omnibus, in disciplinam se propheticam daret.

150. Est etiam illa probanda liberalitas , [b 1Kb] ut proximos seminis tui non despicias, si egere cognoscas. Melius est enim ut ipse subuenias tuis, quibus pudor est ab aliis sumptum deposcere, aut alicui postulare subsidium necessitati:  non tamen ut illi ditiores eo fieri uelint, quod tu potes conferre inopibus; causa enim prestat, non gratia. Neque enim propterea te Domino dicasti, ut tuos diuites facias: sed ut uitam tibi perpetuam fructu boni operis acquiras, et pretio miserationis peccata redimas tua. Putant se parum poscere? Pretium tuum querunt, uite tue fructum adimere contendunt, [c 2Kb] et se iuste facere putant. Et accusat quod eum diuitem non feceris, cum te ille uelit eterne uite fraudare mercede.

151. Consilium prompsimus, auctoritatem petamus. Primum neminem debet pudere, si ex diuite pauper fiat, dum largitur pauperi; quia Christus pauper factus est, cum diues esset, ut omnes sua inopia ditaret. Dedit regulam quam sequamur, ut bona ratio  sit exinaniti patrimonii; si quis pauperum famem repulit, inopiam subleuauit. Unde et consilium in hoc do, Apostolus dicit: Hoc enim uobis utile est, ut Christum imitemini . Consilium bonis datur, correptio errantes cercet. Denique quasi bonis dicit: Quia non tantum facere, sed et uelle cepistis ab anno preterito . Perfectorum utrumque est, non pars. Itaque docet et liberalitatem sine beneuolentia, et beneuolentiam sine liberalitate non esse perfectam. Unde ad perfectum hortatur, dicens: Nunc ergo et facere consummate, ut quemadmodum prompta est in uobis uoluntas faciendi, ita sit et perficiendi ex eo quod habetis. Si enim uoluntas prompta  est, secundum id quod habet, acceptum est, non secundum quod non habet. Non enim ut aliis refectio sit, uobis autem angustia: sed ex equalitate in hoc tempore, uestra abundantia ad illorum inopiam, ut illorum abundantia sit ad 41 uestram inopiam; ut fiat equalitas, sicut scriptum est: Qui multum, non abundauit: et qui modicum, non minorauit .

152. Aduertimus quemadmodum et beneuolentiam, et liberalitatem, et modum comprehendit, et fructum, atque personas. Ideo modum quia imperfectis dabat consilium, non enim patiuntur angustias, nisi imperfecti. [d 1Kb] Sed et si quis Ecclesiam nolens grauare in sacerdotio aliquo constitutus aut ministerio, non totum quod habet, conferat; sed operetur cum honestate quantum officio sat est, non mihi  imperfectus uidetur. Et puto quod hic augustiam non animi, sed rei familiaris dixerit.

153. De personis autem puto dictum: Ut uestra abundantia sit ad illorum inopiam, et illorum abundantia ad uestram inopiam; id est, ut populi abundantia sit bone operationis ad illorum subleuandam alendi inopiam: et illorum abundantia spiritalis adiuuet in plebe inopiam meriti spiritalis, et conferat ei gratiam.

154. Unde exemplum optimum posuit: Qui multum, non abundauit: et qui modicum, non minuit. bene hortatur ad officium misericordie omnes homines istud exemplum; quoniam et qui plurimum auri possidet, non abundat; quia nichil est quidquid in hoc seculo est: et qui exiguum habet, non  minuit; quia nichil est, quod amittit. Res sine dispendio est, que tota dispendium est.

155. Est etiam sic intellectus bonus: Qui plurimum habet, et si non donat, non abundat; quia quantumuis acquirat, eget semper, qui plus concupiscit: et qui exiguum habet, non minuit; quia non multum est quod pauperem pascit. Similiter ergo et ille pauper qui confert spiritalia pro pecuniariis, et si plurimum habeat gratie, non abundat; non enim onerat gratia, sed alleuat mentem.

156. Sed etiam sic potest intelligi: Non abundas, o homo. Quantum est enim quod accepisti, etsi tibi multum est? Ioannes quo nemo maior est  inter natos mulierum, inferior tamen erat eo, qui minor est in regno celorum.

157. Potest et sic: Non abundat Dei gratia corporaliter, quia spiritalis est. Quis potest eius aut magnitudinem aut latitudinem comprehendere, quam non uidet? Fides si fuerit sicut granum sinapis, montes transferre potest, et non tibi datur ultra granum sinapis. Si abundet in te gratia [a 1Kb] , non est uerendum ne mens tua tanto munere incipiat extolli; quia multi sunt qui ab altitudine cordis sui grauius corruerunt, quam si nullam habuissent Domini gratiam? Et qui parum habet, non minuit; quia non est corporeum ut diuidatur: et quod parum uidetur habenti, plurimum est cui nichil deest.

42 158. Consideranda [b 1Kb] etiam in largiendo  etas atque debilitas, nonnumquam etiam uerecundia, que ingenuos prodit natales; ut senibus plus largiaris, qui sibi labore iam non queunt uictum querere. Similiter et debilitas corporis, et hec iuuanda promptius. Tum si quis ex diuitiis cecidit in egestatem: et maxime si non uitio suo, sed aut latrociniis, aut proscriptione, aut calumniis, que habebat, amisit.

159. Sed forte dicat aliquis: Cecus uno loco sedet et preteritur, et iuuenis ualidus frequenter accipit. Et uerum est, quia obrepit per importunitatem. Non est illud iudicii, sed tedii. Nam et Dominus ait in Euangelio  de eo qui iam clauserat ostium suum, si quis ostium eius procacius pulset, quia surgit et dat illi propter importunitatem.



CAPUT XXXI.


Acceptum beneficium largiori manu remetiendum terre precipitur exemplo: nec non adductus ad eamdem rem Salomonis de conuiuio locus, postea spiritali sensu exponitur.

160. Pulchrum quoque est propensiorem eius haberi rationem, qui tibi aut [c 1Kb] beneficium aliquod, aut munus contulit, si ipse in necessitatem incidit. Quid enim tam contra officium, quam non reddere quod acceperis? Nec mensura pari, sed uberiore reddendum arbitror, et [d 1Kb] usum pensare beneficii; ut et tu subuenias, quantum eius erumnam repellas. Etenim superiorem non esse in referendo [e 1Kb] quam in conferendo beneficio, hoc est minorem esse, quoniam  qui prior contulit, tempore superior est, humanitate prior.

 161. Unde imitanda nobis est in hoc quoque natura terrarum, que susceptum semen multiplicatiori solet numero reddere quam acceperit. Ideo tibi scriptum est: Sicut agricultura est homo insipiens, et tamquam uinea homo egens sensu. Si reliqueris eum, desolabitur . Sicut agricultura ergo etiam sapiens, ut tamquam fenerata sibi maiore mensura semina suscepta restituat. Terra ergo aut spontaneos fructus germinat, aut creditos uberiore cumulo refundit ac reddit. Utrumque debes quodam hereditario usu parentis, ne relinquaris sicut in fecundus ager. Esto tamen ut aliquis excusare possit [f 1Kb] quod non dederit, quomodo excusare potest quod non reddiderit? [g 1Kb] Non dare cuiquam uix licet, non reddere uero non licet.

 162. Ideo pulchre Salomon ait: Si sederis cenare ad mensam potentis, sapienter intellige ea que apponuntur tibi: et mitte manum tuam sciens quod oportet te talia preparare. Si autem insatiabilis es, 43 noli concupiscere escas eius; hec enim obtinent [h 43Kb] uitam fallacem . Quas nos imitari cupientes sententias, scripsimus. Conferre gratiam bonum est: at qui referre nescit, durissimus. Humanitatis exemplum ipsa terra suggerit. Spontane os fructus ministrat quos non seueris, multiplicatum quoque reddit quod acceperit. Negare tibi pecuniam numeratam non licet, quomodo licet acceptam non referre gratiam? [i 1Kb] In prouerbiis quoque habes, quod ita plurimum redhibitio ista gratie apud Deum consueuit ualere, ut etiam in die ruine inueniat  gratiam quando possunt preponderare peccata. Et quid aliis utar exemplis, cum Dominus ipse remunerationem uberiorem sanctorum meritis in Euangelio polliceatur, atque exhortetur ut operemur bonum opus, dicens: Dimittite et dimittetur uobis; date et dabitur uobis; [i 1Kb] mensuram bonam, commotam, supereffluentem dabunt in sinum uestrum ?

163. Itaque et illud conuiuium Salomonis non de cibis, sed de operibus est bonis. Quo enim melius epulantur animi, quam bonis factis? Aut quid aliud tam facile potest iustorum explere mentes, quam boni operis conscientia? Qui autem iucundior cibus, quam facere uoluntatem Dei? Quem cibum sibi solum Dominus abundare memorauit, sicut scriptum  est in Euangelio: Meus cibus est, ut faciam uoluntatem Patris mei qui est in celo .

 164. Hoc cibo delectemur, de quo ait Propheta: Delectare in Domino . Hoc cibo delectantur; qui superiores delectationes mirabili ingenio comprehenderunt, qui possunt scire qualis sit illa munda et intelligibilis mentis delectatio. Edamus ergo panes sapientie; et saturemur in uerbo Dei; quia non in solo pane, sed in omni uerbo Dei uita est hominis facti ad imaginem Dei. De poculo uero satis expresse dicit sanctus Iob: Sicut terra exspectans pluuiam, sic et isti sermones meos .



CAPUT XXXII.

Premisso quid gratie ob memorati conuiuii fercula sit referendum, uarie reddendi beneficii rationes recensetur; ubi et de beneuolentie laude, effectis atque ordine disseritur.

 165. Pulchrum est ergo ut diuinarum Scripturarum humescamus alloquio, et quasi ros sic in nos Dei uerba descendant. Cum igitur sederis ad illam mensam potentis, intellige quis sit iste potens: et in paradiso delectationis positus, atque in conuiuio sapientie locatus, considera que apponuntur tibi. Scripura diuina conuiuium sapientie est: singuli libri singula sunt fercula. 44 Intellige prius que habeant ferculorum dapes, et tunc mitte manum; ut ea que legis uel que accipis a Domino Deo tuo, operibus exsequaris, et collatam in te gratiam officiis representes: ut Petrus et Paulus, qui euangelizando uicem quamdam largitori muneris reddiderunt, ut possent singuli dicere: Gratia autem Dei sum quod sum, et gratia eius egena in me non fuit: sed abundantius  illis omnibus laboraui .

166. Alius ergo fructum accepti beneficii, ut aurum auro, argentum argento rependit: alius laborem, alius, haud scio an etiam locupletius, [a 1Kb] solum restituit affectum. Quid enim si reddendi nulla facultas suppetit? In beneficio referendo plus animus quam census operatur: magisque preponderat beneuolentia, quam possibilitas referendi muneris. Gratia enim in eo ipso quod habetur, refertur. Magna igitur beneuolentia, que etiam si nichil conferat, plus exhibet: et cum in patrimonio nichil habeat, largitur pluribus; idque facit sine ullo sui dispendio, et lucro omnium. Et ideo prestat beneuolentia supra ipsam liberalitatem. Ditior hec moribus, quam illa muneribus; plures  enim sunt qui indigent beneficio, quam qui abundant.

167. Est autem beneuolentia etiam coniuncta liberalitati, a qua ipsa liberalitas proficiscitur, cum largitatis affectum sequitur largiendi usus: et separata atque discreta. Ubi enim deest liberalitas, beneuolentia manet, communis quedam parens omnium, que amicitiam connectit et copulat: [b 1Kb] in consiliis fidelis, in prosperis leta, in tristibus mesta; ut unusquisque beneuolentis se magis quam sapientis credat consilio: ut Dauid cum esset prudentior, Ionathe tamen iunioris consiliis acquiescebat. [c 1Kb] Tolle ex usu hominum beneuolentiam, tamquam solem e mundo tuleris, ita erit; quia sine ea usus hominum esse non potest [d 1Kb] ut peregrinanti monstrare uiam, reuocare errantem, [e 1Kb] deferre hospitium, (non igitur mediocris uirtus, de qua sibi plaudebat Iob dicens   aquam de aqua profluenti dare, lumen de lumine accendere. Beneuolentia itaque in his est omnibus, tamquam fons aque reficiens sitient em, et tamquam lumen quod etiam in aliis luceat, nec illis desit, qui de suo lumine aliis lumen accenderint.

168. Est etiam illa beneuolentie liberalitas, ut si quod habes debitoris chirographum, scindens restituas, nichil a debitore consecutus debiti. Quod exemplo sui facere nos debere Iob sanctus admonet . Nam qui habet, non mutuatur: qui non habet, non liberat syngrapham. Quid igitur etiam si ipse non exigas, auaris heredibus reseruas, quam potes cum beneuolentie laude sine damno  pecunie representare?

45 169. Atque ut plenius discutiamus; [f 1Kb] beneuolentia a domesticis primum profecta personis, id est, a filiis, parentibus, fratribus, per coniunctionum gradus in ciuitatum peruenit ambitum, et de paradiso egressa mundum repleuit. Denique cum in uiro et femina beneuolentem Deus posuisset affectum, dixit: Erunt ambo in una carne , et in uno spiritu. Unde se Eua serpenti credidit; quoniam que beneuolentiam acceperat, esse maleuolentiam non opinabatur.



CAPUT XXXIII.

Beneuolentiam in Ecclesia maxime, et earumdem aut affinium uirtutum hominibus perseuerare.

170. Augetur beneuolentia cetu [g 2Kb] Ecclesie, fidei  consortio, initiandi societate, percipiende gratie necessitudine, mysteriorum communione. Hec enim etiam appellationes necessitudinum, reuerentiam filiorum, auctoritatem et pietatem patrum, germanitatem fratrum sibi uindicant. Multum igitur ad cumulandam spectat beneuolentiam necessitudo gratie.

171. Adiuuant etiam parium [a 1Kb] studia uirtutum. Siquidem beneuolentia etiam morum facit similitudinem. Denique Ionathas filius regis imitabatur sancti Dauid mansuetudinem, propter quod diligebat eum . Unde et illud: Cum sancto sanctus eris , non solum ad conuersationem, sed etiam ad beneuolentiam deriuandum uidetur. Nam utique et filii Ne simul habitabant, et non erat in his morum concordia .  Habitabant etiam in domo patria Esau et Iacob, sed discrepabant . Non enim erat beneuolentia inter eos, que sibi preferret alterum: sed magis contentio, que preriperet benedictionem . Nam cum alter predurus, alter mansuetus esset, inter dispares mores, et studia compugnantia, beneuolentia esse non poterat. Adde quia sanctus Iacob paterne degenerem domus uirtuti preferre non poterat.

172. Nihil autem tam [b 1Kb] consociabile, quam cum equitate iustitia: que uelut compar et socia 46 beneuolentie, facit ut eos quos pares nobis credimus, diligamus. Habet autem in se beneuolentia, etiam fortitudinem; nam cum amicitia ex beneuolentie fonte procedat, non dubitat pro amico grauia uite  sustinere pericula: Et si mala mihi, inquit, euenerint per illum, sustineo .



CAPUT XXXIu.


Alia nonnulla beneuolentie commoda memorantur.

173. Beneuolentia etiam gladium iracundie extorquere consueuit. Beneuolentia facit ut amici uulnera utilia quam uoluntaria inimici oscula sint . [c 1Kb] Beneuolentia facit, ut unus fiat ex pluribus; quoniam si plures amici sint, unus fiunt, in quibus unus spiritus et una sententia est. Simul aduertimus etiam [d 1Kb] correptiones in amicitia gratas esse, que aculeos habent, dolorem non habent. Compungimur enim censoriis sermonibus, sed beneuolentie delectamur sedulitate.

174. Ad summam, non [e 1Kb] omnibus eadem semper officia debentur, nec personarum semper, sed plerumque causarum et temporum prelationes sunt, ut  uicinum quis interdum magis quam fratrem adiuuerit. Quoniam et Salomon dicit: Melior uicinus in proximo, quam frater longe habitans . Et ideo plerumque amici se beneuolentie quisque committit, quam fratris necessitudini. Tantum ualet beneuolentia, ut plerumque pignora uincat nature.



CAPUT XXXu.

De fortitudine que diuiditur in bellicam atque domesticam: primam sine iustitia et prudentia uirtutem non esse: alteram maxime in tolerantia esse positam.

175. Satis copiose iustitie loco honesti naturam et uim tractauimus. Nunc de [f 3Kb] fortitudine tractemus, que uelut excelsior ceteris, diuiditur in res bellicas et domesticas. Sed bellicarum rerum studium a nostro officio iam alienum 47 uidetur, quia animi magis  quam corporis officio intendimus: nec ad arma iam spectat usus noster, sed ad pacis negotia. Maiores  autem nostri, ut iehsu Naue, Hierobaal, Samson, Dauid summam rebus quoque bellicis retulere gloriam.

176. Est itaque fortitudo uelut excelsior ceteris, sed numquam incomitata uirtus; non enim seipsam committit sibi: alioquin [a 1Kb] fortitudo sine iustitia iniquitatis materia est. Quo enim ualidior est, eo promptior ut inferiorem opprimat; cum in ipsis rebus bellicis iusta bella an iniusta sint, spectandum putetur.

177. Numquam Dauid nisi lacessitus bellum intulit. Itaque prudentiam fortitudinis comitem habuit in prelio. Nam et aduersus Goliam immani mole corporis uirum singulari certamine dimicaturus, arma quibus oneraretur, respuit ; uirtus enim suis lacertis magis quam alienis integumentis  nititur. Deinde eminus, quo grauius feriret, ictu lapidis hostem interemit. Postea numquam nisi consulto Domino , bellum adorsus. Ideo in omnibus uictor preliis, usque ad summam senectutem manu promptus, bello aduersum Titanas suscepto, ferocibus bellator miscebatur agminibus  glorie cupidus, incuriosus salutis.

178. Sed non hec sola preclara fortitudo est; sed etiam illorum gloriosam fortitudinem accipimus, qui per fidem magnitudine animi obstruxerunt leonum ora, exstinxerunt uirtutem ignis [b 20Kb] , effugerunt aciem gladii, conualuerunt de infirmitate fortes : qui non comitatu et legionibus succincti communem cum multis uictoriam, sed nuda uirtute  animi singularem de perfidis retulerunt triumphum. Quam insuperabilis Daniel, qui [c 1Kb] circa latera sua rugientes non expauit leones! Fremebant bestie, et ille epulabatur .



CAPUT XXXuI.

Fortitudinis officium aliud esse, ut iniuriam a debiliori depellamus: aliud ut non rectos animi motus cerceamus: aliud demum tum ut aspernemur humilia, tum ut honesta infracto animo prosequamur. Que ab uniuersis quidem Christianis, sed potissimum ab Ecclesiasticis uiris prestanda demonstrantur.

178*. Non igitur in [d 1Kb] uiribus corporis et lacertis tantummodo fortitudinis gloria est, sed magis in uirtute animi: [e 1Kb] neque in inferenda , sed in depellenda iniuria lex uirtutis  est. Qui enim non repellit a socio iniuriam, si potest, tam est in uitio, quam ille qui facit. Unde  sanctus Moyses hinc prius orsus  est tentamenta bellice fortitudinis. Nam cum uidisset Hebreum ab Aegyptio iniuriam accipientem, defendit; ita ut Aegyptium sterneret, atque in arena absconderet. Salomon quoque ait: Eripe eum qui ducitur ad mortem .

48 179. Unde igitur hoc uel Tullius, uel etiam Panetius, aut ipse Aristoteles transtulerint, apertum est satis. Quamquam etiam his duobus antiquior dixerit Iob: Saluum feci pauperem de manu potentis, et pupillum cui adiutor non erat, adiuui. Benedictio perituri in me ueniat . Nonne hic fortissimus, qui tam fortiter pertulit impetus diaboli, et uicit eum uirtute mentis sue? Neque uero de eius dubitandum fortitudine, cui dicit Dominus: Accinge sicut uir lumbos tuos, suscipe altitudinem et uirtutem:  omnem autem iniuriosum humiliato . Apostolus quoque ait: Habetis fortissimam consolationem . Est ergo fortis qui se in dolore aliquo consolatur.

180. Et re uera iure ea fortitudo uocatur, quando unusquisque se ipsum [f 1Kb] uincit, iram continet, nullis illecebris emollitur atque inflectitur, non aduersis perturbatur, non extollitur secundis, et quasi uento quodam, uariarum rerum circumfertur mutatione. Quid autem excelsius et magnificentius, quam exercere mentem, afficere carnem et in seruitudinem redigere; ut obediat imperio, consiliis obtemperet, ut in adeundis laboribus impigre exsequatur propositum animi ac uoluntatem?

181. Hec igitur prima uis fortitudinis, quoniam  in duobus generibus [g 1Kb] fortitudo spectatur animi. Primo, ut externa corporis pro minimis habeat, et quasi superflua despicienda magis quam expetenda ducat. Secundo, ut ea que summa sunt, omnes que res in quibus honestas et illud [h 7Kb] cernitur, preclara animi intentione usque ad affectum persequatur. Quid enim tam preclarum, quam ut ita animum informes tuum ut, neque diuitias, neque uoluptates, neque honores in maximis constituas, neque in his studium omne conteras? Quod cum ita affectus animo fueris, necesse est illud honestum ac decorum preponendum putes, illique mentem ita intendas tuam, ut quidquid acciderit quo [i 1Kb] frangi animi solent, aut patrimonii amissio, aut honoris immunitio, aut obtrectatio infidelium, quasi superior non sentias.  Deinde ut te salutis ipsius pericula pro iustitia suscepta non moueant.

182. Hec uera fortitudo est, quam habet Christi  athleta, [a 1Kb] qui, nisi legitimo certamine, non coronatur. An mediocre tibi uidetur preceptum fortitudinis: Tribulatio patientiam operatur, patientia probationem, probatio autem spem ? uide quot certamina, et una corona. Quod preceptum non dat, nisi qui est confortatus in Christo Iesu, cuius caro requiem non habebat. Afflictio undique: foris pugne, intus timores. Et quamuis in periculis, in laboribus plurimis, in carceribus, in mortibus positus; animo tamen non frangebatur, sed preliabatur, adeo ut potentior suis fieret infirmitatibus.

183. Itaque considera quemadmodum eos qui ad officia Ecclesie accedunt, despicientiam rerum humanarum habere debere doceat. Si ergo 49 mortui estis cum Christo ab elementis huius mundi, quid adhuc  uelut uiuentes de hoc mundo decernitis? Ne tetigeritis, ne attaminaueritis, ne gustaueritis, que sunt omnia [b 1Kb] ad corruptelam ipso usu . Et infra: Si ergo consurrexistis cum Christo, que sursum sunt querite, non que super terram . Et iterum: Mortificate ergo membra uestra, que sunt super terram . Et hec quidem adhuc omnibus fidelibus: tibi autem, fili, contemptum diuitiarum, profanarum quoque et anilium fabularum, suadet declinationem, nichil permittens nisi quod te exerceat ad pietatem; quia corporalis exercitatio nulli rei usui est: pietas autem ad omnia utilis.

184. Exerceat ergo te pietas ad iustitiam, continentiam, mansuetudinem; ut fugias iuuenilia opera, confirmatus et radicatus in gratia bonum fidei subeas  certamen: non te implices negotiis secularibus, quoniam Deo militas. Etenim si is qui imperatori militat, a [c 4Kb] susceptionibus litium, actu negotiorum forensium, uenditione mercium prohibetur humanis legibus; quanto magis qui fidei exercet militiam, ab omni usu negotiationis abstinere debet, agelluli sui contentus fructibus, si habet: si non habet, [d 1Kb] stipendiorum suorum fructu! Siquidem bonus testis est qui dicit: Iuuenis fui, et senui, et non uidi iustum derelictum, nec semen eius querens panem . Ea est enim tranquillitas animi et temperantia, que neque studio querendi afficitur, neque egestatis metu angitur.



CAPUT XXXuII.

Seruandam ut in prosperis, ita et in aduersis mentis  equalitatem: mala tamen interdum declinanda.

185. Ea est etiam que dicitur [e 1Kb] uacuitas animi ab angoribus; ut neque in doloribus molliores simus, neque in prosperis elatiores. Quod si hi qui [f 1Kb] ad capescendam rempublicam adhortantur aliquos, hec precepta dant, quanto magis nos qui ad officium Ecclesie uocamur, talia debemus agere que placeant Deo; ut 50 pretendat in nobis uirtus Christi, et ita simus nostro probati imperatori, ut membra nostra arma iustitie sint, arma non carnalia in quibus peccatum regnet, sed arma fortia Deo quibus peccatum destruatur: moriatur caro nostra, ut in ea omnis culpa moriatur; et quasi ex mortuis uiuentes, nouis resurgamus operibus ac moribus!

186. Hec sunt plena honesti et decori officii stipendia  fortitudinis. [a 1Kb] Sed quia in omnibus que agimus, non solum quid honestum, sed etiam quid [b 1Kb] possibile sit querimus, ne forte aggrediamur aliquid quod non possimus exsequi. Unde nos tempore persecutionis de ciuitate in ciuitatem concedere, immo ut uerbo ipso utar, fugere  uult Dominus; ne temere aliquis dum martyrii desiderat gloriam, offerat se periculis, que fortasse caro infirmior, aut remissior animus ferre ac tolerare non queat.



CAPUT XXXuIII.

Aduersus futura incommoda mentem exercitatione roborandam, nec non confirmandam preuidentia: et que hic incurrant difficultates?

187. Nec rursus propter [c 1Kb] ignauiam cedere quis ac deserere fidem debet metu periculi. Qua gratia  preparandus est animus, exercenda mens, stabilienda ad constantiam, ut nullis perturbari animus possit terroribus, nullis frangi molestiis, nullis suppliciis cedere. Que difficile quidem sustinentur: sed quia omnia supplicia grauiorum suppliciorum uincuntur formidine, ideo si consilio firmes animum tuum, nec a ratione discedendum putes, et proponas diuini iudicii metum, perpetui supplicii tormenta, potes animi subire tolerantiam.

188. Hoc igitur [d 1Kb] diligentie est, ut quis ita se comparet: illud ingenii, si quis potest uigore mentis preuidere que futura sunt, et tamquam ante oculos locare quid possit accidere, et quid agere debeat, si ita acciderit, definire; interdum 51 duo et tria simul uoluere animo, que coniiciat aut singula aut  coniuncta accidere posse, et aut singulis aut coniunctis disponere actus quos intelligat profuturos.

189. Fortis ergo est uiri non dissimulare cum aliquid immineat, sed pretendere, et tamquam explorare de specula quadam mentis, et obuiare cogitatione prouida rebus futuris, [e 1Kb] ne forte dicat postea: Ideo ista incidi, quia non arbitrabar posse euenire. Denique nisi explorentur aduersa, cito occupant. Ut in bello improuisus hostis uix sustinetur, et si imparatos inueniat, facile opprimit: ita animum mala inexplorata plus frangunt.

190. [f 1Kb] In his igitur duobus illa est animi excellentia, ut primum animus tuus bonis exercitus cogitationibus,  mundo corde quod uerum et honestum est uideat: Beati enim mundo corde, quia ipsi etiam Deum uidebunt : atque id quod honestum est solum bonum iudicet: deinde nullis [g 1Kb] perturbetur occupationibus, nullis cupiditatibus fluctuet.

191. Neque uero id facile quisquam facit. Quid enim tam difficile quam dispicere tamquam ex arce aliqua sapientie opes, aliaque omnia que plerisque uidentur magna et precelsa? Deinde ut iudicium tuum stabili ratione confirmes, et que iudicaueris leuia, tamquam nichil profutura contemnas? Deinde ut si quid acciderit aduersi, idque graue et acerbum putetur, ita feras, ut nichil preter naturam accidisse putes, cum legeris: [h 1Kb] Nudus sum natus, nudus exibo. Que Dominus dedit, Dominus abstulit ;  utique et filios amiserat et facultates. Seruesque in omnibus personam sapientis et iusti, sicut ille seruauit qui ait: Sicut Domino placuit, ita factum est: sit nomen Domini benedictum . Et infra: Sicut una insipientium mulierum locuta es. Si bona suscepimus de manu Domini, que mala sunt non sustinebimus ?



CAPUT XXXIX.

Fortitudinem aduersus omnia uitia dimicare debere, precipue aduersus auaritiam: quod in sancto Iob docetur factum.

192. Non est igitur mediocris nec discreta a ceteris animi fortitudo, que bellum cum uirtutibus gerat: sed que sola defendat ornamenta uirtutum omnium, et iudicia custodiat; et que [i 1Kb] inexpiabili prelio  aduersus omnia uitia decernat, inuicta ad labores, fortis ad pericula, rigidior aduersus uoluptates, dura aduersus illecebras, quibus aurem deferre nesciat, nec  aue dicat; pecuniam negligat, [i 1Kb] auaritiam fugiat tamquam labem quamdam, que 52 uirtutem effeminet. Nihil enim tam contrarium fortitudini, quam lucro uinci. Frequenter pulsis hostibus, et inclinata in fugam aduersariorum acie [k 70Kb] , dum exuuiis cesorum capitur preliator, inter ipsos quos strauit, miserandus occubuit: et triumphis suis deiecte legiones dum spoliis occupantur, hostem in se reuocauerunt, qui fugerat.

193. Fortitudo igitur tam immanem pestem repellat  et proterat, nec tentetur cupiditatibus, nec frangatur metu; quia uirtus sibi constat, ut fortiter omnia persequatur uitia, tamquam uirtutis uenena: iracundiam uelut quibusdam propulset armis, que tollat consilium, et tamquam egritudinem uitet. Glorie [a 1Kb] quoque caueat appetentiam, que frequenter nocuit immoderatius expetita, semper autem usurpata.

194. Quid horum sancto Iob uel in uirtute defuit, uel in uitio obrepsit? Quomodo laborem egritudinis, frigoris, famis pertulit? Quomodo despexit salutis periculum? Numquid rapinis diuitie coaceruate, de quibus tanta inopibus affluebant? [b 1Kb] Numquid auaritiam census, aut uoluptatis studia cupiditatesque excitauit? Numquid trium regum iniuriosa contentio, uel seruorum contumelia in iram excussit? Numquid  gloria sicut leuem extulit, qui imprecabatur grauia sibi, si umquam uel non uoluntariam celauisset culpam, uel reueritus esset multitudinem plebis, quominus annuntiaret eam in conspectu omnium? Neque enim consentanee sunt uitiis uirtutes, [c 1Kb] sed sibi constant. Quis igitur tam fortis quam sanctus Iob: cui secundus adiudicari potest, qui parem uix reperit?



CAPUT XL.

uirtutem bellicam nostris etiam non defuisse, ueterum exemplis, maximeque preclaro Eleazari facto demonstratur.

195. Sed fortasse aliquos [d 1Kb] bellica defixos gloria tenet, ut putent solam esse [e 1Kb] preliarem fortitudinem; et ideo me ad hec deflexisse, quia illa nostris  deforet. Quam fortis iehsu Naue, ut uno prelio quinque reges captos sterneret cum populis suis ! Deinde cum aduersum Gabaonitas [f 1Kb] urgeret prelium, et uereretur ne nox impediret uictoriam, magnitudine mentis et fidei clamauit: Stet sol; et stetit, donec uictoria consummaretur. Gedeon in trecentis uiris de ingenti populo et acerbo hoste reuexit triumphum . Ionathas adolescens [g 1Kb] uirtutem fecit in magno prelio . Quid de Machabeis loquar ?

196. Sed prius de populo dicam Patrum, qui cum essent parati ad repugnandum pro templo 53 Dei, et pro legitimis suis, dolo hostium die lacessiti sabbati, maluerunt uulneribus offerre nuda corpora,  quam repugnare, ne uiolarent sabbatum. Itaque omnes  leti se obtulerunt morti. Sed Machabei considerantes quod hoc exemplo gens omnis posset perire, sabbato etiam, cum ipsi in bellum prouocarentur, ulti sunt innocentium necem fratrum suorum. Unde postea stimulatus rex Antiochus, cum bellum accenderet per duces suos Lysiam, Nicanorem, Gorgiam, ita cum Orientalibus suis et Assyriis attritus est copiis, ut quadraginta et octo millia in medio campi a tribus millibus prosternerentur.

197. uirtutem ducis Iude Machabei de uno eius milite considerate . Namque Eleazarus cum supereminentem ceteris elephantum, lorica uestitum regia, aduerteret, arbitratus quod in eo esset rex, cursu concitus in medium legionis [h 1Kb] se proripuit, et abiecto clypeo, utraque  manu interficiebat, donec peruenit ad bestiam, atque intrauit sub eam, et subiecto gladio interemit eam. Itaque cadens bestia oppressit Eleazarum, atque ita mortuus est. Quanta igitur uirtus animi! Primo, ut mortem non timeret: deinde, ut circumfusus legionibus inimicorum, in confertos raperetur hostes, medium penetraret agmen, et contempta morte ferocior, abiecto clypeo, utraque manu uulnerate molem bestie subiret ac sustineret: post infra ipsam succederet, quo pleniori feriret ictu; cuius ruina inclusus magis quam oppressus, suo est sepultus triumpho.

198. Nec fefellit opinio uirum, quamuis regius fefellerit habitus; tanto enim uirtutis spectaculo defixi hostes [i 1Kb] inermem, occupatum incursare non  ausi, post casum ruentis bestie sic trepidauerunt, ut impares se omnes unius uirtuti arbitrarentur. Denique rex [i 1Kb] Antiochus Lysie filius, qui cum centum uinginti millibus hominum armatis uenerat et cum triginta duobus elephantis; ita ut ab ortu solis per singulas bestias uelut montes quidam splendor armorum corusco, tamquam lampadibus ardentibus refulgeret, unius territus fortitudine, pacem rogaret. Itaque Eleazarus heredem uirtutis sue pacem reliquit. Sed hec triumphorum sint.



CAPUT XLI.

Laudata Iude ac Ionathe magnitudine animi, martyrum in tolerando constantia, que pars non minima fortitudinis, ob oculos ponitur.

199. uerum quia fortitudo non solum secundis  rebus, sed etiam aduersis probatur: spectemus  nunc Iude Machabei exitum . 54 Is enim post uictum Nicanorem regis Demetrii ducem, securior aduersus uiginti millia exercitus regis, cum nongentis uiris bellum adorsus, uolentibus his cedere, ne multitudine opprimerentur, gloriosam magis mortem, quam turpem fugam suasit: Ne crimen, inquit, nostre relinquamus glorie. Itaque commisso prelio, cum a primo ortu diei in uesperam dimicaretur, dextrum cornu, in quo ualidissimam manum aduertit hostium, aggressus facile auertit. Sed dum fugientes sequitur, a tergo uulneri locum prebuit: ita [a 1Kb] gloriosiorem triumphis locum mortis inuenit.

200. Quid Ionatham fratrem eius attexam; qui cum parua manu aduersus exercitus regios pugnans,  desertus a suis, et cum duobus tantum relictus reparauit bellum, auertit hostem, fugitantes suos ad societatem reuocauit triumphi?

201. Habes fortitudinem bellicam, in qua non mediocris honesti ac decori forma est; quod mortem seruituti preferat ac turpitudini. Quid autem de martyrum dicam passionibus? Et ne longius euagemur, non minores de superbo rege Antiocho Machabei [b 1Kb] pueri reuexerunt triumphos, quam parentes proprii. Siquidem illi armati, isti sine armis uicerunt . Stetit inuicta septem puerorum cohors, regiis cincta legionibus: defecerunt supplicia, cesserunt tortores, non defecerunt martyres. Alius corium capitis exutus, speciem mutauerat,  uirtutem auxerat. Alius linguam iussus amputandam promere, respondit: Non solum Dominus audit loquentes, qui audiebat Moysen tacentem. . Plus audit tacitas cogitationes suorum, quam uoces omnium. Lingue flagellum times, flagellum sanguinis non times? Habet et sanguis uocem suam, qua clamat ad Deum, sicut clamauit in Abel .

202. Quid de matre loquar, que spectabat leta filiorum quot funera tot trophea, et morientium uocibus tamquam psallentium cantibus delectabatur, pulcherrimam uentris sui citharam in filiis cernens, et pietatis harmoniam omni lyre numero dulciorem ?

203. Quid de [c 1Kb] bimulis loquar, qui ante palmam  uictorie acceperunt, quam sensum nature? Quid de sancta Agne, que in duarum maximarum rerum posita periculo, castitatis et salutis, castitatem protexit, salutem cum immortalitate commutauit?

204. Non pretereamus etiam sanctum Laurentium, qui cum uideret Xystum episcopum suum ad martyrium duci, flere cepit, non passionem illius, sed suam remansionem. Itaque his uerbis appellare cepit: Quo progrederis sine filio, pater: quo, sacerdos sancte, sine diacono properas 55 tuo? Numquam sacrificium sine ministro offerre consueueras. quid in me ergo displicuit, pater? Num degenerem probasti? Experire certe utrum idoneum ministrum elegeris. Cui commisisti Dominici [d 5Kb] sanguinis consecrationem,  cui consummandorum consortium sacramentorum, huic sanguinis tui consortium negas? uide ne periclitetur iudicium tuum, dum fortitudo laudatur. Abiectio discipuli detrimentum est magisterii. Quid! quod illustres et prestantes uiri discipulorum certaminibus quam suis uincunt. Denique Abraham filium obtulit , Petrus Stephanum premisit . Et tu, pater, ostende in filio uirtutem tuam, offer quem erudisti, ut securus iudicii tui comitatu nobili peruenias ad coronam.

205. Tunc Xystus ait: Non ego te, fili, relinquo ac desero: sed maiora tibi debentur certamina. Nos quasi senes leuioris pugne cursum recipimus: te quasi iuuenem manet gloriosior de tyranno triumphus.  Mox uenies, flere desiste, post triduum me sequeris. [a 1Kb] Sacerdotem et leuitam hic medius numerus decet. Non erat tuum sub magistro uincere, quasi adiutorem quereres. Quid consortium passionis mee expetis? Totam tibi hereditatem eius dimitto. Quid presentiam meam requiris? Infirmi discipuli magistrum precedant, fortes sequantur, ut uincant sine magistro, qui iam non indigent magisterio. Sic et Elias Eliseum reliquit. Tibi ergo mando nostre uirtutis successionem.

206. Talis erat contentio, digna sane de qua certarent sacerdos et minister, quis prior pateretur pro Christi nomine. In fabulis ferunt tragicis excitatos theatri magnos esse plausus, cum se Pylades Orestem diceret; Orestes, ut erat, Orestem se esse asseueraret:  ille ut pro Oreste necaretur, Orestes ne Pyladem pro se pateretur necari. Sed illis non licebat uiuere, quod uterque 56 esset parricidii reus: alter qui [b 1Kb] fecisset, alter qui adiuuisset. Hic Laurentium sanctum ad hoc nullus urgebat, nisi amor deuotionis; tamen et ipse post triduum, cum illuso tyranno, impositus super craticulam exureretur:  Assum est, inquit, uersa et manduca. Ita animi uirtute uincebat ignis naturam.



CAPUT XLII.

Potestates non irritandas, neque adulationi prebendas aures.

207. Cauendum etiam reor, ne dum aliqui nimia glorie ducuntur cupiditate, insolentius abutantur potestatibus, et plerumque auersos a nobis animos gentilium in studia persecutionis excitent, atque inflamment ad iracundiam. Itaque ut illi perseuerare possint, et supplicia uincere, quantos perire faciunt?

208. [c 1Kb] Prospiciendum etiam ne adulantibus aperiamus aurem; emolliri enim adulatione, non solum fortitudinis non esse, sed etiam ignauie uidetur.



CAPUT XLIII.


De temperantia et precipuis eius partibus, nimirum animi tranquillitate ac moderatione, honestatis cura, et decoris consideratione.

209. Quoniam de tribus uirtutibus diximus, [d 1Kb] restat ut de quarta uirtute dicamus, que temperantia ac modestia uocatur: in qua maxime tranquillitas animi, studium mansuetudinis, moderationis gratia, honesti cura, decoris consideratio spectatur et queritur.

210. Ordo igitur quidam uite nobis tenendus est, ut a uerecundia prima quedam fundamenta ducantur: que socia ac familiaris est mentis 57 placiditati, proteruie fugitans, ab omni aliena luxu, sobrietatem diligit, honestatem fouet, decorum illud  requirit.

211. Sequatur conuersationis electio, [e 1Kb] ut adiungamur probatissimis quibusque senioribus. Namque ut equalium usus dulcior, ita senum tutior est, qui magisterio quodam et ductu uite colorat mores adolescentium, et uelut murice probitatis inficit. Namque si hi qui sunt ignari locorum, cum solertibus uiarum  iter adoriri gestiunt; quanto magis adolescentes cum senibus debent nouum sibi iter uite aggredi, quo minus errare possint, et a uero tramite uirtutis deflectere! Nihil enim pulchrius quam eosdem et magistros uite et testes habere.

212. Querendum etiam in omni actu [a 1Kb] quid personis, quid temporibus conueniat atque etatibus, quid etiam singulorum ingeniis sit accommodum. Sepe enim quod alterum decet, alterum non decet. Aliud iuueni aptum, aliud seni: aliud in periculis, aliud in rebus secundis.

213. Saltauit ante arcam Domini Dauid : non saltauit Samuel; nec ideo ille reprehensus, sed magis iste laudatus. Mutauit uultum [b 1Kb] contra regem, cui nomen Achis : at hoc si  fecisset remota formidine quo minus cognosceretur, nequaquam leuitatis reprehensione carere potuisset. Saul quoque uallatus choro prophetarum, etiam ipse prophetauit; et de solo quasi indigno memoratum est: Et Saul inter prophetas .



CAPUT XLIu.

Officio sibi congruo quemque studere oportere: sed multos impediri paternorum imitatione studiorum; contra quam Ecclesiastici uiri faciunt.

214. Unusquisque igitur suum ingenium [c 1Kb] nouerit, et ad id se applicet, quod sibi aptum elegerit. Itaque quid sequatur, prius consideret. [d 1Kb] Nouerit bona sua, sed etiam uitia cognoscat: equalemque se iudicem sui prebeat, ut bonis intendat, uitia declinet.

 215. Alius [e 1Kb] distinguende lectioni aptior, alius psalmo gratior, alius exorcizandis qui malo laborant spiritu, sollicitior, alius sacrario oportunior habetur. Hec omnia spectet sacerdos, et quid cuique congruat, id officii deputet. Quo etenim unumquemque suum ducit ingenium, aut quod officium decet, id maiore [f 1Kb] impletur gratia.

216. Sed id cum in omni uita difficile, tum in 58 nostro actu difficillimum est. [g 1Kb] Amat enim unusquisque sequi uitam parentum. Denique plerique ad  militiam feruntur, quorum militauerunt parentes, alii ad actiones diuersas.

217. In ecclesiastico uero officio nichil rarius inuenias quam eum qui sequatur institutum [h 1Kb] patris: uel quia grauis deterret actus, uel quia in lubrica etate difficilior abstinentia, uel quia alacri adolescentie uidetur uita obscurior; et ideo ad ea conuertuntur studia, que plausibiliora arbitrantur. Presentia quippe plures quam futura preferunt. Illi autem presentibus, nos futuris militamus. Unde quo prestantior causa, eo debet esse cura attentior.



CAPUT XLu.

De pulchro et honesto: quid sit inter illa discriminis tam apud profanos auctores, quam sacros.

218. Teneamus igitur uerecundiam, et eam que  totius uite ornatum attollit modestiam. Non enim mediocre est rebus singulis modum seruare, atque impartiri ordinem, [i 1Kb] in quo uere prelucet illud quod decorum dicitur: quod ita cum honesto iungitur, ut separari non queat. Siquidem et quod decet, honestum est, et quod honestum est, decet; ut magis in sermone distinctio sit, quam in uirtute discretio. Differre enim ea inter se intelligi potest, explicari non potest.

219. Et ut conemur aliquid eruere distinctionis, [i 1Kb] honestas uelut bona ualetudo est, et quedam salubritas corporis: decus autem tamquam uenustas et pulchritudo. Sicut ergo pulchritudo super salubritatem ac ualetudinem uidetur excellere, et tamen sine his esse non potest, neque ullo separari modo;  quoniam nisi bona ualetudo sit, pulchritudo esse ac uenustas non potest: sic honestas decorum illud in se continet, ut ab ea profectum uideatur, et sine ea esse non possit. uelut salubritas igitur totius operis actusque nostri honestas est, et sicut species est decorum, quod cum honestate confusum, opinione distinguitur. Nam etsi in aliquo uideatur excellere, tamen in radice est honestatis, sed flore precipuo, ut sine ea decidat, in ea floreat. Quid enim est honestas, nisi que turpitudinem quasi mortem fugiat?  Quid uero inhonestum, nisi quod ariditatem ac mortem afferat? uirente igitur substantia uirtutis, decorum illud tamquam flos emicat, quia radix salua est: at uero [a 1Kb] propositi nostri radice uitiosa, nichil germinat.

59 220. Habes hoc in nostris aliquanto expressius. Dicit enim Dauid: Dominus regnauit, decorem induit . Et Apostolus ait: Sicut in die, honeste ambulate . [b 1Kb] Quod Greci dicunt , hoc autem proprie significat, bono habitu, bona specie. Deus ergo primum hominem cum conderet, bona habitudine, bona membrorum compositione formauit, et optimam ei speciem dedit. Remissionem non dederat peccatorum: sed posteaquam renouauit eum spiritu, et infudit ei gratiam, qui uenerat in serui forma, et in hominis specie assumpsit  decorem redemptionis humane. Et ideo dixit Propheta: Dominus regnauit, decorem induit. Deinde alibi dicit: Te decet hymnus, Deus, in Sion ; hoc est dicere: Honestum est ut te timeamus, te diligamus, te precemur, te honorificemus; scriptum est enim: Omnia uestra honeste fiant . Sed possumus et hominem timere, diligere, rogare, honorare: hymnus specialiter Deo dicitur. Hoc tamquam excellentius ceteris credere est decorum, quod deferimus Deo. Mulierem quoque [c 70Kb] in habitu ornato orare conuenit: sed specialiter eam decet orare uelatam, et orare promittentem castitatem cum bona conuersatione .



CAPUT XLuI.

Proponitur bifida decori diuisio: tum postquam ostensum  est quod secundum naturam sit, honestum: quod secus, turpe censendum; exemplis illustratur hec ipsa diuisio.

221. Est igitur decorum quod preeminet, cuius [d 1Kb] diuisio gemina est. Nam est decorum quasi generale, quod per uniuersitatem funditur honestatis, et quasi in toto spectatur corpore: est etiam speciale, quod in parte aliqua enitet. Illud generale ita est, ac si equabilem formam atque uniuersitatem honestatis in omni actu suo habeat concinentem; cum omnis sibi eius uita consentit, nec in ulla aliqua re discrepat: hoc speciale, cum aliquem actum in suis habet uirtutibus preeminentem.

222. Simul illud aduerte quod et [e 1Kb] decorum est secundum naturam uiuere, secundum naturam degere,  et turpe est quod sit contra naturam. Ait enim Apostolus quasi interrogans: Decet mulierem non uelatam orare Deum? Nec ipsa natura [f 29Kb] docet uos quod uir quidem si comam habeat, ignominia est illi; quoniam contra naturam est ? Et iterum dicit: Mulier uero si capillos habeat, gloria est illi . Est enim secundum naturam, quoniam quidem capilli pro uelamine sunt; hoc est enim naturale uelamen. Personam igitur nobis et speciem natura ipsa dispensat, quam seruare debemus: 60 utinamque et innocentiam eius custodire possimus, nec acceptam nostra malitia mutaret!

223. [g 1Kb] Habes hoc decorum generale, quia fecit Deus mundi istius pulchritudinem. Habes et per partes, quia cum faceret Deus lucem, et diem noctemque  distingueret , cum conderet celum, cum terras et maria separaret, cum solem et lunam et stellas constitueret lucere super terram, probauit singula. Ergo decorum hoc, quod in singulis mundi partibus elucebat, in uniuersitate resplenduit, sicut probat Sapientia, dicens: Ego eram cui applaudebat . . . . . cum letaretur orbe perfecto . Similiter ergo et in fabrica humani corporis grata est uniuscuiusque membri portio: sed plus in commune compositio membrorum apta delectat, quod ita sibi quadrare et conuenire uideantur.



CAPUT XLuII.

Ut in uita nostra eluceat decorum illud, quid prestare nos oporteat, quosue appetitus refrenare?

 224. Si quis igitur [h 1Kb] equabilitatem uniuerse uite, et singularum actionum modos seruet, ordinem quoque, et constantiam dictorum atque operum, moderationemque custodiat, in eius uita decorum illud excellit, et quasi in quodam speculo elucet.

235. Accedat tamen [i 1Kb] suauis sermo, ut conciliet sibi affectum audientium, gratumque se uel familiaribus, uel ciuibus, uel, si fieri potest, omnibus prebeat. Neque adulantem se, neque adulandum cuiquam exibeat; alterum enim calliditatis est, uanitatis alterum.

226. Non [i 1Kb] despiciat quid de se unusquisque et maxime uir optimus sentiat; hoc enim modo discit bonis deferre reuerentiam. Nam negligere bonorum iudicia uel arrogantie, uel dissolutionis est: quorum  alterum superbie ascribitur, alterum negligentie.

227. Caueat etiam [a 1Kb] motus animi sui; ipse enim sibi et obseruandus et circumspiciendus est: et ut aduersum se cauendus, ita etiam de se tuendus. Sunt enim motus, in quibus est appetitus ille, qui quasi quodam prorumpit impetu; unde Grece dicitur quod [b 1Kb] ui quadam se repente proripiat. Non mediocris in his uis quedam animi atque nature est. Que tamen uis gemina est, una in appetitu, altera in ratione posita, que appetitum refrenet, et sibi obedientem prestet, et ducat quo uelit: et tamquam sedulo magisterio edoceat quid fieri, quid euitari oporteat, [c 1Kb] ut bone domitrici obtemperet.

228. Solliciti enim debemus esse, [d 1Kb] ne quid timere  aut incuriose geramus, aut quidquam 61 omnino cuius probabilem non possimus rationem reddere. Actus enim nostri causa, etsi non omnibus redditur, tamen ab omnibus examinatur. Nec uero habemus, in quo nos possimus excusare Nam etsi uis quedam nature in omni appetitu sit; [e 1Kb] tamen idem appetitus rationis subiectus est lege nature ipsius, et obedit ei. Unde boni speculatoris est ita pretendere animo, ut appetitus neque precurrat rationem, neque deserat; ne precurrendo perturbet atque excludat, eamque deserendo destituat. Perturbatio tollit constantiam, destitutio prodit ignauiam, accusat pigritiam. Perturbata enim mente latius se ac longius fundit appetitus, et tamquam efferato impetu frenos rationis non suscipit, nec ulla sentit aurige moderamina,  quibus possit reflecti. Unde plerumque non solum [f 1Kb] animus exagitatur, amittitur ratio; sed etiam inflammatur uultus, uel iracundia, uel libidine: pallescit timore, uoluptate se non capit, et nimia gestit letitia.

229. Hec cum fiunt, abiicitur illa [g 1Kb] naturalis quedam censura, grauitasque morum: nec teneri potest illa que in rebus gerendis atque consiliis sola potest auctoritatem suam, atque illud quod deceat tenere, constantia.

230. Grauior autem appetitus [h 1Kb] ex indignatione nimia nascitur, quam accepte plerumque accendit iniurie dolor. De quo satis nos psalmi quem in  prefatione posuimus , precepta instruunt. Pulchre autem et hoc accidit, ut scripturi de Officiis, ea prefationis nostre assertione uteremur que et ipsa ad officii magisterium pertineret.

231. [i 1Kb] Sed quia supra, ut oportebat, perstrinximus quemadmodum unusquisque cauere possit, ne excitetur accepta iniuria, uerentes ne prefatio prolixior fieret, nunc de eo uberius disputandum arbitror. Locus enim opportunus est, ut in partibus temperantie dicamus quemadmodum reprimatur iracundia.



CAPUT XLuIII.

Repetito compescende iracundie argumento, tres eorum qui lacessuntur iniuriis, ordines explicantur: ad quorum perfectissimum Apostolus ac Dauid dicuntur peruenisse: ubi ex occasione quedam huius  ac future uite traduntur discrimina.

232. Tria itaque genera esse hominum iniuriam accipientium in Scripturis diuinis demonstrare uolumus, si possumus. Unum est eorum quibus peccator insultat, [i 1Kb] conuiciatur, inequitat. Iis quia deest iustitia, pudor crescit, augetur dolor. Horum similes plurimi de meo ordine, de meo numero. Nam mihi infirmo si quis iniuriam faciat, forsitan, licet infirmus, donem iniuriam meam. [k 1Kb] Si crimen obiiciat, 62 non sum tantus, ut sim contentus conscientia mea, etiamsi me eius obiecti alienum nouerim: sed cupio abluere [l 1Kb] ingenui pudoris notam, tamquam infirmus. Ergo oculum pro oculo, et dentem pro dente exigo, et conuicium conuicio rependo.

233. Si uero is sum qui proficiam, etsi nondum  perfectus, non retorqueo contumeliam: etsi [m 1Kb] influat ille conuicium, et inundet aures meas contumeliis, ego taceo, et nichil respondeo.

234. Si uero perfectus sim  si ergo perfectus sim, benedico maledicentem, sicut benedicebat et Paulus; qui ait: Maledicimur, [n 1Kb] et benedicimus . Audierat enim dicentem: Diligite inimicos uestros, orate pro calumniantibus et persequentibus uos . Ideo ergo Paulus persecutionem patiebatur, et sustinebat, quia uincebat et mitigabat humanum affectum proposite mercedis gratia; ut filius Dei fieret, si dilexisset inimicum.

 235. Tamen et sanctum Dauid in hoc quoque genere uirtutis imparem Paulo non fuisse edocere possumus. Qui primo quidem cum malediceret ei filius Semei  et crimina obiiceret, tacebat et humiliabatur, et silebat a bonis suis , hoc est bonorum operum conscientia: deinde expetebat maledici sibi, [a 1Kb] quia maledicto illo diuinam acquirebat misericordiam.

236. uide autem quomodo et humilitatem et iustitiam et prudentiam emerende a Domino gratie reseruauerit. Primo dixit: Ideo maledicit mihi, quia Dominus dixit illi ut maledicat . Habes humilitatem; quia ea que diuinitus imperantur, equanimiter quasi seruulus ferenda arbitrabatur. Iterum dixit: Ecce filius meus qui exiuit de uentre  meo, querit animam meam . Habes iustitiam; si enim a nostris grauiora patimur, cur indigne ferimus que inferuntur ab alienis? Tertio ait: Dimitte illum ut maledicat; quoniam dixit illi Dominus, ut uideat humiliationem meam, et retribuat mihi [b 1Kb] Dominus pro maledicto hoc . Nec solum conuiciantem pertulit, sed etiam lapidantem et sequentem illesum reliquit , quin etiam post uictoriam petenti ueniam libenter ignouit.

237. Quod ideo inserui, ut Euangelico spiritu sanctum Dauid non solum inoffensum, sed etiam gratum fuisse conuicianti docerem, et delectatum potius quam exasperatum iniuriis, pro quibus mercedem sibi reddendam arbitrabatur. Sed tamen quamuis perfectus, adhuc perfectiora querebat. Incalescebat  iniurie dolore, quasi homo: [c 1Kb] sed uincebat quasi bonus miles; tolerabat quasi athleta fortis. Patientie autem finis, promissorum exspectatio, et ideo dicebat: Notum fac mihi, Domine, finem meum, et numerum dierum meorum, quis est, ut sciam quid desit mihi . 63 Finem illum querit promissorum celestium, uel illum, quando unusquique surget in suo ordine: Primitie Christus, deinde hi qui sunt Christi, qui in aduentum eius crediderunt, deinde finis . Tradito enim regno Deo et Patri, et euacuatis omnibus potestatibus, ut Apostolus dixit, perfectio incipit. Hic ergo impedimentum, hic  infirmitas etiam perfectorum, illic plena perfectio. Ideo et dies illos requirit uite eterne, qui sunt, non qui pretereunt; ut cognoscat quid sibi desit, que terra sit repromissionis perpetuos fructus ferens, que prima apud patrem mansio, que secunda, que tertia, in quibus pro ratione meritorum unusquisque requiescet.

238. Illa igitur nobis expetenda, in quibus perfectio, in quibus ueritas est. Hic umbra [d 3Kb] , hic imago, illic ueritas. Umbra in Lege, imago in Euangelio, ueritas in celestibus . Ante agnus offerebatur, offerebatur et uitulus, nunc Christus offertur: sed offertur quasi homo, quasi recipiens passionem; et offert se ipse quasi sacerdos, ut peccata nostra dimittat: hic in imagine, ibi in ueritate,  ubi apud patrem pro nobis quasi aduocatus interuenit. [e 1Kb] Hic ergo in imagine ambulamus, in imagine uidemus: illic facie ad faciem, ubi plena perfectio; quia perfectio omnis in ueritate est.



CAPUT XLIX.

Hic seruandam in nobis uirtutum imaginem, diaboli uero et uitiorum eradendam, ac in primis auaritie: que libertatem nobis adimit, uariisque turbatos uanitatibus imagine Dei spoliat.

239. Ergo dum hic sumus, seruemus imaginem, ut ibi perueniamus ad ueritatem. Sit in nobis imago iustitie, sit imago sapientie; quia uenietur ad illum diem. et secundum imaginem estimabimur.

240. Non inueniat in te aduersarius imaginem  suam, non rabiem, non furorem; in his enim imago nequitie est. Aduersarius enim diabolus sicut leo rugiens querit quem occidat, quem deuoret. Non inueniat auri cupiditatem, non argenti aceruos, non uitiorum simulacra; ne auferat tibi uocem libertatis. uox enim libertatis illa est, ut dicas: ueniet huius mundi princeps, et in me inueniet nichil . Itaque si securus es quod nichil in te inueniat, cum uenerit 64 perscrutari, dices illud quod dixit ad Laban Iacob patriarcha: Cognosce si quid tuorum apud me est . Merito beatus Iacob, apud quem nichil Laban suum potuit reperire! Absconderat  enim Rachel simulacra deorum eius aurea et argentea.

241. Itaque si sapientia, si fides, si contemptus seculi, si gratia tua abscondat omnem perfidiam, beatus eris; quia non respicis in uanitates et insanias falsas . An mediocre est tollere uocem aduersario, ut arguendi te non possit habere auctoritatem? Itaque qui non respicit in uanitates, non conturbatur; qui enim respicit conturbatur, et uanissime quidem. Quid est enim congregare opes, nisi uanum; quia caduca querere uanum est satis? Cum autem congregaueris, qui scias an possidere liceat tibi?

242. Nonne uanum est ut mercator noctibus ac diebus conficiat iter, [a 1Kb] quo aggregare possit thesauri  aceruos, [b 1Kb] merces congreget, conturbetur ad pretium, ne forte minoris uendat quam emerit, aucupetur locorum pretia, et subito aut latrones [c 1Kb] in se inuidia famose negotiationis excitet, aut non exspectatis serenioribus flatibus, dum lucrum querit, [d 1Kb] naufragium impatiens more incidat?

243. Annon conturbatur etiam ille uane, qui summo labore coaceruat, quod nesciat cui heredi relinquat? Sepe quod auarus summa congesserit sollicitudine, precipiti effusione [e 1Kb] dilacerat heres luxuriosus: et diu quesita turpis helluo, presentium cecus, futuri improuidus, quadam absorbet uoragine. Sepe etiam speratus successor inuidiam [f 1Kb] parte acquirit hereditatis, et celeri obitu extraneis adite successionis transcribit compendia.

 244. Quid [g 1Kb] ergo uane araneam texis, que inanis et sine fructu est, et tamquam casses suspendis inutiles diuitiarum copias: que etsi fluant, nichil prosunt; immo exuunt te imaginem Dei, et induunt terreni imaginem? [h 2Kb] Si tyranni aliquis imaginem habeat, nonne obnoxius est damnationi? Tu deponis imaginem eterni imperatoris, et erigis in te imagiginem mortis. Eiice magis de ciuitate anime tue imaginem diaboli, et [i 1Kb] attolle imaginem Christi. Hec in te fulgeat, in tua ciuitate, hoc est, anima resplendeat, que oblitterat uitiorum imagines. De quibus ait Dauid: Domine, in ciuitatetua, 65 ad nichilum deduces imagines eorum . Cum enim depinxerit  Hierusalem Dominus ad imaginem suam, tunc aduersariorum omnis imago deletur.



CAPUT L.

Leuitas a terrenis cupiditatibus maxime alienos esse debere. Que sint illorum uirtutes ex Apostolo, quantaue in ipsis castimonia requiratur: item que dignitas eorum atque officium, ad quod primarie uirtutes sunt necessarie. Hasce ignotas non fuisse philosophis, sed in ordine illos peccauisse: nonnulla esse natura secundum officium, que ob adiuncta fiant contra officium; unde colligitur quantas dotes postulet dignitas leuitarum: que sequitur uerborum Moysis tribui leuitice benedicentis expositio.

245. Quod si Euangelio Domini etiam populus ipse ad despicientiam opum informatus atque institutus  est; quanto magis uos leuitas oportet terrenis non teneri cupiditatibus, quorum Deus portio est? Nam cum diuideretur a Moyse possessio terrena populo parum, excepit leuitas Dominus [i 1Kb] a terrene possessionis consortio, quod ipse illis esset funiculus hereditatis . Unde ait Dauid: Dominus pars hereditatis mee, et calicis mei . Denique sic appellatur leuita [k 1Kb] ipse meus, uel ipse pro me. Magnum ergo munus eius, ut de eo Dominus dicat: Ipse meus; uel quemadmodum Petro dixit de statere in ore piscis reperto: Dabis eis pro me et pro te . Unde et Apostolus cum episcopum dixisset debere esse sobrium, pudicum, ornatum, hospitalem, docibilem, non auarum, non litigiosum, domui sue bene prepositum, addidit:  Diaconos similiter oportet esse graues, non bilingues, non multo uino deditos, non turpe lucrum sectantes, habentes mysterium fidei in conscientia pura . Et hi autem probentur primum, et sic ministrent, nullum crimen habentes.

66 246. Aduertimus quanta in nobis requirantur: ut abstinens sit a uino minister Domini, ut testimonio bono fulciatur non solum fidelium, [l 1Kb] sed etiam ab his qui foris sunt. Decet enim actuum operumque nostrorum testem esse publicam existimationem, ne derogetur muneri; ut qui uidet ministrum altaris congruis ornatum uirtutibus, auctorem predicet, et Dominum ueneretur, qui tales seruulos  habeat. Laus enim Domini, ubi munda possessio, et innocens familie disciplina.

247. De [a 4Kb] castimonia autem quid loquar, quando una tantum , nec repetita permittitur copula? Et in ipso ergo coniugio lex est non iterare coniugium, nec secunde coniugis sortiri coniunctionem. Quod plerisque mirum uidetur, cur etiam ante baptismum iterati coniugii ad electionem muneris et ordinationis prerogatiuam impedimenta generentur; cum etiam delicta obesse non soleant, si lauacri remissa fuerint sacramento. Sed intelligere debemus quia baptismo culpa dimitti potest, lex aboleri non potest. In coniugio non culpa, sed lex est. Quod culpe est igitur in baptismate relaxatur: quod legis est in coniugio non soluitur. Quomodo autem potest hortator esse uiduitatis qui ipse  coniugia frequentauerit?

248. Inoffensum autem exhibendum et immaculatum ministerium, [b 2Kb] nec ullo coniugali coitu uiolandum  cognoscitis, qui integri corpore, incorrupto pudore, alieni etiam ab ipso consortio coniugali, sacri ministerii gratiam recepistis? Quod eo non preterii, quia in plerisque abditioribus locis cum ministerium gererent, uel etiam sacerdotium, filios susceperunt: et id tamquam usu ueteri defendunt, quando per interualla dierum sacrificium deferebatur; et tamen castificabatur etiam populus per biduum aut triduum, ut ad sacrificium purus accederet, ut in ueteri Testamento legimus ; et lauabant uestimenta sua. Si in figura tanta obseruantia, quanta 67 in ueritate? Disce, sacerdos atque leuita, quid sit lauare uestimenta tua, ut mundum corpus celebrandis exhibeas sacramentis. Si populus sine ablutione uestimentorum suorum prohibebatur accedere ad hostiam suam, tu illotus  mente pariter et corpore audes pro aliis supplicare, [c 1Kb] audes aliis ministrare?

249. Non mediocre officium leuitarum, de quibus  dicit Dominus: Ecce eligo leuitas de medio filiorum Isrel pro omni primogenito aperiente uuluam filiis Isrel: redemptiones eorum erunt isti, et erunt mihi leuite. Mihi enim sanctificaui primogenitum in terra Aegypti . Cognouimus quia non inter ceteros leuite computantur, sed omnibus preferuntur, qui eliguntur ex omnibus, et sanctificantur; ut primogenita fructuum atque primitie que Domino deputantur, in quibus est uotorum solutio, et redemptio peccatorum. Non accipies, inquit, eos inter filios Isrel: sed constitues leuitas super tabernaculum testimonii, et super omnia uasa eius astare, et super quecumque sunt in ipso. Ipsi tollant tabernaculam et omnia [a 1Kb] uasa eius, et ipsi ministrent in eo, et in circuitu tabernaculi castra ipsi constituant, et promouendo,  tabernaculum ipsi deponant leuite: et constituendo castra, rursum ipsum tabernaculum ipsi statuant. Alienigena quicumque accesserit, morte moriatur .

250. Tu ergo electus es ex omni numero filiorum Isrel, inter sacros fructus quasi primogenitus estimatus, prepositus tabernaculo, ut pretendas in castris sanctitatis et fidei, ad que si alienigena accesserit, morte morietur, positus ut operias arcam Testamenti. Non enim omnes uident alta mysteriorum, quia operiuntur a leuitis; ne uideant qui uidere non debent, et sumant qui seruare non possunt. Moyses denique circumcisionem uidit spiritualem: sed operuit eam, ut in signo circumcisionem prescriberet. uidit azyma ueritatis et sinceritatis, uidit passionem  Domini: operuit azymis corporalibus azyma ueritatis, operuit passionem Domini, agni uel uituli immolatione. [b 1Kb] Et boni leuite seruauerunt mysterium, fidei sue tegmine; et tu mediocre putas quod commissum est tibi? Primum ut alta Dei uideas, quod est sapientie: deinde [c 1Kb] ut excubias pro populo deferas, quod est iustitie: castra defendas, tabernaculumque  68 tuearis, quod est fortitudinis: te ipsum continentem ac sobrium prestes, quod est temperantie.

251. Hec [d 22Kb] uirtutum genera principalia constituerunt etiam hi qui foris sunt: [e 1Kb] sed communitatis superiorem ordinem quam sapientie iudicauerunt; cum sapientia fundamentum sit, iustitia opus sit, quod manere non potest, nisi fundamentum habeat. Fundamentum autem Christus est .

252. Prima ergo fides, [f 1Kb] que est sapientie, ut Salomon dicit, secutus patrem: Initium sapientie timor Domini . Et lex dicit: Diliges Dominum Deum tuum, diliges proximum tuum . Pulchrum est enim ut gratiam tuam atque officia in societatem humani generis conferas. [g 1Kb] Sed  primum illud decorum est, ut quod habes pretiosissimum, hoc est, mentem tuam, qua nichil habes prestantius, Deo deputes. Cum solueris auctori debitum, licet ut opera tua in beneficentiam et adiumenta hominum conferas, atque opem feras necessitatibus, aut pecunia, aut officio, aut etiam quocumque munere; quod late patet in uestro ministerio: pecunia, ut subuenias: debito, ut obligatum liberes: officio, ut seruanda suscipias, que metuat amittere, qui deponenda credidit.

253. Officium est igitur depositum seruare ac reddere. [h 1Kb] Sed interdum commutatio fit, aut tempore, aut necessitate, ut non sit officium reddere quod acceperis; ut si quis contra patriam, opem Barbaris ferens, pecuniam apertus hostis reposcat: aut si cui  reddas, cum adsit qui extorqueat: si furenti restituas, cum seruare non queat: si insanienti gladium depositum non neges, quo se ille interimat, nonne soluisse contra officium est? Si furto quesita sciens suscipias, ut fraudetur qui amiserat, nonne contra officium est?

254. Est etiam contra officium  nonnumquam [a 1Kb] soluere promissum, sacramentum custodire: ut Herodes qui iurauit quoniam [b 1Kb] quidquid petitus esset, daret filie Herodiadis, et necem Ioannis prestitit, ne promissum negaret . Nam de Iephthe quid dicam, qui immolauit filiam, que sibi uictori prima occurrerat, quo uotum impleret, quod spoponderat, ut quidquid sibi primum occurrisset, offerret Deo ? Melius fuerat 69 nichil tale promittere, quam promissum soluere parricidio.

255. Hec quanti consilii sit prospicere, non ignoratis. Et ideo eligitur leuita [c 25Kb] , qui sacrarium custodiat, ne fallatur consilio, ne fidem deserat, ne mortem timeat, ne quid intemperantius gerat, ut specie ipsa grauitatem preferat [d 1Kb] : nec solum animum,  sed etiam oculos continentes habere quem deceat; ne uel ipse frontem sobrietatis fortuitus uiolet occursus; quoniam: Qui uiderit mulierem ad concupiscendam eam, adulterauit eam in corde suo . Ita adulterium non solum facti colluuione, sed etiam aspectus intentione committititur.

256. Magna hec uidentur, ac nimis seuera, sed in magno munere non superflua; quando tanta est leuitarum gratia, ut de his Moyses in benedictionibus  diceret: Date Leui [e 41Kb] uiros eius, date Leui manifestos eius, date Leui sortem suffragii sui, et ueritatem eius uiro sancto, quem tentauerunt in tentationibus, maledixerunt super 70 aquam contradictionis. Qui dicit patri suo et matri: Non noui te; et fratres suos non cognouit, et filios suos abdicauit: hic custodit uerba tua, et testamentum tuum obseruauit .

257. Illi ergo uiri eius, et manifesti eius, qui nichil in corde doli habeant, nichil fraudis occultent, sed uerba eius custodiant, et in corde suo conferant, sicut conferebat et Maria : qui suos parentes officio suo non nouerint preferendos, qui uiolatores oderint castitatis, pudicitie ulciscantur iniuriam, nouerint officiorum tempora; quod maius,  quod minus sit, quod cui aptum tempori est, et ut id solum sequantur quod honestum est; [f 1Kb] sane ubi duo honesta, id quod honestius est, preponendum putent; hi iure benedicti.

28. Si quis ergo manifestet iustitias Dei, [g 1Kb] incensum imponat: Benedic, Domine, uirtutem ipsius, opera manuum eius suscipe ; ut gratiam prophetice benedictionis inueniat apud eum qui uiuit et regnat in secula seculorum, Amen.



LIBER SECUNDUS.



69 CAPUT I.


uite beatitudinem acquiri honestate, quippe qua Christianus gloriam et fauores hominum spernens, opera sua Deo soli placere in uotis habet.

1. Superiore [a 1Kb] libro de officiis tractauimus, que conuenire honestati arbitraremur, in qua uitam beatam positam esse nulli dubitauerunt, quam Scriptura appellat uitam eternam. Tantus enim splendor [b 1Kb] honestatus est, ut uitam beatam efficiant tranquillitas conscientie, et securitas innocentie. Et ideo sicut exortus sol lune globum et cetera stellarum abscondit lumina, ita fulgor honestatis, ubi uero et incorrupto uibrat decore, cetera que putantur bona secundum uoluptatem corporis, 70 aut secundum seculum clara et illustria, obumbrat.

 2. Beata plane, que non alienis estimatur iudiciis, sed domesticis percipitur sensibus, tamquam sui iudex. Neque enim populares opiniones pro mercede aliqua requirit, neque pro supplicio pauet. Itaque quo minus sequitur gloriam, eo magis super eam eminet. Nam qui gloriam requirunt, his ea merces presentium, umbra futurorum est, que impediat uitam eternam; quod in Euangelio scriptum est: Amen dico uobis, perceperunt mercedem suam ; de his scilicet qui uelut [c 1Kb] tuba canente, uulgare liberalitatem suam quam faciunt circa pauperes, gestiunt. Similiter et de ieiunio quod ostentationis causa faciunt: Habent, inquit, mercedem suam.

3. Honestatis igitur est uel misericordiam facere,  71 uel ieiunium deferre in abscondito; ut mercedem uidearis a solo Deo tuo querere, non etiam ab hominibus. Nam qui ab hominibus querit, habet mercedem suam: qui autem a Deo, habet uitam eternam: quam prestare non potest nisi auctor eternitatis, sicut illud est: Amen, dico tibi, hodie mecum eris in paradiso . Unde expressius Scriptura uitam eternam appellauit eam que  sit beata; ut non hominum opinionibus [d 1Kb] estimandum relinqueretur, sed diuino iudicio committeretur.



CAPUT II.

uarie philosophorum de beatitudine opiniones: eam in Dei cognitione ac bonorum operum studio consistere primum probatur ex Euangelio: tum ne a philosophis uideatur hoc sumptum, prophetarum testimoniis confirmatur.

4. Itaque philosophi [e 1Kb] uitam beatam, alii in non dolendo posuerunt, ut Hieronymus: alii in rerum scientia, ut Herillus, qui audiens ab Aristotele et Theophrasto mirabiliter laudatam esse rerum scientiam, solam eam quasi summum bonum posuit; cum illi eam quasi bonum, non quasi solum bonum  laudauerint. Alii [f 1Kb] uoluptatem dixerunt, ut Epicurus: alii, ut Callipho, et post eum Diodorus, ita interpretati sunt, ut alter ad uoluptatem, alter ad uacuitatem doloris, consortium honestatis adiungerent, quod sine ea non possit esse beata uita. Zenon Stoicus solum et summum bonum quod honestum est: Aristoteles autem uel Theophrastus et ceteri peripatetici in uirtute quidem, hoc est honestate uitam beatam esse, sed compleri eius beatitudinem etiam [g 2Kb] corporis atque externis bonis asseruerunt.

5. Scriptura autem diuina uitam eternam in cognitione posuit diuinitatis, et fructu bone operationis. Denique utriusque assertionis Euangelicum suppetit testimonium. Nam et de scientia ita dixit Dominus iehsu: Hec est autem uita eterna, ut cognoscant  te solum uerum Deum, et quem misisti Iesum Christum . Et de operibus ita respondit: Omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit .

6. Sed ne estimetur hoc recens esse, et prius tractatum a philosophis, quam in Euangelio predicatum  , 72 accipiant quam longe antequam philosophorum nomen audiretur, per os sancti Dauid utrumque aperte uideatur expressum. Scriptum est enim: Beatus quem tu erudieris, Domine; et de lege tua docueris eum . Habemus et alibi: Beatus uir qui timet Dominum, in mandatis eius cupiet nimis . Docuimus de cognitione, cuius premium eternitatis fructum esse memorauit, adiiciens Propheta, [a 1Kb] quia in domo huius timentis Dominum, uel eruditi in Lege, et cupientis in mandatis diuinis: Gloria et diuitie, et iustitia eius manet in seculum seculi . De operibus quoque in eodem psalmo subiunxit  uite eterne suppetere premium uiro iusto. Denique ait: Beatus uir qui miseretur et commodat, disponet sermones suos in iudicio; quia in seculum non commouebitur. In memoria eterna erit iustus . Et infra: Dispersit, dedit pauperibus, iustitia eius manet in eternum .

7. Habet ergo uitam eternam fides, quia fundamentum est bonum: habent et bona facta, quia uir iustus et dictis et rebus probatur. Nam si exercitatus sit in sermonibus, et desidiosus in operibus, prudentiam suam [b 1Kb] factis refellit: et grauius est scire quid facias, nec fecisse quod faciendum cognoueris. Contra quoque strenuum esse in operibus, affectu infidum, ita est ac si uitioso fundamento pulchra culminum uelis eleuare fastigia: quo plus exstruxeris,  plus corruit; quia sine munimento fidei bona opera non possunt manere. Infida statio in portu nauem perforat, et arenosum solum cito cedit, nec potest imposite edificationis sustinere onera. Ibi ergo plenitudo premii, ubi uirtutum perfectio, et quedam in factis atque dictis equalitas sobrietatis.



CAPUT III.

Petita e Scripturis beatitudinis definitio expenditur, demonstraturque nichil ipsi uel propter externa bona accedere, uel decedere propter incommoda.

8. Et quoniam sola rerum scientia explosa est, uel quasi inanis secundum Philosophie disputationes superfluas, uel quasi semiperfecta sententia; consideremus quam enodem de eo diuina scriptura absoluat  sententiam, de quo [c 1Kb] tam multiplices et implicatas atque confusas uidemus esse questiones Philosophie. Nihil enim bonum Scriptura nisi quod honestum asserit, uirtutemque in omni rerum statu beatam iudicat, que neque augeatur bonis corporis,  uel externis, neque minuatur aduersis: nichilque tam beatum, nisi quod a peccato alienum sit, 73 plenum innocentie, repletum gratie Dei. Scriptum est enim: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit: sed in lege Domini fuit uoluntas eius . Et alibi: Beati immaculati in uia, qui ambulant in lege Domini .

9. Innocentia igitur et scientia beatum faciunt. Bone quoque operationis mercedem esse beatitudinem uite eterne superius aduertimus . Restat igitur ut spreto patrocinio uoluptatis, aut doloris metu , in ipsis doloribus uitam beatam eminere  demonstret. Quod facile doceri potest, cum legerimus: Beati estis, cum uobis maledicent, et persequentur, et dicent omne malum aduersus uos propter iustitiam. Gaudete et exsultate, quoniam merces uestra copiosa est in celo. Sic enim persecuti sunt et prophetas, qui erant ante uos . Et alibi Qui uult uenire post me, [e 1Kb] tollat crucem suam, et sequatur me .



CAPUT Iu.

Idem argumentum, scilicet rebus externis non minui neque augeri beatitudinem, ueterum exemplis illustratur.

10. Est ergo beatitudo et in doloribus, quos plena suauitatis uirtus comprimit et cercet, ipsa sibi domesticis opibus abundans, [f 1Kb] uel ad conscientiam,  uel ad gratiam. Neque enim parum beatus Moyses, cum Aegyptiorum uallatus populis, et mari clausus, per fluctus sibi et populo patrum pedestrem uiam piis meritis inuenisset . Quando autem fortior, quam tunc cum extremis circumuentus periculis non desperabat salutem, sed exigebat triumphum?

11. Quid Aaron, quando se beatiorem credidit, quam tunc quando medius stetit inter uiuos ac mortuos, et obiectu sui statuit mortem, ne ad uiuorum transiret agmina a cadaueribus mortuorum ? Quid de puero Daniele loquar, qui tam sapiens erat, ut inter leones fame exasperatos, nulla bestialis seuitie formidine frangeretur: ita alienus a metu, ut posset epulari, nec uereretur, ne ad pastum  exemplo sui feras prouocaret ?

12. Est ergo et in dolore uirtus, que sibi bone suauitatem exhibeat conscientie; et ideo indicio est, quod non minuat dolor uirtutis uoluptatem. Sicut ergo nulla uirtuti decessio beatitudinis per dolorem,  ita etiam nulla accessio per uoluptatem corporis aut commodorum gratiam. De quibus pulchre Apostolus ait: Que mihi lucra fuerunt, hec duxi propter Christum detrimenta esse . Et addidit: Propter quem omnia damna duxi, et estimo ut stercora, ut Christum lucrifaciam .

13. Denique Moyses damnum suum credidit thesauros esse Aegyptiorum, et opprobrium Dominice crucis pretulit: nec tunc diues cum abundaret pecunia, nec postea pauper cum egeret alimento; nisi forte tunc alicui minus beatus 74 uideretur fuisse, cum in deserto quotidiana alimonia sibi et populo suo deforet. Sed quod summi boni ac beatitudinis nemo negare audeat, manna ei, hoc est, panis Angelorum ministrabatur e celo: carnis quoque quotidiana  pluuia totius plebis epulis redundabat .

14. Elie quoque sancto panis ad uictum deerat, si quereretur : sed non uidebatur deesse, quia non querebatur. Itaque diurno coruorum obsequio mane panis, caro ad uesperam deferebatur. Numquid ideo minus beatus, quia pauper erat sibi? Minime. Immo eo magis beatus, quia erat Deo diues. Aliis enim quam sibi diuitem esse prestat, ut iste erat, qui tempore famis cibum a uidua petebat, largiturus ut hydria farine per triennium et sex menses non deficeret, et quotidianos usus olei uas uidue inopi sufficeret ac ministraret . Merito ibi uolebat Petrus esse, ubi istos uidebat . Merito in monte cum Christo in gloria apparuerunt;  quia et ipse pauper factus est, cum diues esset.

15. Nullum ergo adminiculum prestant diuitie ad uitam beatam. Quod euidenter Dominus in Euangelio demonstrauit dicens: [a 1Kb] Beati pauperes, quoniam uestrum est regnum Dei. Beati qui nunc esuriunt et sitiunt, quia saturabuntur. Beati qui nunc fletis, quia ridebitis . Itaque paupertatem, famem, dolorem, que putantur mala, non solum impedimento non esse ad uitam beatam, sed etiam adiumento euidentissime pronuntiatum est.



CAPUT u.

Que putantur bona, plerumque impedimento esse ad beatam uitam: et que mala, materiam esse uirtutum: quod beatitudinis ac aliis exemplis confirmatur.

16. Sed et illa que uidentur bona, diuitias, satietatem,  letitiam expertem doloris, detrimento esse ad fructum beatitudinis, Dominico declaratum iudicio liquet, cum dicitur: ue uobis diuitibus, quia habetis consolationem uestram! ue uobis qui saturati estis,  quia esurietis ! Et illis qui rident, quia lugebunt. Sic ergo non solum adminiculo non sunt ad uitam beatam [b 1Kb] corporis, aut externa bona, sed etiam dispendio sunt.

17. Inde enim beatus Nabuthe etiam cum lapidaretur a diuite , quia pauper et infirmus aduersus opes regias, solo erat affectu et religione diues, ut pecunia regali non commutaret paterne uinee hereditatem: eoque perfectus, quia sanguine proprio defenderet iura maiorum suorum. Inde quoque miser Achab etiam suo iudicio, quia pauperem necari fecerat; ut eius possideret uineam.

18. Certum est solum et summum bonum esse uirtutem, eamque abundare solam ad uite fructum beate: nec externis aut corporis bonis, sed uirtute  sola uitam prestari beatam, per quam uita eterna acquiritur. uita enim beata fructus presentium: uita autem eterna spes futurorum est.

75 19. Sunt tamen qui in hoc corpore tam infirmo, tam fragili, impossibilem uitam beatam putent, in quo necesse est [c 1Kb] angi, dolere, deplorare, egrescere: quasi uero ego in corporis exsultatione dicam uitam beatam consistere, et non in altitudine sapientie, suauitate conscientie, uirtutis sublimitate. Non enim in passione esse, sed uictorem esse passionis beatum est, nec frangi temporalis [d 1Kb] motu doloris.

20. Pone accidere hec que grauia ad uim doloris feruntur, cecitatem, exsilium, famem, stuprum filie, amissionem liberorum. Quis neget beatum Isaac, qui non uidebat in senectute, et beatitudines suis  benedictionibus conferebat ? Annon beatus Iacob qui profugus patria domo, mercenarius pastor exsilium sustinuit, filie pudicitiam ingemuit esse temeratam, famem pertulit ? Non ergo beati quorum fide Deus accipit testimonium, cum dicitur: Deus Ahrabam, Deus Isaac, Deus Iacob ? Misera est seruitus, sed non miser Ioseph; immo plane beatus, cum domine libidines in seruitute positus cerceret  Quid de sancto Dauid loquar, qui trium filiorum deplorauit [e 1Kb] obitum , et quod his durius, incestum filie ? Quomodo non beatus, de cuius successionne beatitudinis auctor exortus est, qui plurimos fecit beatos? Beati enim qui non uiderunt et crediderunt . Fuerunt  et ipsi in sensu infirmitatis, sed eualuerunt de infirmitate fortes. Quid laboriosius autem sancto Iob uel [f 1Kb] in domus incendio, uel filiorum decem interitu momentaneo, doloribus corporeis? Numquid minus  beatus, quam si illa non pertulisset, in quibus magis probatus est ?

21. Esto tamen fuisse in illis aliquid acerbitatis, quem uirtus animi non abscondit dolorem. Neque enim [a 1Kb] profundum mare negauerim, quia uadosa sunt littora; neque celum lucidum, quia interdum obtexitur nubibus: neque terram fecundam, quia aliquibus locis ieiuna [b 1Kb] glarea est: aut letas segetes, quia intermixtam solent habere sterilem auenam. Similiter puta [c 1Kb] beate messem conscientie interpellari aliquo acerbo doloris. Nonne totius manipulis uite beate, si quid forte accidit aduersi atque amaritudinis, tamquam sterilis auena absconditur, aut tamquam lolii amaritudo frumenti suauitate obducitur? [d 1Kb] Sed iam ad proposita pergamus.



76 CAPUT uI.


De utili non questuoso illo, sed iusto et honesto, quod etiam damnis queritur: ac diuiditur in utile corporeum et pietatis.

22. Superiore libro ita [e 1Kb] diuisionem fecimus, ut primo loco esset honestum ac decorum, a quo officia ducerentur, secundo loco quid utile. Et quemadmodum in primo diximus quia inter honestum et decorum est quedam distinctio, que magis intelligi quam explicari possit: sic et cum utile tractamus, considerandum uidetur quid utilius.

23. [f 1Kb] Utilitatem autem non pecuniarii lucri estimatione subducimus, sed acquisitione pietatis; sicut Apostolus ait: Pietas autem ad omnia utilis est, promissionem habens uite presentis et future . Itaque in scripturis diuinis, si diligenter queramus, sepe inuenimus quod honestum est, utile uocari: Omnia mihi licent, sed non omnia utilia sunt . Supra de uitiis loquebatur. Hoc ergo dicit: Licet peccare, sed non decet. In potestate sunt peccata, sed non sunt honesta. Luxuriari promptum, sed non iustum. Non enim Deo esca, sed uentri colligitur.

24. Ergo quia quod utile, id etiam iustum: iustum est ut [g 1Kb] seruiamus Christo qui nos redemit; ideo iusti, qui pro eius nomine morti se obtulerunt: iniusti qui declinauerunt, [h 1Kb] de quibus dicit: Que utilitas insanguine  meo , [i 1Kb] id est, iniustus qui nos arguit, condemnat, corripit. Licet hoc possit etiam ad auaritiam hominum impiorum deriuari, que perfidie uicina est; sicut in Iuda proditore legimus, qui auaritie studio et pecunie cupiditate, laqueum proditionis incurrit atque incidit.

25. De hac igitur tractandum est utilitate, que sit plena honestatis, sicut ipsis uerbis definiuit Apostolus dicens: Hoc autem ad utilitatem uestram dico, non ut laqueum iniiciam uobis, sed ad id quod honestum est . Liquet igitur [i 1Kb] quod honestum est, utile esse; et quod utile, honestum: et quod utile iustum; et quod iustum, utile. Neque enim mihi  ad mercatores lucri cupidine auaros, sed ad filios sermo est, et sermo de Officiis, que uobis quos elegi in ministerium Domini, inculcare gestio atque infundere; ut ea que mentibus ac moribus uestris usu atque institutione inolita atque 77 impressa sunt, etiam sermone ac disciplina aperiantur.

26. Itaque de utilitate dicturus, utar illo uersiculo prophetico: Declina cor meum in testimonia tua, et non in auaritiam ; ne utilitatis sonus excitet pecunie cupiditatem. Denique aliqui habent: Declina cor meum in testimonia tua, et non ad utilitatem; hoc est, illam questuum nundinas aucupantem utilitatem, illam usu hominum ad pecunie studia inflexam ac deriuatam. uulgo enim hoc solum dicunt utile, quod questuosum: nos autem de ea tractamus  utilitate, que damnis queritur; ut Christum lucremur, cuius questus est pietas cum sufficientia . Magnus profecto questus, [k 1Kb] quo pietatem acquirimus, que apud Deum diues est, non caducis facultatibus, sed muneribus eternis; in quibus non tentatio lubrica, sed constans et perpetua sit gratia.

27. Est igitur utilitas alia corporalis, alia pietatis, sicut diuisit Apostolus: Corporalis enim exercitatio ad modicum, inquit, utilis est: pietas autem ad omnia utilis est . Quid autem tam honestum, quam integritas? Quid tam decorum, quam  immaculatum seruare corpus, et inuiolatum atque intaminatum pudorem? Quid etiam tam decorum, quam ut uidua uxor defuncto coniugi fidem seruet? Quid etiam hoc utilius, quo regnum celeste acquiritur? Sunt enim qui se castrauerunt propter regnum celorum .



CAPUT uII.

Utilitatem idem esse ac honestatem; nichil autem utilius dilectione, que mansuetudine, affabilitate, beneficentia, iustitia aliisque uirtutibus comparatur; quemadmodum ex Moysis atque Dauidis historia datur intelligi: postremo et e dilectione fidem nasci, et rursus e fide dilectionem.

28. Est igitur non solum familiare contubernium honestatis et utilitatis, sed eadem quoque utilitas,  que honestas. Ideo et ille qui regnum celorum uolebat omnibus aperire, non quod sibi utile querebat, sed quod omnibus. Unde ordo quidam nobis et gradus faciendus est, etiam ab his usitatis et communibus ad ea que sunt precellentia; ut ex pluribus utilitatis colligamus profectum.

29. Ac primum nouerimus nichil tam utile, [a 1Kb] quam diligi: nichil tam inutile, quam non amari; nam odio haberi exitiale ac nimis capitale arbitror. Itaque id agamus, ut omni sedulitate commendemus existimationem opinionemque nostram, ac primum [b 1Kb] placiditate mentis et animi benignitate influamus in affectum hominum. Popularis enim et grata est omnibus bonitas, nichilque quod tam facile illabatur humanis sensibus. Ea si mansuetudine morum ac facilitate,  tum moderatione precepti, [c 1Kb] et affabilitate sermonis, uerborum honore, patienti quoque sermonum uice, modestieque adiuuetur gratia, incredibile quantum procedit ad cumulum dilectionis.

78. 30. [d 1Kb] Legimus enim non solum in priuatis; sed etiam in ipsis regibus, quantum facilitas blande [e 1Kb] affabilitatis profecerit, aut superbia uerborumque obfuerit tumor; ut regna ipsa labefactaret, et potestatem solueret. Iam si quis [f 1Kb] consilio, usu, ministerio, officiis popularem comprehendat gratiam: aut si quis periculum suum pro uniuersa plebe offerat; non est dubium quod tantum caritatis a plebe in eum refundatur, ut populus salutem eius et gratiam sibi preferat.

31. Quantas Moyses a populo illatas [g 1Kb] absorbebat  contumelias : et cum Dominus in insolentes uindicare uellet; se tamen pro populo offerebat frequenter, ut indignationi diuine plebem subduceret! [h 1Kb] Quam miti sermone post iniurias appellabat populum, consolabatur in laboribus, delinibat oraculis, fouebat operibus: et cum Deo  constanter loqueretur ; homines tamen humili et grata appellatione affari solebat! Merito estimatus est supra homines, ut et uultum eius non possent intendere , et sepulturam eius non repertam crederent ; quia sic sibi totius plebis mentes deuinxerat, ut plus eum pro mansuetudine diligerent, quam pro factis admirarentur .

32. Quid eius imitator sanctus Dauid, electus ex omnibus ad plebem regendam, quam mitis et blandus, humilis spiritu, sedulus corde, facilis affectu! Ante regnum se pro omnibus offerebat: rex cum omnibus equabat suam militiam, et partiebatur laborem: fortis in prelio, mansuetus in imperio, patiens  in conuicio, ferre magis promptus quam referre iniurias. Ideo tam charus erat omnibus, ut iuuenis ad regnum etiam inuitus peteretur, resistens cogeretur, senex ne prelio interesset a suis rogaretur; quod mallent omnes pro ipso periclitari, quam illum pro omnibus.

33. Ita sibi gratis officiis plebem obligauerat , primum, ut in discordiis populi exsulare in Hebron mallet, quam in Hierusalem regnare: deinde, ut etiam in hoste positam uirtutem diligeret: iustitiam etiam his qui arma contra se tulerant eque ac suis prestandam putaret: denique  fortissimum aduerse partis propugnatorem Abner ducem et inferentem prelia miratus est, et orantem pacis gratiam non aspernatus,  honorauit conuiuio: interemptum insidiis doluit et fleuit, prosecutus exsequias honestauit; mortem ultus, conscientie fidem prestitit, quam filio inter hereditaria iura transcripsit, magis sollicitus, ne innocentis mortem inultam relinqueret, quam quo suam mortem doleret.

34. Non mediocre istud, presertim in rege, sic obire humilitatis munia, ut communem se exhiberet etiam infimis, alieno periculo cibum non querere, potum recusare , peccatum fateri, seque ipsum pro populo offerre morti, ut in se diuina indignatio conuerteretur, cum ferienti angelo offerens se diceret: Ecce sum, ego peccaui, 79 et ego pastor malum feci, et iste grex quid fecit? Fiat manus tua in me.

 35. Nam quid alia dicam, quod dolum meditantibus os suum non aperiebat, et, tamquam non audiens, nullum sermonem referendum putabat: non respondebat conuiciis: cum sibi derogaretur, orabat: cum malediceretur, benedicebat? Ambulans in simplicitate, et superborum [i 1Kb] fugitans, sectator  immaculatorum, qui cinerem miscebat alimentis suis, cum peccata propria deploraret, et potum suum temperabat fletibus . Merito sic expetitus est ab uniuerso populo, ut uenirent ad eum omnes tribus Isrel dicentes: Ecce nos ossa tua et caro tua sumus: heri et nudiustertius cum esset Saul, et regnaret super nos; tu eras qui producebas et inducebas Isrel. Et dixit tibi Dominus: Tu pasces populum meum . Et quid plura de eo dicam, de quo huiusmodi Dei processit sententia, ut de eo diceret: inueni Dauid secundum cor meum ? Quis enim in sanctitate cordis et iustitia sicut iste ambulauit, ut impleret uoluntatem Dei: propter quem et delinquentibus posteris eius uenia data, et prerogatiua  est reseruata heredibus ?

36. Quis igitur non diligeret eum, quem uidebat ita charum amicis; ut quia ipse sincere amicos diligebat, eque diligi se a suis amicis arbitraretur? Denique parentes eum filiis suis, filii preferebant parentibus. Unde grauiter indignatus Saul, percutere Ionathan filium hasta uoluit; quia pluris apud eum ualere Dauid amicitiam iudicabat, quam uel pietatem, uel auctoritatem paternam .

37. Etenim ad incentiuum caritatis communis plurimum proficit, si quis uicem amantibus reddat, nec minus redamare se probet, quam ipse amatur, idque amicitie fidelis [a 1Kb] pateat exemplis. Quid enim tam populare, quam gratia? Quid tam insitum nature,  quam ut diligentem diligas? Quid tam inolitum atque impressum affectibus humanis, quam ut eum amare inducas in animum, a quo te amari uelis? Merito sapiens dicit: Perde pecuniam propter fratrem et amicum . Et alibi: Amicum salutare non erubescam, et a facie illius non me abscondam . Siquidem uite et immortalitatis medicamentum in amico esse Ecclesiasticus sermo testatur : et summum in caritate presidium nemo dubitauerit, cum Apostolus dicat: Omnia suffert, omnia credit, omnia sperat, omnia sustinet, caritas numquam cadit .

38. Ideo Dauid non cecidit, quia charus fuit omnibus, et diligi a subiectis quam timeri maluit. [b 1Kb] Timor  enim temporalis tutaminis seruat excubias, nescit diuturnitatis custodiam. Itaque ubi timor decesserit, audacia obrepit; quoniam fidem non timor cogit, sed affectus exhibet.

39. Prima ergo ad commendationem nostri est  [c 1Kb] caritas. Bonum est ergo testimonium habere de plurimorum dilectione. Hinc nascitur 80 fides, ut committere se tuo affectui non uereantur etiam alieni, quem pluribus charum aduerterint. Similiter etiam per fidem ad caritatem peruenitur; ut qui uni aut duobus prestiterit fidem, tamquam influat in animos uniuersorum, et omnium acquirat gratiam.



CAPUT uIII.

Nihil ad conciliandam gratiam magis ualere quam consilia: sed eis confidere posse neminem, nisi iustitia nitantur ac prudentia: quantum autem he due uirtutes eluxerint in Salomone, ex ipsius celeberrimo iudicio palam fieri.

40. Duo igitur hec ad commendationem nostri plurimum operantur, [d 1Kb] caritas et fides; et tertium  hoc, si habeas quod in te admiratione dignum plerique existiment, et iure honorandum putent.

41. Et quia consiliorum usus maxime conciliat homines, ideo [e 1Kb] prudentia et iustitia in unoquoque desideratur, et ea exspectantur a pluribus; ut in quo ea sint, illi deferatur fides, quod possit utile consilium ac fidele desideranti dare. Quis enim ei se committat, quem non putet plus sapere, quam ipse sapiat qui querit consilium? Necesse est igitur ut prestantior sit a quo consilium petitur, quam ille est qui petit. Quid enim consulas hominem, quem non arbitreris posse melius aliquid reperire, quam ipse intelligis?

42. Quod si eum inueneris qui uiuacitate ingenii, mentis uigore atque auctoritate prestet, et accedat  eo ut exemplo et usu paratior sit, presentia soluat pericula, prospiciat futura, denuntiet imminentia, argumentum expediat, remedium ferat in tempore, paratus sit non solum ad consulendum, sed etiam ad subueniendum; huic ita fides habetur, ut dicat qui consilium petit: Et si mala mihi euenerint per illum, sustineo .

43. Huiusmodi igitur uiro salutem nostram et existimationem committimus, qui sit, ut supra diximus, iustus et prudens. Facit enim [f 1Kb] iustitia, ut nullus sit fraudis metus: facit etiam prudentia, ut nulla sit erroris suspicio. Promptius tamen nos iusto uiro quam prudenti committimus, ut secundum usum uulgi loquar. [g 1Kb] Ceterum sapientum definitione, in quo una uirtus est, concurrunt cetere, nec potest  sine iustitia esse prudentia. Quod etiam in nostris inuenimus; dicit enim Dauid: Iustus miseretur et fenerat . Quid feneret iustus, alibi dicit: Iucundus uir qui miseretur et fenerat, disponet sermones suos in iudicio .

 44. Ipsum illud nobile Salomonis iudicium nonne sapientie plenum ac iustitie est? Itaque spectemus illud si ita est. Due, inquit mulieres in conspectu regis Salomonis steterunt, et dixit una ad eum: Audi me, domine. Ego et 81 hec mulier in uno habitantes cubiculo, ante diem tertium partu edito, singulos filios suscepimus, et erramus una, arbiter nullus domi, nec ulla alia nobiscum femina, nisi nos sole: et mortuus est filius eius hac nocte, ut obdormiuit super eum: et surrexit media nocte, et accepit filium meum de sinu meo, et collocauit eum in gremio suo, et filium suum mortuum posuit in sinu meo. Et surrexi mane, ut lactarem paruulum, et inueni mortuum. Et consideraui illum diluculo, et non erat filius meus. Et respondit altera: Non,  sed filius meus est, qui uiuit: filius autem tuus, qui mortuus est .

45. Et hec erat contentio, cum utraque filium sibi uindicarent superstitem: defunctum autem suum negarent. Tunc rex iussit afferri macheram, et infantem diuidi, ac singulas partes dari singulis: dimidiam uni, et dimidiam alteri. Exclamabat mulier que uero erat affectu percita: Nequaquam, domine, infantem diuidas: detur potius illi, et uiuat, et non interficias eum. At illa respondit altera: Neque meus, neque huius sit infans, diuidite eum. Et statuit rex dari infantem ei mulieri que dixerat: Nolite interficere eum, sed date eum illi mulieri; quia mota sunt, inquit, uiscera eius in filio suo.

46. Itaque non immerito estimatus est intellectus  Dei in eo esse; [a 1Kb] quoniam que occulta sunt Deo? Quid autem occultius internorum uiscerum testimonio, in que sapientis intellectus uelut quidam pietatis descendit arbiter, et uelut quamdam genitalis alui uocem eruit; quia maternus patuit affectus, qui eligeret filium suum uel apud alienam uiuere, quam in conspectu matris necari.

47. Sapientie igitur fuit latentes distinguere conscientias, ex occultis eruere ueritatem; et uelut quadam machera, ita spiritus gladio penetrare non solum uteri, sed etiam anime et mentis uiscera: iustitie quoque, ut que suum necauerat, alienum non tolleret; sed uera mater reciperet suum. Denique etiam Scriptura hoc pronuntiauit: Audiuit, inquit, omnis Isrel hoc iudicium, quod iudicauit rex: et timuerunt  a facie regis, eo quod intellectus Dei in eo esset, ut faceret iustitiam . Denique et ipse Salomon ita poposcit sapientiam, ut daretur sibi  cor prudens audire et iudicare cum iustitia .



CAPUT IX.

Quamuis indiuidue sint iustitia atque prudentia, uulgi tamen cardinales uirtutes distinguentis ingenio seruiendum esse.

48. Liquet igitur etiam secundum scripturam diuinam, que antiquior est, sapientiam sine iustitia esse non posse; quia ubi una earum uirtutum, ibi utraque est. Daniel quoque 82 quam sapienter alta interrogatione fraudulente accusationis deprehendit mendacium, ut calumniatorum sibi responsio non conueniret! Prudentie igitur fuit uocis sue testimonio reos prodere: iustitie quoque, nocentes supplicio dare, innocentem subducere .

 49. Est ergo indiuiduum sapientie atque iustitie conturbernium: [b 1Kb] sed uulgi usu diuiditur una quedam forma uirtutum, ut temperantia sit in despiciendis uoluptatibus: fortitudo spectetur in laboribus et periculis: prudentia in delectu bonorum, sciens commoda et aduersa distinguere: iustitia que sit bona custos iuris alieni, et uindex proprietatis, suum cuique conseruans. Sit ergo nobis communis opinionis gratia quadripartita hec facta diuisio, ut ab illa subtili disputatione philosophice sapientie, [c 1Kb] que limande ueritatis causa quasi ex adyto quodam eruitur, retrahentes pedem, forensem usum ac popularem sensum sequamur. Hac igitur diuisione seruata, reuertamur ad propositum.



CAPUT X.

 Salutem iusti uiri quam prudentis consilio magis committi: eum autem qui iustitiam ac prudentiam in se coniunxerit, ab omnibus expeti solere: huius rei exemplum fuisse tum Salomonem, de quo uerba regine Sabe exponuntur; tum Iosephum, et Danielem.

50. Prudentissimo cuique causam nostram committimus, et ab eo consilium promptius quam a ceteris poscimus. Prestat tamen fidele [d 1Kb] iusti consilium uiri, et sapientissimi ingenio frequenter preponderat. [e 20Kb] Utilia enim uulnera amici, quam aliorum ascula . [f 1Kb] Deinde quia iusti iudicium est, sapientis autem argumentum: in illo censura disceptationis, in hoc calliditas inuentionis.

51. Quod si utrumque connectas, erit magna consiliorum  salubritas, que ab uniuersis spectatur admiratione sapientie et amore iustitie; ut omnes querant audire sapientiam eius uiri, in quo utriusque  uirtutis copula sit: sicut querebant omnes reges terre uidere faciem Salomonis, et audire sapientiam eius; ita ut et Saba regina ueniret ad eum, et tentaret eum in questionibus: Et uenit, et omnia locuta est que habebat in corde suo, et audiuit omnem sapientiam Solomonis, nec ullum uerbum preteriuit eam .

52. Que sit ista, quam nichil pretereat, nec sit aliquid quod ei non annuntiauerit uerus Salomon, cognosce, o homo, ex his que audis loquentem: uerus est, inquit, sermo quem audiui in terra mea de sermonibus tuis, et de prudentia tua, et non credidi his qui dicebant mihi, donec ueni, et uiderunt oculi mei: et nunc non est nec dimidia quidem pars secundum ea que annuntiabant mihi. Apposuisti bona super omnia  que audiui 83 in terra mea. Beate mulieres tue, et beati pueri tui qui assistunt tibi, qui audiunt omnem prudentiam tuam . Intellige conuiuium ueri Salomonis, et que apponuntur in eo conuiuio, intellige sapienter, et considera in qua terra congregatio nationum audierit famam sapientie uere atque iustitie, et quibus eum uiderit oculis, contemplantibus utique ea que non uidentur. Quoniam que uidentur, temporalia sunt: que autem non uidentur, eterna .

53. Que sunt beate mulieres, nisi ille de quibus dicitur, [a 1Kb] quia multe uerbum Dei audiunt et pariunt ? Et alibi: Quicumque enim uerbum Dei fecerit, ipse meus frater et soror et mater est . Qui etiam pueri tui beati qui assistunt, nisi  Paulus qui dicebat: Usque in hunc diem sto protestans minori ac maiori , Simeon qui exspectabat in templo ut uideret consolationem Isrel ? Quomodo enim dimitti posceret, nisi quia assistens Domino, discedendi habere facultatem non poterat, nisi uoluntatem Domini adeptus esset? Exempli causa propositus est nobis Salomon, a quo certatim ut audiretur eius sapientia, postulabatur.

54. [b 1Kb] Ioseph quoque nec in carcere feriatus erat, quo minus de rebus incertis consuleretur. Cuius consilium Aegypto uniuerse profuit; ut non sentiret septem annorum sterilitatem, aliosque populos misere famis leuaret ieiunio .

55. Daniel ex captiuis, regalium consultorum arbiter  factus, consiliis suis emendauit presentia, annuntiauit futura. Ex his enim que frequenter interpretatus ostenderat [c 1Kb] ueri se esse annuntium, fides ei in omnibus deferebatur .



CAPUT XI.


Tertia conditio que ad fidem alicui conciliandam ualet, in Moyse, Daniele ac Iosepho fulsisse ostenditur.

56. Sed etiam [d 1Kb] tertius locus de his qui admiratione digni estimarentur, Ioseph, Salomonis et Danielis exemplo decursus uidetur. Nam quid de Moyse loquar, cuius omnis Isrel quotidie consilia prestolabatur, quorum uita fidem faciebat prudentie, admirationemque eius augebat? Quis se non committeret consilio Moysi, cui seniores, si qua supra suum intellectum et uirtutem esse arbitrarentur, diiudicanda seruabant?

57. Quis Danielis consilium refugeret, de quo Deus ipse dixit: Quis Daniele sapientior ? Aut quomodo homines de eorum dubitare mentibus possent, quibus Deus tantam conferebat gratiam? Moysi consilio bella conficiebantur: Moysi meritis de celo affluebat alimonia, potus e petra.

58. Quam purus Danielis animus, ut mulceret barbaros mores, mitigaret leones ! Que in illo temperantia! Quanta animi et corporis 84 continentia! Nec immerito mirabilis factus omnibus, quando  regalibus fultus amicitiis, aurum non querebat, nec delatum sibi honorem pluris faciebat quam fidem. Quin etiam periclitari malebat pro lege Domini, quam pro gratia hominis inflecti.

59. Nam de sancti Ioseph  castimonia et iustitia quid dicam; quarum altera  illecebras beriles respuit, refutauit premia: altera mortem contempsit, metum repulit, carcerem preoptauit ? Quis hunc priuate cause ad consulendum idoneum non iudicaret, cuius ferax animus et mens fertilis, temporis sterilitatem quodam consiliorum et cordis ubere fecundauit .



CAPUT XII.

Neminem ab homine uitiis contaminato consilium poscere; nec rursus a moroso et difficili: sed ab eo cuiusmodi exemplar habemus in Scripturis.

60. Aduertimus igitur quod in acquirendis consiliis plurimum adiungat uite probitas, uirtutum prerogatiua, beneuolentie usus, [e 1Kb] facilitatis gratia. Quis enim in ceno fontem requirat? Quis e turbida aqua  potum petat? Itaque ubi [f 1Kb] luxuria est, ubi intemperantia, ubi uitiorum confusio; quis inde sibi aliquid hauriendum existimet? Quis non despiciat morum colluuionem? Quis utilem cause aliene iudicet, quem uidet inutilem uite sue? Quis iterum [g 1Kb] improbum, maleuolum, contumeliosum non fugiat, et  ad nocendum paratum; quis non eum omni studio declinet?

61. Quis uero quamuis instructum ad consilii opem, difficili tamen accessu, ambiat; in quo sit illud, tanquam si quis aque fontem precludat? Quid enim prodest habere sapientiam, si consilium neges? Si consulendi intercludas copiam, clausisti fontem; ut nec aliis influat, nec tibi prosit.

62. Pulchre autem et de illo conuenit, qui habens prudentiam, [a 1Kb] commaculat eam uitiorum sordibus, eo quod aque exitum contaminet. [b 1Kb] Degeneres animos uita arguit. Quomodo enim eum potes iudicare consilio superiorem, quem uideas inferiorem moribus? Supra me debet esse, cui me committere paro. An uero idoneum eum putabo, qui mihi det consilium,  quod non det sibi: et mihi eum uacare credam, qui sibi non uacet: cuius animum uoluptates occupent, [c 1Kb] libido deuincat, auaritia subiuget, cupiditas perturbet, quatiat metus? Quomodo hic consilii locus, ubi nullus quieti?

63. Admirandus mihi et suspiciendus consiliarius , quem propitius Dominus Patribus dedit, offensus abstulit. Huius imitator debet esse qui potest consilium dare, et alienam a uitiis custodire prudentiam, quoniam nichil inquinatum in illam incurrit.



85 CAPUT XIII.

Declarata diuinis testimoniis sapientie pulchritudine, ad probandam eius cum uirtutibus aliis societatem transit oratio.

 64. Quis igitur [d 1Kb] tanquam uultu speciem preferat pulchritudinis, et belluinis posterioribus ac ferinis unguibus forme superioris dehonestet gratiam; cum tam [e 1Kb] admirabilis et preclara forma uirtutum sit, et specialiter pulchritudo sapientie, sicut series Scripture indicat? Est enim hec speciosior sole, et super omnem stellarum dispositionem luci comparata [f 1Kb] inuenitur prior. Lucem etenim hanc suscipit nox, sapientiam autem non uincit malitia .

65. Diximus de eius pulchritudine, et Scripture testimonio comprobauimus: superest ut doceamus Scripture auctoritate nullum ei contubernium cum uitiis esse, sed inuiduam cum ceteris uirtutibus coniunctionem: cuius spiritus est disertus, sine inquinamento, certus, sanctus, amans bonum, acutus,  qui nichil uetet benefacere, benignus, stabilis, securus, omnem habens uirtutem, omnia prospiciens . [g 1Kb] Et infra: Sobrietatem docet, et iustitiam et uirtutem .



CAPUT XIu.

Prudentiam cum omnibus uirtutibus coniunctam esse, maxime uero cum opum despicientia.

66. Omnia [h 1Kb] igitur operatur prudentia, cum omnibus bonis habet consortium. Nam quomodo potest utile consilium dare, nisi [i 1Kb] habeat iustitiam, ut induat constantiam, [i 1Kb] mortem non formidet, nullo terrore, nullo reuocetur metu, nulla adulatione a uero deflectendum putet: exsilium non refugiat, que nouerit sapienti patriam mundum esse: egestatem non timeat, que nichil deesse sapienti sciat,  cui totus mundus diuitiarum est? Quid enim precelsius illo uiro, qui auro moueri nesciat, contemptum habeat pecuniarum, et uelut ex arce quadam despiciat hominum cupiditates? Quod qui fecerit, hunc homines supra hominem esse arbitrantur: Quis est, inquit, hic, et laudabimus eum? Fecit enim mirabilia in uita sua . Quomodo enim non admirandus, qui diuitias spernit, 86 quas plerique saluti proprie pretulerunt?

67. [k 1Kb] Decet igitur omnes censura frugalitatis, continentie auctoritas, et maxime eum qui honore prestet, ne preeminentem uirum thesauri possideant sui, et pecuniis seruiat, qui preest liberis. Illud magis decet, ut supra thesaurum sit animo, et infra amicum obsequio. Humilitas enim gratiam auget.  Hec plena laudis et digna primario uiro, non communem cum Tyriis negotiatoribus et Galaaditis mercatoribus habere turpis lucri cupidinem, nec omne bonum locare in pecunia, et tamquam mercenario munere quotidianos numerare questus, [l 1Kb] calculari compendia.



CAPUT Xu.

De liberalitate. Quibusnam potissimum impartienda: et qua ratione illam tenuioris census homines opera et consiliis exerceant.

68. Quod si ab his sobrium gerere animum laudabile est, quanto illud prestantius si [m 1Kb] dilectionem multitudinis liberalitate acquiras, neque superflua circa importunos, neque restricta circa indigentes!

69. Plurima autem [n 2Kb] genera liberalitatis sunt, non solum quotidiano sumptu egentibus, quo uitam  sustinere suam possint, disponere ac dispensare alimoniam; uerum etiam his qui publice egere uerecundantur, consulere ac subuenire, quatenus communis egenorum alimonia non exhauriatur. De eo enim loquor qui preest alicui muneri, ut si officium sacerdotis gerat, aut dispensatoris; ut de his suggerat episcopo, nec reprimat si quem positum in necessitate aliqua cognouerit, aut deiectum opibus ad inopie necessitatem redactum: [a 1Kb] maxime si non effusione adolescentie, sed direptione alicuius et amissione patrimonii in eam reciderit iniuriam, ut sumptum exercere diurnum non queat.

70. Summa etiam liberalitas, [b 1Kb] captos redimere, eripere ex hostium manibus, subtrahere neci homines, et maxime feminas turpitudini, reddere parentibus  liberos, parentes liberis, ciues patrie restituere. Nota sunt hec nimis [c 2Kb] Illyrici uastitate et Thracie: quanti ubique uenales 87 erant toto captiui orbe, quos si reuoces, unius prouincie numerum explere non possint! Fuerunt tamen qui et quos Ecclesie redemerunt, in seruitutem reuocare uellent, ipsa grauiores captiuitate, qui inuiderent alienam misericordiam. Ipsi si in captiuitatem uenissent, seruirent liberi: si uenditi fuissent, seruitutis ministerium non recusarent; et uolunt alienam libertatem rescindere, qui suam seruitutem non possent rescindere, nisi forte pretium recipere emptori placeret: in quo tamen non rescinditur seruitus, sed redimitur.

71. Precipua est igitur liberalitas, [d 1Kb] redimere  captiuos, et maxime ab hoste barbaro, qui nichil deferat humanitatis ad misericordiam, nisi quod  auaritia reseruauerit ad redemptionem: es alienum subire, si debitor soluendo non sit, atque arctetur ad solutionem, que sit iure debita, et inopia destituta: enutrire paruulos, pupillos tueri.

72. Sunt etiam qui uirgines orbatas parentibus tuende pudicitie gratia connubio locent, nec solum studio, sed etiam sumptu adiuuent. Est etiam genus illud liberalitatis quod Apostolus docet: Ut si quis fidelis habet uiduas, subministret illis, ut earum alimoniis Ecclesia non grauetur, ut his que uere uidue sunt, sufficiat .

73. Utilis igitur huiusmodi liberalitas, sed non communis omnibus. Sunt enim plerique etiam uiri boni, qui tenues sunt censu, contenti quidem exiguo ad sui usum, sed non idonei ad subsidium leuande  paupertatis aliene; tamen suppetit aliud beneficentie genus, quo iuuare possint inferiorem. [e 1Kb] Est enim duplex liberalitas: una que subsidio rei adiuuat, id est, usu pecunie; altera [f 1Kb] que operum collatione impenditur, multo frequenter splendidior, multoque clarior.

74. Quanto illustrius Abraham captum armis uictricibus recepit nepotem , quam si redemisset! Quanto utilius regem Pharaonem sanctus Ioseph consilio prouidentie iuuit, quam si contulisset pecuniam! Pecunia enim unius ciuitatis non redemit ubertatem: prospicientia totius Aegypti [g 66Kb] per quinquennium famem repulit .

75. Facile autem [h 1Kb] pecunia consumitur, consilia  exhauriri nesciunt. Hec usu augentur: pecunia minuitur, et cito deficit, atque ipsam destituit benignitatem;  tatem; ut quo pluribus largiri uolueris, eo pauciores adiuues, et sepe tibi desit quod aliis conferendum putaueris. Consilii 88 autem operisque collatio, quo in plures diffunditur, eo redundantior manet, et in suum fontem recurrit. In se enim refluit ubertas prudentie: et quo pluribus fluxerit, eo exercitius fit omne quod remanet.



CAPUT XuI.

Modum in liberalitate seruandum, ne profundatur in indignos quod dignioribus debebatur; non tamen nimis parce ac timide ministrandas eleemosynas: sed imitandum beatum Ioseph, cuius prudentia prolixioribus uerbis commendatur.

76. Liquet igitur debere esse [a 1Kb] liberalitatis modum, ne fiat inutilis largitas. Sobrietas tenenda est,  maxime sacerdotibus, ut non pro iactantia, sed pro iustitia dispensent. Nusquam enim [b 1Kb] maior auiditas petitionis. ueniunt ualidi, ueniunt nullam causam nisi uagandi habentes, et uolunt subsidia euacuare pauperum, exinanire sumptum: nec exiguo contenti, maiora querunt, ambitu uestium captantes petitionis suffragium, et natalium simulatione licitantes incrementa questuum. His si quis facile deferat fidem, cito exhaurit pauperum alimoniis profutura compendia. Modus largiendi adsit, ut nec illi inanes recedant, neque transcribatur uita pauperum in spolia fraudulentorum. Et ergo mensura sit, ut neque humanitas deseratur, nec destituatur necessitas.

77. Plerique simulant debita. Sit ueri examen.  Exutos se per latrocinia deplorant: aut iniuria fidem faciat, aut cognitio persone, quo propensius iuuentur. [c 1Kb] Ab Ecclesia relegatis sumptus impartiendus, si desit eis alendi copia. Itaque qui modum seruat, auarus nulli, sed largus omnibus est: non enim solas aures prebere debemus audiendis precantium uocibus, sed etiam oculos considerandis necessitatibus. Plus clamat operatori bono debilitas, quam uox  pauperis. Neque uero fieri potest ut non extorqueat amplius importunitas uociferantium: sed non semper [d 1Kb] impudentie locus sit. uidendus est ille, qui te non uidet: requirendus ille, qui erubescit uideri. Ille etiam clausus in carcere occurrat tibi; ille affectus egritudine mentem tuam personet, qui aures non potest.

78. Quo plus te operari uiderit populus, magis diliget. Scio plerosque sacerdotes, quo plus contulerunt, plus abundasse; quoniam quicumque bonum operarium uidet, [e 1Kb] ipsi confert quod 89 ille suo officio dispenset, securus quod ad pauperem sua perueniat misericordia: nemo enim uult, nisi pauperi proficere suam [f 1Kb] collationem. Nam si quem aut immoderatum aut nimis tenacem dispensatorem uiderit,  utrumque despiciet: si aut superfluis erogationibus dissipet alieni fructus laboris, aut recondat sacculis. Sicut igitur modus liberalitatis tenendus est, ita etiam [g 1Kb] calcar plerumque adhibendum uidetur. Modus ideo, [h 1Kb] ut quod benefacis, id quotidie facere possis; ne subtrahas necessitati, quod indulseris effusioni: calcar propterea, quia melius operatur pecunia in pauperis cibo, quam in diuitis sacculo. Caue ne intra loculos tuos includas salutem inopum, et tanquam in tumulis sepelias uitam pauperum.

79. Potuit donare Ioseph totas Aegypti opes, et effundere thesauros regios; noluit tamen de alieno effusus uideri: maluit frumenta uendere, quam donare esurientibus; quia si paucis donasset, plurimis defuisset. Eam liberalitatem probauit, quo abundaret  omnibus. Patefecit horrea, ut omnes emerent subsidium frumentarium , ne gratis accipiendo, cultus terrarum relinquerent; quoniam qui alieno utitur, suum negligit.

80. Itaque primum omnium coaceruauit pecunias, deinde instrumenta cetera, ad postremum iura terrarum regi acquisiuit, non ut omnes exueret suo, [i 1Kb] sed fulciret: [i 1Kb] publicum tributum constitueret, quo  sua tutius habere possent. Quod ita fuit gratum omnibus quibus terras ademerat; ut non uenditionem sui iuris, sed redemptionem salutis putarent. Denique dixerunt: Sanasti nos, inuenimus gratiam in conspectu Domini nostri . Nam et de proprietate nichil amiserant, qui ius receperant: et de utilitate nichil perdiderant, qui acquisierant perpetuitatem.

81. O [a 1Kb] uirum magnum, qui non largitatis superflue temporalem captauit gloriam, sed perpetuam commoditatem constituit prouidentie! Fecit enim ut tributis populi se iuuarent suis, nec in tempore necessitatis aliena subsidia desiderarent. Melius enim fuit conferre aliquid de fructibus, quam totum de iure amittere. Quintam [b 1Kb] portionem collationis statuit et in prouidendo  perspicacior, et in tributo liberalior. Denique nunquam postea Aegyptus huiusmodi famem pertulit.

82. Quam preclare autem collegit futura! Primum quam argute regalis interpres somnii ueritatem expressit! Somnium regis primum hoc fuit: Septem iuuence ascendebant de flumine, uisu decore, et pingues corpore, et ad oram pascebantur fluminis. Alie quoque uitule uisu deformes [c 1Kb] ac ieiune corpore, post illas iuuencas 90 ascendebant de flumine, et iuxta eas in ipso riparum thoro pascebantur: et uise sunt he uitule tenues atque exiles deuorare illas que prestabant et forma et gratia. Et somnium secundum hoc fuit: Septem spice pingues, electe et bone [d 1Kb] de terra surgebant: et post eas septem spice exiles et uento [e 1Kb] corrupte ac marcide se subiicere  moliebantur: et uisum est quod letas et uberes spicas steriles spice et tenues deuorauerunt.

83. Hoc somnium ita aperuit sanctus Ioseph, eo quod septem iuuence septem anni forent, et septem spice similiter septem anni forent, ex fetu et fructu interpretatus tempora. Fetus enim iuuence annum exprimit, et fructus segetis annum consummat integrum. Que ideo ascendebant de flumine, quod dies, anni, ac tempora fluminum pretereunt modo, et cursim labuntur. Annos itaque septem priores uberis terre fertiles ac fecundos declarat futuros: posteriores autem alios septem annos steriles atque infecundos, quorum sterilitas absumptura foret ubertatem superiorum. Qua gratia prospiciendum admonuit, ut uberioribus annis congregaretur subsidium frumentarium,  quod sustentare posset inopiam future infecunditatis.

84. Quid primum mirer? Ingenium quo in ipsum  ueritatis descendit cubile: an consilium quo tam graui atque diuturne prospexit necessitati: an uigilantiam atque iustitiam; quarum altera, imposito sibi tanto munere, congregauit tam multiplices commeatus: alteraque equalitatem per omnes seruauit? Nam de magnanimitate quid loquar; quod uenditus a fratribus in seruitutem, non retulit iniuriam, sed famem depulit? Quid de suauitate, qua dilecti fratris presentiam pia fraude quesiuit, quem simulato per elegantiam furto, reum statuit rapine, ut obsidem teneret gratie .

85. Unde merito ei a patre dicitur: [f 1Kb] Filius ampliatus meus Ioseph, filius ampliatus meus, zelotes filius meus adolescentior . . . . Adiuuit te Deus meus, et benedixit te benedictione celi a summo, et benedictione  terre, terre habentis omnia, propter benedictiones patris tui et matris. Preualuit super benedictiones montium manentium, et desideria collium eternorum , et in Deuteronomio: Qui uisus es, inquit, in rubo, ut uenias super caput Ioseph, et super uerticem ipsius. Honorificus inter fratres: primitiuus tauri decus eius, cornua unicornui cornua ipsius. In ipsius cornu gentes uentilabit simul usque ad extremum terre. [g 39Kb] Ipsi decem millia Ephrem, et ipsi millia Manasses .



91 CAPUT XuII.

Quas uirtutes in eo quem consulamus, inesse oporteat: et qua ratione iisdem Ioseph ac Paulus ornati fuerint?

86. Talis itaque debet esse qui consilium alteri  det, ut se ipsum formam aliis prebeat ad exemplum bonorum operum, in doctrina, in integritate, in grauitate; ut sit eius sermo salubris atque irreprehensibilis, consilium utile, uita honesta, sententia decora.

87. Talis erat Paulus, qui consilium dabat uirginibus , magisterium sacerdotibus , ut primum se ipsum formam nobis preberet ad imitandum. Ideo et humiliari sciebat, sicut sciuit et Ioseph, qui summo ortus patriarcharum genere, non dedignatus degenerem seruitutem, exhibebat eam obsequiis, illustrabat uirtutibus. Sciuit humiliari, qui et uenditorem et emptorem passus est, et dominum appellabat eum. Audi humiliantem se: Si Dominus meus [h 41Kb] propter me nichil scit in domo sua, et omnia quecamque habet,  dedit in manus meas, neque subtractum est a me quidquam preter te, quia uxor illius es; quomodo faciam  uerbum malum hoc, et peccabo coram Domino ? Plena uox humilitatis, plena castimonie: humilitatis, quia domino [a 1Kb] deferebat; honorificentie, quia referebat gratiam: plena quoque castimonie, quia turpi flagitio contaminari graue peccatum putabat.

88. Talis igitur debet esse consiliarius, qui nichil nebulosum habeat, [b 1Kb] nichil fallax, nichil simulatum, quod uitam eius ac mores refellat; nichil improbum ac maleuolum, quod auertat consulentes. [c 1Kb] Alia sunt enim que fugiuntur, alia que contemnuntur. Fugimus ea que possunt nocere, que malitiose possunt in noxam serpere; ut si is qui consulitur, dubia sit fide, et pecunie auidus, ut possit pretio mutari: si iniuriosus, hic fugitur ac declinatur. Qui uero uoluptuarius,  intemperans, etsi alienus a fraude; tamen auarus et cupidior lucri turpis, hic contemnitur. Quod enim specimen industrie, quem fructum laboris edere potest, quam recipere animo curam ac sollicitudinem, qui se torpori dederit atque ignauie?

89. Ideo boni uir consilii dicit: Ego enim didici, in quibus sum, sufficiens esse . Sciebat enim omnium malorum radicem esse auaritiam, et ideo suo contentus erat, alienum non requirebat . Satis mihi est, inquit, quod habeo; siue parum, siue plurimum habeam, mihi plurimum est. Expressius aliquid dicendum uidetur. Signato uerbo usus est: [d 1Kb] Sufficit mihi, inquit, in quo sum; id est, nec deest, nec superfluit. Non deest, quia nichil quero amplius: non superfluit, quia non solum  mihi habeo, sed pluribus. Hoc de pecunia.

92 90. Ceterum de omnibus dici potest quia sufficiebant illi presentia, hoc est, non honorem maiorem, non obsequia uberiora desiderabat; non glorie immodice cupidus, aut gratiam indebite querebat: sed debiti finem certaminis, patiens laboris, securus meriti prestolabatur: Scio, inquit, et humiliari . Non ergo indocta humilitas, sed que habeat sui modestiam et scientiam, laudi datur. Est enim humilitas formidinis, est imperitie atque ignorantie; et ideo Scriptura ait: Et humiles spiritu saluabit . Preclare ergo dixit: Scio et humiliari, id est, quo in loco, qua moderatione, quo fine, in quo officio, in quo munere. Nesciuit Phariseus humiliari, ideo deiectus  est: sciuit publicanus, ideo iustificatus est .

91. Sciebat et abundare Paulus, quia animum habebat diuitem; etsi thesaurum diuitis non habebat.  Sciebat abundare, qui non querebat datum in pecunia, sed requirebat fructum in gratia. Possumus et sic intelligere, quia sciebat abundare, qui poterat dicere: Os nostrum patet ad uos, o Corinthii, cor nostrum dilatatum est .

92. In omnibus erat imbutus, et saturari et esurire. Beatus qui sciebat saturari in Christo. Non ergo illa corporalis, sed spiritualis est satietas, quam operatur scientia. Et merito scientia opus est; quia non in pane solo uiuit homo, sed in omni uerbo Dei . Ergo qui sic sciebat saturari et sic esurire, sciebat ut semper noua quereret, [e 1Kb] esuriret Deum, sitiret in Dominum. Sciebat esurire, qui sciebat quia esurientes manducabunt : sciebat et poterat abundare, qui nichil habebat, et  possidebat omnia .



CAPUT XuIII.

Quantum iniqui consiliarii damni afferant, exemplo decem tribuum a rege Roboam desciscentium sat intelligi.

93. Egregie itaque uiros alicui [f 1Kb] presidentes muneri commendat iustitia: contra iniquitas destituit atque impugnat. Exemplo nobis est Scriptura que dicit quia cum populus Isrel post mortem Salomonis rogasset filium eius Roboam, ut releuaret ceruices eorum a seruitute dura, et paterni imperii temperaret austeritatem, illum spreto senili consilio de suggestione adolescentium responsum dedisse huiusmodi, quia et onus adiiceret super patrium iugum, et leuiora grauioribus suppliciis mutaret  .

94. Quo responso exasperati responderunt populi: Non est nobis portio cum Dauid, neque hereditas in filiis Iesse. Reuertere unusquisque in tabernacula tua, Isrel ; [g 1Kb] quoniam hic homo neque in principem, neque in ducem erit nobis. Itaque desertus a populo ac destitutus, uix duarum tribuum propter Dauid meritum habere potuit societatem.



93 CAPUT XIX.

Iustitia et beneuolentia et affabilitate plurimos conciliari: sed hanc sinceram esse debere.

95. Claret ergo quoniam et [h 1Kb] equitas imperia confirmet, et iniustitia dissoluat. Nam quomodo potest malitia regnum possidere, que ne unam quidem priuatam potest regere familiam? Summa igitur benignitate  opus est, ut non solum publica gubernacula, sed etiam priuata iura tueamur. Plurimum iuuat beneuolentia, que omnes studet beneficiis amplecti, deuincire officiis, oppignerare gratia.

 96. Affabilitatem quoque sermonis diximus ad conciliandam gratiam ualere plurimum. Sed hanc uolumus esse [a 1Kb] sinceram ac sobriam sine ulla adulatione, ne simplicitatem ac puritatem alloquii [b 1Kb] dedeceat sermonis adulatio; forma enim esse debemus ceteris non solum in opere, sed etiam in sermone, in castitate ac fide. Quales haberi uolumus, tales simus: et qualem affectum habemus, talem aperiamus. Neque dicamus in corde nostro uerbum iniquum, quod abscondi putemus silentio; quia audit in occulto dicta, qui occulta fecit: et cognoscit secreta uiscerum, qui sensum uisceribus infudit. Ergo tamquam sub oculis constituti iudicis, quidquid gerimus, in luce positum putemus, ut omnibus manifestetur.



CAPUT XX.


Omnibus multum prodesse bonorum familiaritatem, maxime uero adolescentibus: hoc Iesu Naue ac Moysi, aliisque exemplis probari: quibus subiicitur qui etate sint dispares, uirtute interdum pares esse, ut Petrus ac Ioannes patefaciunt.

97. Plurimum itaque prodest unicuique bonis iungi. [c 1Kb] Adolescentibus quoque utile, ut claros et sapientes uiros sequantur; quoniam qui congreditur sapientibus, sapiens est: qui autem coheret imprudentibus, imprudens agnoscitur. Et ad instructionem [d 1Kb] itaque plurimum proficit, et ad probitatis testimonium. Ostendunt enim adolescentes eorum se imitatores esse, quibus adherent; et ea conualescit opinio, quod ab his uiuendi acceperint similitudinem,  cum quibus conuersandi hauserint cupiditatem.

98. Inde tantus iehsu Naue, quod eum non solum erudiuit ad Legis scientiam Moysi copula, uerum etiam sanctificauit ad gratiam . Denique cum in eius tabernaculo diuina [e 1Kb] refulgere presentia uideretur maiestas Domini, solus erat in tabernaculo iehsu Naue. Moyses cum Deo 94 loquebatur, iehsu pariter nube sacra tegebatur. Presbyteri et populus deorsum stabant; iehsu cum Moyse ad accipiendam Legem ascendebat . Omnis populus intra castra erat, iehsu extra castra in tabernaculo testimonii. Cum columna nubis descenderet, et loqueretur cum Moyse, quasi fidus astabat minister: nec exibat de tabernaculo  iuuenis, cum seniores longe positi diuina trepidarent miracula.

 99. Ubique igitur inter admiranda opera et reuerenda secreta sancto Moysi indiuiduus adherebat. Unde factum est ut qui fuerat socius conuersationis, fieret successor potestatis . Merito uir huiusmodi euasit, ut sisteret fluminum cursus , diceret: Stet sol, et staret sol ; quasi eius spectator uictorie noctem differret, diem produceret: quid!  solus eligeretur, ut populum introduceret in terram repromissionis. Magnus uir fidei miraculis, magnus triumphis. Illius augustiora opera, huius prosperiora. Uterque igitur diuina subnixus gratia, ultra humanam processit conditionem : ille mari, hic celo imperauit.

100. Pulchra itaque [f 1Kb] copula seniorum atque adolescentium  . Alii testimonio, alii solatio sunt: alii magisterio, alii delectationi. Omitto quod Abrahe adhesit Loth adolescentulus etiam proficiscenti; ne forte hoc propinquitatis magis fuisse existimetur, et necessarie potius quam uoluntarie adiunctionis. Quid Eliam atque Eliseum loquamur? Licet non expresse Eliseum iuuenem Scriptura significauerit, aduertimus tamen et colligimus iuniorem fuisse . In Actibus apostolorum Barnabas Marcum assumpsit, Paulus Silam, Paulus Timotheum, Paulus Titum .

101. Sed illis superioribus uidemus diuisa officia, ut seniores consilio preualerent, iuniores ministerio. Plerumque etiam uirtutibus pares, dispares  etatibus, sui delectantur copula, sicut delectabantur Petrus et Ioannes. Nam adolescentem legimus in Euangelio [g 1Kb] Ioannem et sua uoce, licet meritis et sapientia nulli fuerit seniorum secundus, erat enim in eo senectus uenerabilis morum et cana prudentia. uita enim immaculata bone senectutis stipendium est.



CAPUT XXI.

Plurimum ualere ad commendationem, si defendas infirmos, aut peregrinos suscipias, similiaue officia exhibeas, et hoc maxime uiris probatis. Ubi iniecta auaritie uituperatione, potissimum prodigalitas in sacerdotibus improbatur.

102. Adiuuat hoc quoque ad profectum bone existimationis, [h 2Kb] si de potentis 95 manibus eripias  inopem, de morte damnatum eruas, quantum sine perturbatione fieri potest; ne uideamur iactantie  magis causa facere, quam misericordie, et grauiora inferre uulnera, dum leuioribus mederi desideramus. Iam si oppressum opibus potentis, et factione magis quam sceleris sui pretio grauatum liberaueris, egrege conualescit opinionis testimonium.

103. Commendat plerosque etiam [a 1Kb] hospitalitas. Est enim publica species humanitatis, ut peregrinus hospitio non egeat, suscipiatur officiose, pateat aduenienti [b 1Kb] ianua. ualde id decorum totius est orbis existimatione, peregrinos cum honore suscipi, non deesse mense hospitalitatis gratiam, occurrere officiis liberalitatis, explorare aduentus hospitum.

104. Quod Abrahe laudi est datum, qui ante ianuam suam speculabatur, ne forte preteriret peregrinus aliquis: et diligenter pretendebat excubias, ut  occurreret, ut preueniret, ut rogaret, ne transiret hospes, dicens: Domine, si inueni gratiam ante te, ne preterieris puerum tuum . Et ideo pro hospitalitatis mercede fructum posteritatis recepit.

105. Loth quoque nepos eius non solum genere, sed etiam uirtute proximus, propter hospitalitatis affectum Sodomitana a se suisque supplicia detorsit .

106. Decet igitur hospitalem esse, benignum, iustum, non alieni cupidum; immo [c 1Kb] de suo iure cedentem potius aliqua, si fuerit lacessitus, quam aliena iura pulsantem, fugitantem litium, abhorrentem a iurgiis, redimentem concordiam et tranquillitatis gratiam. Siquidem de suo iure uirum bonum  aliquid relaxare, non solum liberalitatis, sed plerumque etiam commoditatis est. Primum dispendio litis carere, non mediocre est lucrum; deinde accedit  ad fructum quod augetur amicitia, ex qua oriuntur plurime commoditates, [d 1Kb] que contemnenti aliqua in tempore, postea fructuose erunt.

107. In officiis autem hospitalibus, omnibus quidem humanitas impartienda est: [e 1Kb] iustis autem uberior deferenda honorificentia: Quicumque enim iustum receperit in nomine iusti, mercedem iusti accipiet , ut Dominus pronuntiauit. Tanta autem est apud Deum hospitalitatis gratia, ut ne potus quidem aque frigide a premiis remunerationis immunis sit. uides quia Abraham Deum recepit hospitio, dum hospites querit? uides quia Loth angelos recepit? [f 1Kb] Unde scis ne et tu cum suscipis hominem, suscipias Christum? Licet in hospite sit Christus; quia Christus 96 in paupere est, sicut  ipse ait: In carcere eram, et uenistis ad me: nudus eram, et operuistis me .

108. Suaue est igitur non pecunie, sed gratie studere. [g 1Kb] uerum hoc malum iamdudum humanis influxit mentibus, ut pecunia honori sit, et animi hominum diuitiarum admiratione capiantur. Inde se immersit auaritia, ueluti quedam bonorum ariditas officiorum; ut homines damnum putent quidquid preter morem impenditur. Sed etiam in hoc aduersus auaritiam, ne quod afferre possit impedimentum, prospexit Scriptura uenerabilis, dicens: Quia melior est hospitalitas cum oleribus . Et infra: Melior est panis in suauitate cum pace . Non enim prodigos nos docet esse Scriptura, sed liberales.

 109. Largitatis enim [h 2Kb] duo sunt genera [i 1Kb] : unum liberalitatis, alterum prodige effusionis. Liberale est hospitio recipere, nudum uestire, redimere captiuos,  non habentes sumptu iuuare: prodigum est, sumptuosis effluescere conuiuiis, et uino plurimo; unde legisti: Prodigum est uinum, et contumeliosa ebrietas . Prodigum est popularis fauoris gratia exinanire proprias opes: quod faciunt qui ludis circensibus, uel etiam theatralibus, et muneribus gladiatoriis, uel etiam uenationibus patrimonium dilapidant suum, ut uincant superiorum celebritates; cum totum illud sit inane, quod agunt. Quandoquidem etiam bonorum operum sumptibus immoderatum esse non deceat.

110. [a 1Kb] Pulchra liberalitas  erga ipsos quoque pauperes [b 1Kb] mensuram tenere, ut abundes pluribus: non conciliandi fauoris gratia ultra modum fluere. Quidquid ex affectu puro ac  sincero promitur, hoc est decorum: [c 1Kb] non superfluas edificationes aggredi, nec pretermittere necessarias.

111. Et maxime sacerdoti hoc conuenit, ornare Dei templum decore congruo, ut etiam hoc cultu aula Domini resplendeat: impensas misericordie conuenientes frequentare: quantum oporteat largiri peregrinis; non superflua, sed competentia: non redundantia, sed congrua humanitati; ne sumptu pauperum alienam sibi querat gratiam, nec restrictiorem erga clericos aut indulgentiorem se prebeat. Alterum enim inhumanum, alterum prodigum; si aut sumptus desit necessitati eorum quos a sordidis negotiationis aucupiis retrahere debeas: aut uoluptati superfluat.



97 CAPUT XXII.


Modum inter nimiam remissionem ac seueritatem esse statuendum; eos enim qui affectata remissione in aliorum animos irrepere moliuntur, solidum ac duraturum nichil consequi: quod Abessalonis exemplum satis ostendit.

112. Quin etiam uerborum ipsorum et preceptorum esse mensuram conuenit; ne aut nimia remissio uideatur, aut nimia seueritas. Plerique enim [d 1Kb] remissiores malunt esse, ut uideantur boni esse: sed nichil simulatum et fictum uere uirtutis esse certum est; quin etiam diuturnum esse non solet. In principio uernat, in processu tamquam flosculus dissipatur et soluitur: quod autem uerum ac sincerum, alta radice fundatur.

 113. Et ut exemplis assertiones nostras probemus, quoniam que simulata sunt, diuturna esse non possunt, sed tamquam ad tempus uirentia cito decidunt, ex ea familia ex qua nobis plurima ad uirtutis profectum exempla accersiuimus, unum simulationis et fraudis proferamus testimonium .

114. Abessalon  erat Dauid  regis filius, decore insignis, egregius forma, prestans iuuenta; ita ut uir talis in Isrel non reperiretur, a uestigio pedis usque ad uerticem immaculatus. Is fecit sibi currus et equos, et uiros quinquaginta, qui precurrerent ante eum. Surgebat diluculo, et stabat ante portam in uia: et si quem aduertisset regis iudicia querentem, accedebat ad eum, dicens: Ex qua ciuitate es tu? Respondebat ille: Ex una tribu sum de tribubus Isrel, seruus tuus. Referebat Abessalon: uerba tua bona sunt et directa, et qui te audiat non est tibi datus a rege. Quis constituet me iudicem, et quisquis ad me ueniet, cuicumque fuerit iudicium necessarium, iustificabo illum? Talibus delinibat singulos sermonibus. Et cum accederent adorare eum, extendens manus  suas, apprehendebat atque osculabatur eos. Sic conuertit in se corda omnium, dum blanditie huiusmodi intimorum tangunt uiscerum sensum.

115. Sed delicati isti et ambitiosi elegerunt honorabilia et grata ad tempus et iucunda: ubi parua processit dilatio, quam prudens omnium propheta paulisper cedendo interponendam putauit, non potuerunt tolerare ac sustinere. Denique  non dubitans de uictoria Dauid, commendabat filium dimicaturis, ut ei parcerent. Ideoque nec prelio [e 1Kb] interesse maluit; ne uel referre arma, parricide licet, uideretur, sed tamen filio.

116. Liquet igitur ea esse perpetua ac solida, que uera sunt, et que sincere potius quam dolo congregantur: ea uero que simulatione atque assentatione  parata sunt, non posse diu perseuerare.



98 CAPUT XXIII.

Eorum qui uel pecunia uel ambitu redempti fuerint, fluxam fidem esse.

117. Quis igitur uel illos [f 1Kb] qui pecunia ad obedientiam redimuntur, uel eos qui assentatione inuitantur, fidos sibi arbitretur? Nam et illi frequenter se uendere uolunt, et isti imperia dura ferre non possunt. Leui assentatiuncula facile capiuntur: si perstrinxeris uerbo, immurmurant, deserunt, infesti abeunt, indignantes relinquunt, imperare malunt, quam obedire: quasi obnoxios beneficio, subiectos sibi debere esse existimant, quos prepositos sibi habere debeant.

118. Quis igitur sibi fideles putet, quos uel pecunia  uel adulatione sibi obligandos crediderit? Nam et ille qui pecuniam acceperit, uilem se et despectum iudicat, nisi sepe redimatur? Itaque frequenter exspectat pretium suum: et ille qui obsecratione ambitus uidetur, uult semper se rogari.



CAPUT XXIu.

Bonis artibus ad honores nitendum, maxime ecclesiasticos: adeptum uero munus moderate ac sapienter  administrandum. Nec inferiores ordines simulatis uirtutibus episcopo derogare, nec item episcopum cleri inuidum esse debere: sed iustum in omnibus, atque comprimis in iudicando.

119. Ergo [a 1Kb] bonis actibus et sincero proposito nitendum ad honorem arbitror, et maxime ecclesiasticum; ut neque resupina arrogantia, uel remissa negligentia sit: neque turpis affectatio, et indecora ambitio. Ad omnia abundat animi directa simplicitas, satisque se ipsa commendat.

120. In ipso uero munere [b 1Kb] neque seueritatem esse duram conuenit, nec nimiam remissionem; ne aut potestatem exercere, aut susceptum officium nequaquam implere uideamur.

121. Enitendum quoque ut beneficiis atque officiis  [c 1Kb] obligemus plurimos, et collatam reseruemus gratiam; ne iure beneficii fiant immemores, qui se grauiter lesos dolent. Sepe enim usu uenit ut quos gratia foueris, uel aliquo superiore cumulaueris gradu, auertas, si indigne aliquem eis preponendum iudices. Sed et sacerdotem beneficiis suis uel iudiciis fauere conuenit, ut equitatem custodiat, et presbytero uel ministro deferre, ut parenti.

122. Neque hos quia semel probati sunt, arrogantes esse oportet; sed magis tamquam memores gratie, humilitatem tenere: neque offendi sacerdotem, si aut presbyter, aut minister, aut quisquam de clero, aut misericordia, aut ieiunio, aut integritate, aut doctrina et lectione existimationem accumulet suam: [d 1Kb] Gratia enim Ecclesie laus doctoris est. Bonum, opus  99 alicuius predicari, ita tamen si nullo studio fiat iactantie. Laudent enim unumquemque proximorum labia, et non os suum: et commendent opera, non studia sua.

123. [e 1Kb] Ceterum si quis non obediat episcopo, extollere atque exaltare sese desideret, obumbrare merita episcopi simulata affectatione doctrine aut humilitatis, aut misericordie, is a uero deuius superbit; quoniam ueritatis ea est regula, [f 1Kb] ut nichil facias commendandi tui causa, quo minor alius fiat:  neque si quid boni habeas, id ad deformationem alterius et uituperationem exerceas.

124. Ne [g 1Kb] defendas improbum, et sancta indigno committenda arbitreris: neque iterum urgeas et impugnes, cuius crimen non deprehenderis. Nam cum in omnibus [h 1Kb] iniustitia cito offendat, tum maxime in Ecclesia, ubi equitatem esse oportet, ubi equalitatem haberi decet; ut nichil sibi potentior plus uindicet, nichil plus usurpet ditior. Siue enim pauper, siue diues, in Christo unum sunt. Nihil sanctior plus sibi arroget; ipsum enim par est esse humiliorem.

125. Sed nec personam alterius accipiamus in iudicio: gratia absit, [i 1Kb] cause merita decernant. Nihil sic opinionem, immo fidem grauat, quam si in  iudicando potentiori dones causam inferioris: uel pauperem innocentem arguas, diuitem excuses reum culpe. Pronum quidem est genus hominum fauere honoratioribus, ne lesos sese putent, ne uicti doleant. Sed primum si offensam uereris, [i 1Kb] non recipias iudicium: si sacerdos es, aut si quisquam alius, non lacessas. Licet tibi silere in negotio duntaxat pecuniario; quamquam sit constantie adesse equitati. In causa autem Dei, ubi communionis periculum est, etiam dissimulare peccatum est non leue.



CAPUT XXu.

Beneficia in pauperes potius conferenda quam in diuites; hos enim aut quesitam a se beneficii uicem putare, aut indignari quod uideantur hinc facti debitores: pauperes uero et debitorem pro se Deum  ipsum constituere, et libenter accepta beneficia confiteri. Quibus additur ad pecunie contemptum adhortatio.

126. Quid autem et tibi prodest fauere diuiti? An quia citius amantem remuneratur? [k 1Kb] His enim fauemus frequentius, a quibus referende uicem speramus gratie. Sed eo 100 magis infirmo et inopinos studere conuenit; quia pro eo qui non habet, remunerationem speramus a Domino Iesu : qui sub specie conuiuii generalem uirtutum edidit  formam: ut his potius nostra conferamus beneficia, qui nobis ea non possunt representare, docens ad conuiuium atque epulas non eos qui diuites sunt, sed pauperes inuitandos. Diuites enim rogari uidentur, ut ipsi quoque nobis reddant conuiuium; pauperes, quia non habent quod restituant, cum acceperint, remuneratorem nobis faciunt Dominum, qui se pro paupere obligandum obtulit.

127. Ad ipsum quoque seculi usum collatio beneficii facta in pauperes magis quam in locupletes plus iuuat; [a 1Kb] quia diues dedignatur beneficium, et pudet eum debitorem esse gratie. Quin etiam id quod collatum est sibi, meritis suis arrogat, quod uelut debitum acceperit, uel ideo datum sit eo quod is qui dedit, reddendum sibi a diuite uberius existimauerit.  Ita in accipiendo beneficio, eo ipso quod acceperint diuites, dedisse se magis quam accepisse existimant: [b 1Kb] pauper uero etsi non habet unde reddat pecuniam, refert gratiam. In quo certum est quod plus reddat, quam acceperit; pecunia enim nummo soluitur, gratia numquam exinanitur. Reddendo uacuatur pecunia: gratia autem et habendo soluitur, et soluendo retinetur. Deinde quod diues refugit, pauper fatetur quod sit obligatus debito, sibique subuentum, non honori suo delatum putat: donatos sibi arbitratur filios, uitam redditam, seruatam familiam. Quanto igitur melius apud bonos, quam apud ingratos locare beneficium?

128. Unde Dominus ad discipulos ait: Nolite possidere aurum, neque argentum, neque pecuniam;  ; quia uelut falce, pullulantem in pectoribus humanis succidit auaritiam. Petrus quoque claudo, qui ex utero matris sue portabatur, ait: Argentum et aurum non habeo: sed quod habeo, do tibi. In nomine Iesu Christi Nazareni surge et ambula . Itaque pecuniam non dedit, sanitatem dedit. Quanto melius est salutem habere sine pecunia, quam pecuniam sine salute! Surrexit claudus, quod non sperabat: pecuniam non accepit, quam sperabat. Sed hec uix in sanctis Domini reperiuntur, ut diuitie contemptui sint.



101 CAPUT XXuI.

Quam uetus malum sit auaritia, multis ueteris testamenti exemplis clarum esse; hincque preterea patere quam inanis sit pecuniarum possessio.

 129. Ceterum ita incubuerunt [c 1Kb] mores hominum admiratione diuitiarum, ut nemo nisi diues honore dignus putetur. Neque hic recens usus: sed iamdudum, quod peius est, inoleuit hoc uitium humanis mentibus. Siquidem cum Hiericho magna ciuitas  tubarum sacerdotalium sono corruisset, et iehsu Naue potiretur uictoria, cognouit infirmatam esse uirtutem populi per auaritiam, atque auri cupiditatem. Nam cum de spoliis urbis incense sustulisset Achar uestem auream, et ducenta argenti didrachmata, et [d 1Kb] linguam auream, oblatus Domino negare non potuit, sed prodidit furtum .

130. uetus igitur et antiqua auaritia est, que cum ipsius diuine legis cepit oraculis, immo propter ipsam reprimendam lex delata est. Propter auaritiam Balach putauit Balaam premiis posse tentari, ut malediceret populum patrum: et uicisset auaritia, nisi Dominus a maledicto [e 1Kb] eum abstinere iussisset . Propter auaritiam precipitatus Achar, in exitium deduxerat totam plebem  parentum. Itaque iehsu Naue, qui potuit [f 1Kb] solem statuere, ne procederet , auaritiam hominum non potuit sistere, ne serperet. Ad uocem eius sol stetit, auaritia non stetit. Sole itaque stante, confecit iehsu triumphum: auaritia autem procedente, pene amisit uictoriam.

131. Quid fortissimum omnium Samson, nonne Dalile mulieris auaritia decepit? Itaque ille qui rugientem leonem manibus discerpsit suis, qui uinctus et alienigenis traditus, sine ullo adiutore solus dissolutis uinculis, mille ex his peremit uiros: qui funes intextis neruis uelut mollia sparti fila disrupit; is super genua mulieris inflexa ceruice truncatus, inuicti crinis ornatum, prerogatiuam sue uirtutis amisit. Influxit pecunia in gremium mulieris, et a  uiro discessit gratia .

132. Feralis igitur auaritia, illecebrosa pecunia, que habentes contaminat, non habentes non iuuat [g 1Kb] . Esto tamen ut aliquando adiuuet pecunia, inferiorem tamen et ipsam desiderantem. Quid ad eum qui non desiderat, qui non requirit, qui auxilio eius non indiget, studio non flectitur? Quid ad alios, si sit ille copiosior qui habet? Numquid idcirco honestior; quia habet quo honestas plerumque amittitur, quia habet quod custodiat magis quam quod possideat? Illud enim possidemus quo utimur: 102 quod autem ultra usum est, non utique habet possessionis fructum, sed custodie periculum.



CAPUT XXuII.

In pecunie contemptu inesse formam iustitie: quam  uirtutem nec non alias nonnullas sectari debent tam clerici quam antistites; ubi potissimum de non ferenda precipitanter excommunicatione.

133. Ad summam nouimus quod pecunie contemptus iustitie forma sit; et ideo auaritiam declinare  debemus, et omni studio intendere, ne quid faciamus umquam aduersus iustitiam, sed in omnibus gestis et operibus custodiamus eam.

134. Si uolumus commendare nos Deo, caritatem habeamus, unanimes simus, humilitatem sequamur, alterutrum existimantes superiorem sibi. Hec est enim humilitas, si nichil sibi quis arroget, et inferiorem se esse existimet. Episcopus ut membris suis utatur clericis, et maxime ministris qui sunt uere filii; quem cuique uiderit aptum muneri, ei deputet.

135. [a 1Kb] Cum dolore amputatur etiam que putruit pars corporis, et diu tractatur, si potest sanari medicamentis: si non potest, tunc a medico bono absciditur. Sic episcopi affectus boni est, ut optet sanare infirmos, serpentia auferre ulcera, adurere  aliqua, non abscidere: postremo quod sanari non potest, cum dolore abscidere. Unde pulcherrimum illud preceptum magis eminet, ut cogitemus non que nostra sunt, sed que aliorum . Hoc enim modo nichil erit, quod uel irati nostro indulgeamus affectui, uel fauentes nostre plus iusto tribuamus aliquid uoluntati.



CAPUT XXuIII.

Misericordiam etiam cum inuidia propria largius exercendam: ad quod refertur memorabilis uasorum sacrorum in captiuorum redemptionem ab Ambrosio fractorum historia, et pulcherrima de auri et argenti que Ecclesia possidet, legitimo usu precipiuntur. Hinc postquam ex facto sancti Laurentii quinam  ueri sint Ecclesie thesauri ostensum est, regule in conflandis atque impendendis uasis initiatis seruande proponuntur.

136. Hoc maximum incentiuum misericordie, ut compatiamur alienis calamitatibus , necessitates aliorum, quantum possumus, iuuemus; et plus interdum quam possumus. Melius est enim pro misericordia causas  prestare, uel inuidiam perpeti, quam pretendere inclementiam; ut nos aliquando in inuidiam 103 incidimus, quod confregerimus uasa [b 2Kb] mystica, ut captiuos redimeremus, quod arianis displicere potuerat; nec tam factum displiceret, quam ut esset quod in nobis reprehenderetur. Quis autem est tam durus, immitis, ferreus, cui displiceat quod homo redimitur a morte, femina ab impuritatibus barbarorum, que grauiores morte sunt: adolescentule, uel pueruli, uel infantes ab idolorum contagiis, quibus mortis metu inquinabantur?

137. Quam causam nos etsi non sine ratione aliqua gessimus; tamen ita in populo prosecuti sumus, ut confiteremur, multoque fuisse commodius astrueremus, ut animas Domino quam aurum seruaremus  . Qui enim sine auro misit apostolos, Ecclesias sine auro congregauit. Aurum Ecclesia habet ; non ut seruet, sed ut eroget, et subueniat in necessitatibus. Quid opus est custodire quod nichil adiuuat? An ignoramus quantum auri atque argenti de templo Domini Assyrii sustulerint ? Nonne melius [c 1Kb] conflant sacerdotes propter alimoniam pauperum, si alia subsidia desint, quam ut sacrilegus contaminata asportet hostis? Nonne dicturus est Dominus: Cur passus es tot inopes fame mori? Et certe habebas aurum, ministrasses alimoniam. Cur tot captiui deducti [d 1Kb] in commercio sunt, nec redempti, ab hoste occisi sunt? Melius fuerat ut uasa uiuentium seruares, quam metallorum.

 138. His non posset responsum referri. Quid enim diceres: Timui ne templo Dei ornatus deesset? Responderet: Aurum sacramenta non querunt: neque auro placent, que auro non emuntur. Ornatus sacramentorum redemptio captiuorum est. uere illa sunt uasa pretiosa, que redimunt animas a morte. Ille uerus thesaurus est Domini, qui operatur quod sanguis eius operatus est. Tunc uas Dominici sanguinis  [a 1Kb] agnoscitur, cum in utroque uiderit redemptionem; ut calix ab hoste redimat, quos sanguis a peccato redimit. Quam pulchrum, ut cum [b 1Kb] agmina captiuorum ab Ecclesia redimuntur, dicatur: Hos Christus redemit! Ecce aurum quod probari potest, ecce aurum utile, ecce aurum Christi quod a morte liberat, ecce aurum quo redimitur pudicitia, seruatur castitas.

139. Hos ergo malui uobis liberos tradere, quam aurum reseruare. Hic numerus captiuorum, hic ordo prestantior est, quam [c 1Kb] species poculorum. Huic muneri proficere debuit aurum Redemptoris, ut redimeret periclitantes. Agnosco infusum auro sanguinem Christi non solum irrutilasse, uerum etiam diuine operationis impressisse uirtutem redemptionis  munere.

140. Tale aurum sanctus martyr Laurentius 104 Domino reseruauit, a quo cum quererentur thesauri Ecclesie, promisit se demonstraturum. Sequenti die pauperes duxit. Interrogatus ubi essent thesauri quos promiserat, ostendit pauperes dicens: Hi sunt thesauri Ecclesie. Et uere thesauri, in quibus Christus est, in quibus fides est. Denique Apostolus ait: Habemus thesaurum in uasis fictilibus . Quos meliores thesauros habet Christus, quam eos in quibus se esse dixit? Sic enim scriptum est: Esuriui, et dedistis mihi manducare: sitiui, et dedistis mihi bibere: hospes eram, et collegistis me . Et infra: Quod enim uni horum fecistis, mihi fecistis . Quos meliores iehsu habet thesauros,  quam eos in quibus amat uideri?

141. Hos thesauros demonstrauit [d 1Kb] Laurentius, et uicit, quod eos nec persecutor potuit auferre. Itaque Ioachim qui aurum in obsidione seruabat, nec dispensabat alimonie comparande; et aurum uidit eripi, et se in captiuitatem deduci . Laurentius qui aurum Ecclesie maluit erogare pauperibus, quam persecutori reseruare, pro singulari sue interpretationis uiuacitate sacram martyrii accepit coronam. Numquid dictum est sancto Laurentio: Non debuisti erogare thesauros Ecclesie, uasa sacramentorum uendere?

142. Opus est ut quis fide sincera et perspicaci prouidentia munus hoc impleat. Sane si in sua aliquis deriuat emolumenta, crimen est: sin uero pauperibus  erogat, captiuum redimit, misericordia est. Nemo enim  potest dicere: Cur pauper uiuit? Nemo potest queri, quia captiui redempti sunt: nemo potest accusare, quia templum Dei est edificatum: nemo potest indignari,  quia humandis fidelium reliquiis spatia laxata sunt: nemo potest dolere, quia in sepulturis Christianorum requies defunctorum est. In his tribus generibus uasa Ecclesie etiam initiata confringere, conflare, uendere licet.

143. Opus est ut de Ecclesia mystici poculi forma non exeat, ne ad usus nefarios sacri calicis ministerium transferatur. Ideo intra Ecclesiam primum quesita sunt uasa que initiata non essent: deinde comminuta, postremo conflata, [e 1Kb] per minutias erogationis dispensata egentibus, captiuorum quoque pretiis profecerunt. Quod si desunt noua, et que nequaquam initiata uideantur, in huiusmodi usus, quos supra diximus, arbitror omnia pie posse conuerti.



105 CAPUT XXIX.

 Deposita uiduarum, immo omnium fidelium in Ecclesia cum sui etiam periculo defendi oportere: que res Onie sacerdotis, Ambrosii ac Ticinensis episcopi exemplis lucem capit.

144. Illud sane diligenter intuendum est, ut deposita uiduarum intemerata maneant, sine ulla seruentur offensione, non solum uiduarum, sed etiam omnium; fides enim exhibenda omnibus est, sed maior est uiduarum causa et pupillorum.

145. Denique hoc solo uiduarum nomine, sicut in libris Machabeorum legimus , commendatum templo omne seruatum est. Nam cum indicium factum esset pecuniarum, quas in templo Hierosolymis maximas reperiri posse Simon nefarius Antiocho regi prodidit, missus [f 1Kb] in rem  Heliodorus, ad templum uenit, et summo sacerdoti aperuit indicii inuidiam, et aduentus sui causam.

146. Tunc sacerdos deposita esse dixit uiduarum uictualia et pupillorum: [g 1Kb] quedam autem Hircani Tobie uiri sancti, eaque demonstrauit. Argenti talenta quadraginta erant, auri uero ducenta. Que cum Heliodorus ereptum ire uellet, et regis uindicare commodis, sacerdotes ante altare iactauerunt se, induti sacerdotales stolas: et Deum uiuum qui de depositis legem dederat, flentes inuocabant, ut custodem se preceptorum prestaret suorum. uultus uero et color summi sacerdotis immutatus declarabat dolorem animi, et mentis intente sollicitudinem. Flebant omnes, quod in contemptum locus uenturus foret, si nec in Dei templo tuta fidei seruaretur custodia: accincteque  mulieres pectus, et clause uirgines pulsabant ianuam: ad muros alii currebant, per fenestras alii prospectabant, omnes ad celum tendebant manus, orantes ut suis Dominus adesset legibus.

147. Heliodorus autem nec his territus, quod intenderat,  urgebat, et satellitibus suis erarium sepserat; cum subito apparuit illi terribilis eques armis prefulgens aureis: equus autem eius erat insigni ornatus opertorio. Alii quoque duo iuuenes apparuerunt in uirtute inclyta, decore grato, cum splendore glorie, speciosi amictu, qui circumsteterunt eum, et utraque ex parte flagellabant sacrilegum, sine 106 ulla intermissione continuato uerbere. Quid multa? Circumfusus caligine in terram concidit, et euidenti diuine operationis indicio exanimatus iacebat, nec ulla spes in eo residebat salutis. Oborta est letitia metuentibus, metus superbis: [a 1Kb] deiectique ex amicis Heliodori quidam rogabant Oniam, uitam poscentes ei, quoniam supremum gerebat spiritum.

148. Rogante itaque sacerdote summo, iidem iuuenes iterum Heliodoro apparuerunt, iisdem amicti  uestibus, et dixerunt ad eum: Onie summo sacerdoti gratias age, propter quem tibi uita est reddita. Tu autem expertus Dei flagella, uade, et nuntia tuis omnibus, quantam cognoueris templi religionem, et Dei potestatem. His dictis, non comparuerunt. Heliodorus itaque recepto spiritu, hostiam Domino obtulit, Onie sacerdoti gratias egit, et cum exercitu ad regem reuertitur dicens: Si quem habes hostem, aut aliquem insidiatorem rerum tuarum, illuc illum dirige, et flagellatum recipies eum.

149. Seruanda est igitur, filii, depositis fides, adhibenda diligentia. Egregie hinc uestrum enitescit ministerium, si suscepta impressio potentis, quam uel uidua uel orphani tolerare non queant, Ecclesie subsidio cohibeatur: si ostendatis plus apud uos mandatum Domini, quam diuitis ualere gratiam.

150. Meministis ipsi quoties aduersus regales impetus pro uiduarum, immo omnium depositis certamen  subierimus. Commune hoc uobiscum mihi. Recens exemplum Ecclesie Ticinensis proferam, que uidue depositum, quod susceperat, amittere periclitabatur. Interpellante enim eo qui sibi illud imperiali rescripto uindicare cupiebat, [b 3Kb] clerici non tenebant auctoritatem: honorati quoque et intercessores dati non posse preceptis imperatoris obuiari ferebant. Legebatur rescripti forma directior, magistri officiorum statuta, agens in rebus imminebat. Quid plura? [c 1Kb] Traditum erat.

151. Tamen communicato mecum consilio, obsedit sanctus episcopus ea conclauia, ad que translatum illud depositum uidue cognouerat. Quod ubi non potuit auferri, receptum sub chirographo est. Postea iterum flagitabatur ex chirographo: preceptum imperator iterauerat, ut ipse per semetipsum nos conueniret. Negatum est: et exposita diuine legis  auctoritate, et serie lectionis, et Heliodori periculo, uix tandem 107 rationem imperator accepit. Post etiam tentata fuerat obreptio; sed preuenit sanctus episcopus, ut redderet uidue quod acceperat. Fides interim salua est: [d 1Kb] impressio non est formidini; quia iam res, non fides periclitatur.



CAPUT XXX.

Libri conclusio per exhortationem ad fugiendos inuidos, atque ad prudentiam, fidem aliasque uirtutes prosequendas.

152. Filii, fugite improbos, cauete inuidos. Inter improbum et inuidum hoc interest: improbus suo delectatur bono, inuidus torquetur alieno: ille diligit mala, hic bona odit; ut prope tolerabilior sit, qui sibi uult bene, quam qui male omnibus.

133. Filii, ante factum cogitate: et cum diutius  cogitaueritis, tunc facite quod probatis. [e 1Kb] Laudabilis  mortis cum occasio datur, rapienda est illico. Dilata gloria fugit, nec facile comprehenditur.

108 154. Fidem diligite, quoniam per fidem et deuotionem Iosias magnum sibi [a 1Kb] ab aduersariis amorem acquisiuit; quoniam celebrauit pascha Domini, cum esset annorum decem et octo, quemadmodum nemo ante eum . Zelo itaque ut uicit superiores, ita et uos, filii, zelum Dei sumite. Exquirat uos Dei zelus et deuoret; ut unusquisque uestrum dicat: Exquisiuit me zelus domus tue . Apostolus Christi zelotes dictus est . Quid de Apostolo dico? Ipse Dominus ait:  Zelus domus tue comedit me . Sit ergo Dei zelus, non iste humanus [b 1Kb] quem inuidia generat.

155. Sit inter uos pax, que superat omnem sensum. Amate uos inuicem. Nihil caritate dulcius, nichil pace gratius. Et uos ipsi scitis quod pre ceteris uos semper dilexi et diligo: quasi unius patris filii coaluistis in affectum germanitatis.

156. Que bona sunt tenete, et Deus pacis et dilectionis erit uobiscum in Domino Iesu: cui est honor, gloria, magnificentia, potestas, cum Spiritu sancto in secula seculorum. Amen.



LIBER TERTIUS.



107 CAPUT PRIMUM.


A Dauide ac Salomone nobis preceptum, qua ratione cum corde nostro conuersandum sit, proindeque Scipionem dicti, quod ei tribuitur, primum auctorem non reputandum. Quam pulchra in otio suo perpetrauerint sancti prophete: horum atque aliorum otia conferuntur, ostenditurque numquam solum aut in angusto iustum esse.

1. Dauid propheta docuit nos tamquam in ampla domo deambulare in corde nostro, et conuersari cum eo tamquam cum bono contubernali; ut ipse sibi diceret, et loqueretur secum, ut est illud: Dixi, custodiam uias meas . Salomon quoque filius eius ait: Bibe aquam de tuis uasis, et de puteorum  tuorum fontibus ; hoc est tuo consilio utere. Aqua enim alta, consilium in corde uiri . Nemo, inquit, alienus particeps sit tibi. Fons aque tue sit tibi proprius: et iucundare cum uxore, que est tibi a iuuentute. Ceruus amicitie et pullus gratiarum confabulentur tecum .

2. Non ergo primus [a 1Kb] Scipio sciuit solus non esse, cum solus esset; [b 1Kb] nec minus otiosus, cum otiosus esset: sciuit ante ipsum Moyses, qui cum taceret, clamabat : cum otiosus staret, preliabatur; nec solum preliabatur, sed etiam de hostibus, quos non contigerat, triumphabat . Adeo otiosus, ut manus eius alii sustinerent: nec minus 108 quam ceteri negotiosus, qui otiosis manibus expugnabat hostem, quem non poterant  uincere qui dimicabant. Ergo Moyses et in silentio  loquebatur, et in otio operabatur. Cuius autem maiora negotia, quam huius otia, qui quadringinta diebus positus in monte, totam Legem complexus est, et in illa solitudine qui cum eo loqueretur, non defuit ? Unde et Dauid ait: Audiam quid loquatur in me Dominus Deus . Et quanto plus est si cum aliquo Deus loquatur, quam ipse secum!

3. Transibant apostoli, et umbra eorum curabat infirmos. Tangebantur uestimenta eorum, et sanitas deferebatur .

4. Sermonem locutus est Elias, et pluuia stetit nec cecidit super terram tribus annis et sex mensibus. Iterum locutus est, et hydria farine non defecit,  et uas olei toto famis diurne tempore non est exinanitum .

5. Et quoniam plerosque delectant bellica; quid est prestantius, exercitus [c 1Kb] magni lacertis, an solis meritis confecisse prelium? Sedebat Eliseus in uno loco, et rex Syrie magnam belli molem inferebat populo patrum, diuersisque consiliorum aceruabat fraudibus, et circumuenire insidiis moliebatur: sed omnes eius apparatus propheta deprehendebat, et uigore mentis per gratiam Dei ubique presens, cogitationes hostium suis annuntiabat, et monebat quibus 109 cauerent locis. Quod ubi regi Syrie manifestatum est, misso exercitu, clausit prophetam. Orauit Eliseus, et omnes illos cecitate percuti fecit, et captiuos intrare in Samariam, qui uenerant obsidere  eum .

 6. Conferamus [a 1Kb] hoc otium cum aliorum otio. Alii enim requiescendi causa abducere animum a negotiis solent, et a conuentu cetuque hominum subtrahere sese; et aut ruris petere secretum, captare agrorum solitudines, aut intra urbem uacare animo, indulgere quieti et tranquillitati: Eliseus autem aut in solitudine Iordanem transitu suo diuidit ; ut pars defluat posterior, superior autem in fontem recurrat: aut in Carmelo resoluta [b 1Kb] difficultate generandi, inopina sterilem conceptione fecundat: aut resuscitat mortuos: aut ciborum temperat amaritudines, et facit farine admixtione dulcescere: aut decem panibus distributis, reliquias colligit, plebe saturata: aut ferrum securis excussum, et in fluuii Iordanis mersum profundum, misso in aquas ligno,  facit supernatare: aut emundatione leprosum, aut siccitatem imbribus, aut famem mutat fecunditate 

7. Quando ergo iustus solus est, qui cum Deo semper est? Quando solitarius est, qui numquam separatur a Christo? Quis nos, inquit, separabit a dilectione Christi? Confido quia neque mors, neque uita, neque angelus . Quando autem feriatur a negotio, qui numquam feriatur a merito, quo consummatur negotium? Quibus autem locis circumscribitur, cui totus mundus diuitiarum possessio est? Qua estimatione definitur, qui numquam opinione comprehenditur? Etenim quasi ignoratur et cognoscitur: quasi moritur, et ecce uiuit: quasi tristis, et semper letior: ut egenus, et largus: ut qui  nichil habeat, et possideat omnia . Nihil enim spectat uir iustus, nisi quod constans et honestum est. Et ideo etiamsi alii uideatur pauper, sibi diues est: qui non eorum que caduca, sed eorum que eterna sunt, estimatione censetur.



CAPUT II.

Quod philosophi de honesti atque utilis comparatione disputant, hoc apud Christianos locum non habere, quibus nichil utile nisi quod iustum. Que officia perfecta, queue media? Easdem uoces diuersis diuerse conuenire: postremo uirum iustum numquam alieno incommodo commodum suum querere, sed contra semper aliorum studere utilitati.

8. Et quoniam de duobus superioribus locis diximus, in quibus [c 1Kb] honestum illud et utile tractauimus, sequitur utrum honestatem et utilitatem inter se comparare debeamus, et querere quid sit sequendum.  Sicut enim supra 110 tractauimus, utrum honestum illud an turpe esset; et secundo loco, utrum  utile an inutile: similiter hoc loco, utrum [d 1Kb] honestum sit an utile nonnulli requirendum putant.

9. Nos autem mouemur, ne hec inter se uelut compugnantia inducere uideamur, que iam supra unum esse ostendimus: nec [e 1Kb] honestum esse posse, nisi quod utile: nec utile, nisi quod honestum; quia non sequimur sapientiam carnis, apud quam utilitas pecuniarie istius commoditatis pluris habetur, sed sapientiam que ex Deo est, apud quam ea que in hoc seculo magna estimantur, pro detrimento habentur.

10. Hoc etenim , quod [f 1Kb] perfectum et absolutum officium est, a uero uirtutis fonte proficiscitur. Cui secundum est commune officium, quod ipso sermone significatur non esse ardue uirtutis ac singularis, quod potest plurimis esse commune. Nam  pecunie compendia captare familiare multis, elegantiori conuiuio et suauioribus delectari epulis usitatum est: ieiunare autem et continentem esse paucorum est; et alieni cupidum non esse, rarum: contra autem detrahere uelle alteri, et non esse contentum suo; nam in hoc cum plerisque consortium est. Alia igitur prima, alia [g 1Kb] media officia. Prima cum paucis, media cum pluribus.

11. Denique in iisdem uerbis frequenter discretio est. Aliter enim bonum Deum dicimus, aliter hominem: aliter iustum [h 1Kb] Deum appellamus, aliter hominem. Similiter et sapientem Deum aliter dicimus, aliter hominem. Quod et in Euangelio docemur: Estote ergo et uos perfecti, sicut et pater uester qui in celis est, perfectus est . Ipsum Paulum  lego perfectum et non perfectum. Nam cum dixisset: Non quod iam acceperim, aut iam perfectus sim: sequor autem si comprehendam , statim subiecit: Quicumque ergo perfecti sumus . Duplex enim forma perfectionis: alia medios, alia plenos numeros habens: alia hic, alia ibi: alia secundum hominis possibilitatem, alia secundum perfectionem futuri. Deus autem iustus per omnia, sapiens super omnia, perfectus in omnibus.

12. Inter ipsos quoque homines distantia est. Aliter Daniel sapiens, de quo dictum est: Quis Daniele sapientior ? Aliter alii sapientes, aliter Salomon, qui repletus est sapientia super omnem sapientiam antiquorum, et super omnes sapientes Aegypti . Aliud est enim communiter sapere, aliud sapere perfecte. [i 1Kb] Qui communiter sapit, pro temporalibus sapit, pro  se sapit; ut alteri aliquid detrahat, et sibi adiungat. Qui perfecte sapit, nescit sua spectare commoda:  sed ad illud quod eternum est, quod decorum atque honestum, toto affectu intendit, querens non quod sibi utile est, sed quod omnibus.

13. Itaque [a 1Kb] hec sit formula, ut inter duo illa, honestum atque utile, errare nequeamus; eo quod 111 iustus nichil alteri detrahendum putet, nec alterius incommodo suum commodum augeri uelit. Hanc formam tibi prescribit Apostolus dicens: Omnia licent, sed non omnia expediunt: omnia licent, sed non omnia edificant. Nemo quod suum est querat, sed quod alterius ; hoc est nemo commodum suum querat, sed alterius: nemo honorem suum querat, sed alterius. Unde et alibi dicit: Alter alterum existimantes superiorem sibi, non que sua sunt singuli cogitantes, sed que aliorum .

14. Nemo etiam suam gratiam querat, nemo suam laudem, sed alterius. Quod euidenter etiam in Prouerbiis declaratum possumus aduertere, dicente sancto per Salomonem Spiritu: Fili, si sapiens fueris, tibi sapiens eris et proximis; si autem malus euaseris, solus hauries mala . Sapiens enim aliis consulit, sicut iustus; quando quidem consors sui est, utriusque forma uirtutis.



CAPUT III.

Premissum de non querendo proprio emolumento preceptum urgetur, primum a Christi exemplo, tum ab interpretatione nominis, denique ab ipsa membrorum forma et usibus. Unde ostendit quam flagitiosum sit aliene utilitati detrahere; cum hoc scelere  naturalis lex eque ac diuina uioletur, atque insuper illud amittatur quo prestamus ceteris animantibus, ad postremum leges ciuiles cum summa infamia conculcentur.

15. Si quis igitur uult placere omnibus, per omnia querat non quod sibi utile est, sed quod multis, sicut querebat et Paulus. Hoc est enim conformari Christo, alienum non querere, nichil alteri detrahere, ut acquirat sibi . Christus enim Dominus cum esset in Dei forma, exinaniuit se, ut formam susciperet hominis, quam operum suorum locupletaret uirtutibus. Tu ergo spolias, quem Christus induit? Tu exuis, quem uestiuit Christus? Hoc enim agis, quando alterius detrimento tua commoda augere expetis.

 16. Considera, o homo, unde nomen sumpseris; ab humo utique, que nichil cuiquam eripit, sed omnia largitur omnibus, et diuersos in usum omnium animantium fructus ministrat. Inde appellata humanitas specialis et domestica uirtus hominis, que consortem adiuuet.

17. Ipsa te doceat [b 1Kb] forma tui corporis, membrorumque usus. Numquid membrum tuum alterius  membri officia sibi uindicat, aut oculus officium oris, aut os oculi officium sibi uindicat, aut manus pedum ministerium, aut pes manuum? Quin etiam ipse manus dextera ac sinistra dispartita habent officia pleraque, ut si usum commutes utriusque, aduersum naturam sit; priusque totum hominem exuas, quam membrorum tuorum ministeria conuertas: si aut de sinistra cibum suggeras, aut de dextera fungaris ministerio sinistre, ut reliquias ciborum abluas nisi forte poscat necessitas.

18. Finge hanc et da oculo uirtutem, ut possit detrahere sensum capiti, auditum auribus, 112 menti cogitationes, odoratum naribus, ori saporem, et sibi conferat; nonne omnem statum dissoluet nature? Unde pulchre Apostolus ait: Si totum corpus oculus,  ubi auditus? Si totum auditus, ubi odoratus ? Omnes ergo unum corpus sumus et diuersa membra, sed omnia corpori necessaria; non enim potest [c 1Kb] membrum de membro dicere: Non est mihi necessarium. Quin etiam ipsa que uidentur infirmiora membra esse, multo magis necessaria sunt, et maiorem plerumque tuendi se requirunt sollicitudinem. Et si quid dolet membrum unum, compatiuntur ei membra omnia.

19. Unde quam graue est ut detrahamus aliquid ei, cui nos compati oportet: et cui debemus consortium ministerii, ei fraudi et noxe simus! Hec utique lex nature est, que nos ad omnem astringit humanitatem, ut alter alteri tamquam unius partes corporis inuicem deferamus. Nec detrahendum quidquam  putemus, cum contra nature legem sit non iuuare. Sic enim nascimur ut consentiant membra membris, et alterum alteri adhereat, et obsequantur sibi mutuo ministerio. Quod si unum desit officio suo, impediantur cetera: ut si eruat oculum manus, nonne sibi operis sui usum negauit? Si pedem uulneret, quantorum sibi actuum profectum inuiderit? Et quanto grauius est totum hominem quam unum membrum detrahi? Iam si in uno membro totum corpus uiolatur, utique in uno homine communio totius humanitatis soluitur; uiolatur natura [d 1Kb] generis humani, et sancte Ecclesie congregatio, que in unum connexum corpus atque compactum unitate fidei et caritatis assurgit: Christus quoque Dominus, qui pro uniuersis mortuus est, mercedem sanguinis  sui euacuatam dolebit.

20. Quid! quod etiam [e 1Kb] ipsa lex Domini hanc formam tenendam edocet, ut nichil alteri detrahas, tui commodi seruandi gratia, cum dicit: Non transferas terminos, quos statuerunt patres tui ; cum uitulum errantem fratris tui reducendum precipit , cum furem mori iubet , cum uetat mercenarium debita mercede  fraudari, cum pecuniam sine usuris reddendam censuit . Subuenire enim non habenti humanitatis est: duritie autem plus extorquere quam dederis . Etenim [a 1Kb] si ideo auxilio tuo erit opus, quia non habuit unde de suo redderet; nonne impium est ut sub humanitatis simulatione amplius ab eo poscas, qui non habebat unde minus solueret? Absoluis igitur alteri debitotorem, ut condemnes tibi: et hanc humanitatem uocas, ubi est [b 1Kb] iniquitatis auctio?

21. Hoc prestamus ceteris animantibus, quod alia genera animantium conferre aliquid nesciunt: fere autem eripiunt, homines tribuunt. Unde et Psalmista ait: Iustus miseretur, et tribuit . Sunt tamen quibus et fere conferant. Si quidem collatione  sobolem suam nutriunt, et aues cibo suo pullos satiant suos: homini autem soli tributum est, ut omnes tamquam suos pascat. Debet istud ipso nature iure. Quod si non licet non dare, quomodo detrahere licet? Nec ipse [c 1Kb] leges 113 nos docent? ea que detracta sunt alicui, cum iniuria persone, aut rei ipsius cumulo, restitui iubent; quo furem a detrahendo, aut penis deterreant, aut mulcta reuocent.

22. Pone tamen quod aliquis possit aut penam non timere, aut mulcte illudere; numquid dignum est [d 1Kb] ut aliqui alteri detrahant? Seruile hoc uitium, et familiare ultime conditioni; adeo contra naturam, ut inopia magis hoc extorquere uideatur, quam natura suadere. Seruorum tamen occulta furta, diuitum rapine publice.

 23. Quid autem tam [e 1Kb] contra naturam, quam uiolare alterum tui commodi causa; cum pro omnibus excubandum, subeundas molestias, suscipiendum laborem naturalis affectus persuadeat: et gloriosum unicuique ducatur, si periculis propriis querat uniuersorum tranquillitatem: multoque sibi unusquisque arbitretur gratius excidia patrie repulisse, quam propria pericula: prestantiusque esse existimet quod operam suam patrie impenderit, quam si in otio positus tranquillam uitam uoluptatum copiis functus egisset.



CAPUT Iu.

Ubi strictius ostensum est eum qui commodi sui causa  noceat alteri, graues conscientie sue penas luiturum, colligitur uni utile nichil esse, quod itidem non sit omnibus: atque adeo proposite a philosophis de naufragis duobus questioni locum non esse apud Christianos, quibus ubique caritas atque humilitas exercende sunt.

24. Hinc ergo [f 1Kb] colligitur quod homo, qui secundum nature formatus est directionem, ut obediat ei, nocere non possit alteri: quod si cui noceat, naturam uiolet: neque tantum esse commodi quod adipisci sese putet, quantum incommodi, quod ex eo sibi accidat. Que enim pena grauior, quam interioris uulnus conscientie? Quod seuerius iudicium, quam domesticum, quo unusquisque sibi est reus, seque ipse arguit quod iniuriam fratri indigne fecerit?  Quod non mediocriter [g 1Kb] Scriptura commendat dicens: Ex ore stultorum baculum contumelie . Stultitia igitur condemnatur, quia contumeliam facit. [h 1Kb] Nonne hoc magis fugiendum, quam mors, quam dispendium, quam inopia, [i 1Kb] quam exsilium, quam debilitatis dolor? Quis enim uitium corporis, aut patrimonii damnum non leuius ducat uitio animi, et existimationis dispendio?

114 25. [i 1Kb] Liquet igitur [k 1Kb] id spectandum et tenendum omnibus, quod eadem singulorum sit utilitas, que sit uniuersorum: nichilque iudicandum utile, nisi quod in commune prosit. Quomodo enim potest [l 1Kb] uni prodesse? Quod inutile sit omnibus, nocet. Mihi certe non uidetur, qui inutilis est omnibus, sibi utilis esse posse. Etenim si una lex  nature omnibus, una utique utilitas uniuersorum, ad consulendum utique omnibus nature lege constringimur. Non est ergo eius qui consultum uelit alteri secundum naturam, nocere ei aduersus legem nature.

26. Etenim si hi [m 1Kb] qui in stadio currunt, ita feruntur preceptis informari atque instrui, ut unusquisque celeritate non fraude contendat, cursuque, quantum potest, ad uictoriam properet; supplantare autem alterum aut manu deiicere non ausit: quanto magis in hoc cursu uite istius, sine fraude alterius et circumscriptione [n 1Kb] gerenda nobis uictoria est?

27. Querunt aliqui, [o 1Kb] si sapiens in naufragio positus  insipienti naufrago tabulam extorquere possit, utrum debeat? Mihi quidem, etsi prestabilius communi uideatur usui sapientem de naufragio quam insipientem euadere; tamen non uidetur quod uir christianus, et iustus, et sapiens, querere sibi uitam aliena morte debeat: utpote qui etiam si latronem armatum incidat, [a 1Kb] ferientem referire non possit; ne dum salutem defendit, pietatem contaminet. De quo in Euangelii libris aperta et euidens sententia est: Reconde gladium tuum; omnis enim qui gladio percusserit gladio ferietur . Quis latro detestabilior, quam persecutor qui uenerat ut Christum occideret? Sed noluit se Christus persecutorum defendi uulnere, qui uoluit suo uulnere omnes sanare.

 28. Cur enim [b 1Kb] te potiorem altero iudices, cum uiri sit christiani preferre sibi alterum, nichil sibi arrogare, nullum sibi honorem assumere, non uindicare meriti sui pretium? Deinde cur non tuum tolerare potius incommodum, quam alienum commodum diripere assuescas? Quid tam aduersus naturam, quam non esse contentum eo quod habeas, aliena querere, ambire turpiter? Nam si honestas secundum naturam, omnia enim fecit Deus bona ualde, turpitudo utique contraria est. Non potest ergo honestati conuenire et turpitudini, cum hec inter se discreta nature lege sint.



115 CAPUT u.

Iustum nichil agere quod sit contra officium, etiamsi latendi spem habuerit; ad hoc ipsum significandum  fabulam de Gygis annulo excogitatam esse a philosophis, qua explosa, Dauidis ac Ioannis Baptiste certa et uera exempla proferuntur.

29. [c 1Kb] Sed iam ut etiam in hoc libro ponamus fastigium, in quo uelut in fine disputationis nostre dirigamus sententiam: ut nichil expetendum sit, nisi quod honestum. [d 1Kb] Nihil agit sapiens, nisi quod cum sinceritate, sine fraude sit: neque quidquam facit, in quo se crimine quoquam obliget, etiamsi latere possit. Sibi enim est reus priusquam ceteris; nec tam pudenda  apud eum publicatio flagitii, [e 1Kb] quam conscientia est. Quod non fictis fabulis, ut philosophi disputabant, sed uerissimis iustorum uirorum exemplis docere possumus.

30. Non igitur ego simulabo terre hiatum, que magnis quibusdam dissiluerit [f 1Kb] soluta imbribus, in quem descendisse Gyges, atque ibi [g 1Kb] fabularum illum equum eneum offendisse a Platone inducitur, qui in lateribus suis fores haberet: quas ubi aperuit, animaduertit annulum aureum in digito mortui hominis, cuius illic exanimum corpus iaceret, aurique auarum sustulisse annulum. Sed cum se ad pastores recepisset regios de quorum ipse numero foret, casu quodam, [h 1Kb] quod palam eius annuli ad palmam conuerterat, ipse omnes uidebat, atque a nullo uidebatur:  deinde cum in locum suum reuocasset annulum, uidebatur ab omnibus. Cuius solers factus miraculi, per annuli opportunitatem regine stupro potitus, necem regi intulit, ceterisque interemptis, quos necandos putauerat, ne sibi impedimento forent, Lydie regnum adeptus est.

31. Da, inquit, [i 1Kb] hunc annulum sapienti, ut beneficio eius possit latere, cum deliquerit: non enim minus fugiet peccatorum contagium, quam si non possit latere. Non enim latebra sapienti spes impunitatis, sed innocentia est. Denique lex non iusto, sed iniusto posita est ; quia iustus legem habet mentis sue, et equitatis ac iustitie sue normam: ideoque non terrore pene reuocatur a culpa, sed honestatis regula.

 32. Ergo ut ad propositum redeamus, non fabulosa pro ueris, sed uera pro fabulosis exempla proferam. Quid enim mihi opus est fingere hiatum terre, equum eneum, annulumque aureum in digito defuncti repertum; cuius annuli tanta sit uis, ut pro arbitrio suo qui eum sit indutus annulum, 116 appareat, cum uelit: cum autem nolit, e conspectu se presentium subtrahat, ut presens non possit uideri? [i 1Kb] Nempe eo tendit istud, utrum sapiens etiam si isto utatur annulo, quo possit propria flagitia celare, et  regnum assequi; nolitne peccare, et grauius ducat sceleris contagium penarum doloribus: an uero spe impunitatis utatur ad perpetrandum scelus? Quid, inquam, mihi opus est figmento annuli, cum possim docere ex rebus gestis quod uir sapiens cum sibi in peccato non solum latendum, sed etiam regnandum uideret, si peccatum admitteret; contra autem periculum salutis cerneret, si declinaret flagitium; elegerit tamen magis salutis periculum, ut uacaret flagitio, quam flagitium quo sibi regnum pararet?

33. Denique Dauid cum fugeret a facie regis Saul, quod eum rex cum tribus millibus uirorum electorum ad inferendam necem in deserto quereret, ingressus in castra regis, cum dormientem offendisset, non solum ipse non percussit, sed etiam protexit; ne ab  aliquo qui simul ingressus fuerat, perimeretur. Nam cum diceret ei Abessa: Conclusit hodie Dominus inimicum tuum in manibus tuis, et nunc occidam eum? respondit: Non consumas eum, quoniam quis iniiciet manum suam in christum Domini, et purus erit? [a 1Kb] Et addidit: uiuit Dominus, quoniam nisi Dominus percusserit illum, aut nisi hora illius uenerit, ut moriatur, [b 19Kb] aut in pugna discesserit, et apponatur mihi; non sit a Domino iniicere manum meam in christum Domini .

34. Itaque non permisit necari eum, sed solam lanceam que erat ad caput eius, et lenticulam sustulit. Itaque dormientibus cunctis, egressus de castris transiuit in cacumen montis, et coarguere cepit stipatores regios, et precipue principem militie Abner,  quod nequaquam fidam custodiam regi et domino suo adhiberet: denique demonstraret, ubi esset lancea regis, uel lenticula que erat ad caput eius. Et appellatus a rege lanceam reddidit: Et Dominus, inquit, restituat unicuique iustitias suas, et fidem suam: sicut tradidit te Dominus in manus meas, et nolui [c 1Kb] uindicare manu mea in christum Domini. Et cum hec diceret, timebat tamen insidias eius, et fugit, sedem exsilio mutans. Nec tamen salutem pretulit innocentie, cum iam secundo facultate sibi tributa regis necandi, noluisset uti occasionis beneficio: que et securitatem salutis metuenti, et regnum offerebat exsuli.

35. Ubi opus fuit Ioanni Gygeo annulo, qui si tacuisset, non esset occisus ab Herode ?  Prestare hoc illi potuit silentium suum, ut et uideretur et non occideretur: sed quia non solum 117 peccare se propter salutis defensionem passus non est, sed ne alienum quidem peccatum ferre ac perpeti potuit; ideo in se causam necis excitauit. Certe hoc negare non possunt potuisse fieri ut taceret, qui de illo Gyge negant potuisse fieri ut annuli beneficio absconderetur.

36. Sed fabula, etsi uim non habet ueritatis, hanc tamen rationem habet, ut si possit celare se uir iustus; tamen ita peccatum declinet, quasi celare non possit: [d 1Kb] nec personam suam indutus annulum, sed uitam suam Christum indutus abscondat, sicut Apostolus ait: Quia uita nostra abscondita est cum Christo in Deo . Nemo ergo hic fulgere querat, nemo sibi arroget, nemo se iactet  . Nolebat se Christus hic cognosci, nolebat predicari in Euangelio nomen suum, cum in terris uersaretur: uenit ut lateret seculum hoc. Et nos ergo simili modo abscondamus uitam nostram Christi exemplo, fugiamus iactantiam, [e 1Kb] predicari non exspectemus. Melius est hic esse in humilitate, ibi in gloria. Cum Christus, inquit, apparuerit, tunc et uos cum illo apparebitis in gloria .



CAPUT uI.

Preualere apud nos emolumentum non oportere. Quid obtendere soleant qui a frumentis lucrum captant: quidue illis debeat responderi? Ubi eisdem Euangelica parabola et Salomonis effata sub oculis ponuntur.

 37. Non uincat igitur [f 1Kb] honestatem utilitas, sed honestas utilitatem: hanc dico utilitatem, que estimatur secundum uulgi opinionem. Mortificetur auaritia, moriatur concupiscentia. Sanctus in negotiationem introisse se negat; quia pretiorum captare incrementa non simplicitatis, sed uersutie est. Et alius ait: Captans pretia frumenti, maledictus in plebe est .

38. Definita est sententia, nichil disputationi relinquens, [g 1Kb] quale controuersum genus solet dicendi esse, cum alius allegat agriculturam laudabilem apud omnes haberi, fructus terre simplices esse, plus qui seminauerit eo probatiorem fore, [h 117Kb] uberiores reditus industrie non fraudari, negligentiam  magis et incuriam ruris inculti reprehendi solere.

39. Araui, inquit, studiosius, uberius seminaui, diligentius excolui, bonos collegi prouentus, sollicitius recondidi, seruaui fideliter, prouide custodiui. Nunc in tempore famis [a 1Kb] uendo, subuenio esurientibus: uendo frumentum non alienum, sed meum; non pluris quam ceteri, immo etiam minori pretio. Quid hic fraudi est, cum multi possent periclitari, si non haberent quod emerent? Num industria in crimen uocatur? Num diligentia reprehenditur? Num prouidentia uituperatur? Fortasse dicat: Et Ioseph 118 frumenta in abundantia collegit, in caritate uendidit. Num carius aliquis emere compellitur? Num uis adhibetur emptori?  Omnibus defertur emendi copia, nulli irrogatur iniuria.

40. His igitur quantum cuiusque fert ingenium disputatis, exsurgit alius, dicens: Bona quidem agricultura, que fructus ministrat omnibus, que simplici industria accumulat terrarum fecunditatem, nichil doli, nichil fraudi interserens. Denique si quid uitii fuerit, plus dispendii est; quia si bene aliquis seminauerit, melius metet: si sincerum tritici granum seuerit, puriorem ac sinceram messem colligit. Fecunda terra multiplicatum reddit, quod acceperit: fidelis ager feneratos solet restituere prouentus.

41. De reditibus igitur uberis glebe exspectare debes tui mercedem laboris, de fertilitate pinguis  soli iusta sperare compendia. [b 1Kb] Cur ad fraudem conuertis [c 1Kb] nature industriam? Cur inuides usibus hominum [d 1Kb] publicos partus? Cur populis minuis abundantiam? Cur affectas inopiam? Cur optari facis a pauperibus sterilitatem? Cum enim non sentiunt beneficia fecunditatis, te auctionante pretium, te condente frumentum, optant potius nichil nasci, quam te de fame publica negotiari. Ambis frumentorum indigentiam, alimentorum penuriam, uberes soli partus ingemiscis, fles publicam fertilitatem, horrea frugum plena deploras, exploras quando sterilior prouentus sit, quando exilior partus. uotis tuis gaudes arrisisse maledictum, ut nichil cuiquam nasceretur. Tunc messem tuam uenisse letaris, tunc tibi de omnium miseria congeris opes: et hanc tu  industriam uocas, hanc diligentiam nominas, que calliditatis uersutia, que astutia fraudis est; et hoc tu remedium uocas, quod est commentum nequitie. Latrocinium hoc, an fenus appellem? Captantur tamquam latrocinii tempora, quibus in uiscera hominum  durus insidiator obrepas. Augetur pretium tamquam sorte cumulatum fenoris, quo periculum capitis aceruatur. Tibi condite frugis multiplicatur usura: tu frumentum quasi fenerator occultas, quasi uenditor auctionaris. Quid imprecaris male omnibus, quia maior futura sit fames, quasi nichil frugum supersit, quasi infecundior annus sequatur? Lucrum tuum damnum publicum est.

42. Ioseph sanctus omnibus aperuit horrea, non clausit: nec pretia captauit annone, sed perenne subsidium collocauit: nichil sibi acquisiuit, sed quemadmodum fames etiam in posterum uinceretur, prouida ordinatione disposuit .

43. Legisti quemadmodum hunc [e 1Kb] frumentarium pretii captatorem exponat in Euangelio Dominus iehsu,  cuius possessio diuites fructus attulit, et ille quasi egens dicebat: Quid faciam? Non habeo quo congregem, destruam horrea, et maiora faciam ; 119 cum scire non posset, utrum sequenti nocte anima sua ab eo reposceretur. Nesciebat quid faceret: quasi ei alimenta deessent, herebat ambiguo. Non capiebant horrea annonam, et ille se egere credebat.

44. Recte igitur Salomon: Qui continet, inquit, frumentum, relinquet illud nationibus , non heredibus, quoniam auaritie emolumentum ad successorum iura non peruenit. Quod non legitime acquiritur, quasi uentis quibusdam, ita extraneis diripientibus dissipatur. Et addidit: Captans annonam maledictus in plebe est: [f 1Kb] benedictio autem eius  qui participat . uides ergo quod largitorem frumenti esse deceat, non pretii captatorem. Non est igitur ista utilitas, in qua plus honestati detrahitur, quam utilitati adiungitur.



CAPUT uII.

Peregrinos tempore famis ex urbe neutiquam expellendos. Egregium hac in re christiani senis consilium refertur: cui opponitur indignum facinus Rome admissum; nec non utroque inter se comparato, primum cum honestate atque utilitate coniunctum fuisse ostenditur, secus uero secundum.

45. Sed et illi qui [g 1Kb] peregrinos urbe prohibent, nequaquam probandi: expellere eo tempore quo debent iuuare, separare a commerciis [h 1Kb] communis parentis, fusos omnibus partus negare, inita iam  consortia uiuendi auerruncare: cum quibus fuerint communia iura, cum his nolle in tempore necessitatis subsidia partiri. Fere non expellunt feras, et homo excludit hominem. Fere ac bestie communem putant omnibus uictum, quem terra ministrat. Ille  etiam conformem sui generis adiuuant, homo impugnat, qui nichil a se alienum debet credere quidquid humani est.

46. Quanto ille rectius, qui cum iam prouecta processisset etate, et famen toleraret ciuitas, atque  peterent uulgo ut peregrini [a 2Kb] urbe prohiberentur, prefecture urbane curam ceteris maiorem sustinens, conuocauit honoratos et locupletiores uiros, poposcit ut in medium consulerent, [b 1Kb] dicens quam immane esse peregrinos eiici, quam hominem ab homine exui, qui cibum morienti negaret. Canes ante mensam impastos esse non patimur, et homines excludimus: quam inutile quoque tot populos mundo perire, quos dira conficiebat tabes: quantos urbi sue perire, qui solerent  adiumento esse, 120 uel in conferendis subsidiis, uel in celebrandis commerciis: [c 1Kb] neminem famem alienam iuuare: protrahere ut plurimum diem posse, non inopiam repellere; immo tot cultoribus exstinctis, tot agricolis occidentibus, occasura in perpetuum subsidia frumentaria. Hos igitur excludimus, qui uictum nobis inferre consuerunt: hos nolumus in tempore necessitatis pascere, qui nos omni etate pauerunt? Quanta sunt que ab ipsis nobis hoc ipso tempore ministrantur! Non in solo pane uiuit homo . Nostra illic familia, plerique etiam nostri parentes sunt. Reddamus quod accepimus.

47. Sed ueremur ne cumulemus inopiam. Primum omnium misericordia numquam destituitur, sed adiuuatur.  Deinde subsidia annone, que his impartienda sunt, collatione redimamus, reparemus auro. Numquid his deficientibus, non alii nobis redimendi cultores uidentur? [d 1Kb] Quanto uilius est pascere, quam emere cultorem! Ubi etiam repares, ubi inuenias quem reformes? Adde si inuenias, quod ignarum, et alieni usus, numero possis substituere, non cultui.

 48. Quid plura? Collato auro, coacta frumenta sunt. Ita nec abundantiam urbis minuit, et peregrinis alimoniam subministrauit. Quante hoc commendationis apud Deum fuit sanctissimo seni, quante apud homines glorie! Hic magnus uere probatus, qui uere potuit imperatori dicere, demonstrans prouincie totius populos: Hos tibi omnes reseruaui, hi uiuunt beneficio tui senatus, hos tua curia morti abstulit.

49. Quanto hoc utilius quam illud quod proxime Rome factum est, eiectos esse urbe amplissima, qui iam plurimam illic etatem transegerant, flentes cum filiis abiisse, quibus uelut ciuibus amoliendum exsilium deplorarent, interruptas complurium necessitudines, diremptas affinitates! Et certe  arriserat anni fecunditas, inuectitio urbs sola egebat frumento: potuisset iuuari, si peteretur ab Italis frumentum, quorum filii expellebantur. Nihil hoc turpius, excludere quasi alienum, et exigere quasi suum. Quid illum eiicis, qui de suo pascitur? Quid illum eiicis, qui te pascit? Seruum retines, trudis parentem? Frumentum suscipis, nec affectum impertis? uictum extorques, nec rependis gratiam?

50. Quam deforme hoc, quam inutile! Quomodo? enim potest utile esse quod non decet? 121 Quantis [e 1Kb] corporatorum subsidiis dudum Roma fraudata est? Potuit et illos non amittere, et euadere famem, exspectatis uentorum opportunis flatibus, et speratarum commeatu nauium.

51. Quam uero illud superius honestum atque utile!  Quid enim tam decorum atque honestum, quam collatione locupletum iuuari egentes, ministrari uictum es urientibus; nulli cibum defore? Quid tam utile, quam [f 1Kb] cultores agro reseruari, non interire plebem rusticanorum?

52. Quod honestum igitur, et utile est: et quod utile, honestum. Et contra quod inutile, indecorum; quod autem indecorum, id etiam inutile.



CAPUT uIII.


Eos qui honestum utili anteponant a Deo probari, Iosue, Caleb, et aliorum exploratorum patere exemplis.

53. Quando maiores nostri seruitio exire potuissent, nisi id non solum turpe, sed etiam inutile credidissent regi seruire Aegyptiorum ?

54. iehsu quoque et Caleb missi ad explorandam terram, uberem quidem terram, sed a ferocissimis inhabitari gentibus nuntiauerunt. Terrore belli populus infractus, recusabat terre eius possessionem . Suadebant missi exploratores iehsu et Caleb terram esse utilem: indecorum putabant cedere nationibus: lapidari potius eligebant, quod minabatur populus, quam decedere de honestate.  Dissuadebant alii; [a 1Kb] plebs reclamabat, dicens aduersus diras et asperas gentes bellum fore, cadendum sibi in prelio, mulieres suas et pueros direptioni futuros.

55. Exarsit Domini indignatio, ut omnes uellet perdere: sed rogante Moyse, temperauit sententiam, ultionem distulit, satis esse perfidis supplicii iudicans, etsi parceret interim, nec percuteret incredulos, ad eam tamen terram quam recusauerant, propter incredulitatis sue pretium non peruenirent: sed pueri et mulieres qui non immurmurauerant, uel sexu, uel etate ueniabiles, caperent eius terre promissam hereditatem. Denique quicumque erant a uigesimo anno et supra in deserto, eorum membra ceciderunt, sed aliorum dilata est pena. Qui autem ascenderunt  cum Iesu, et dissuadendum putauerunt, [b 1Kb] plaga magna statim mortui sunt: iehsu uero et Caleb cum innoxia etate uel sexu in terram promissionis intrauerunt .

56. Pars igitur melior gloriam saluti pretulit, deterior salutem honestati. Diuina autem sententia eos probauit, qui honesta utilibus prestare arbitrabantur: eos uero condemnauit, apud quos ea que uidebantur saluti potius quam honestati accommoda, preponderabant.



122 CAPUT IX.

Fraudes et turpia lucra maxime dedecere clericos, quorum est utilitati omnium inseruire: illos in causis pecuniariis interuenire nequaquam debere, secus uero in capitalibus. Eisdem ne cui, etiam lacessiti, noceant,  exemplum Dauid; neu autem uitam honestati preferant, cedes Nabuthe proponitur.

57. Nihil itaque deformius quam nullum habere  amorem honestatis, et usu quodam degeneris mercature, questu sollicitari ignobili, auaro estuare corde, diebus ac noctibus hiare in alieni detrimenta patrimonii, non eleuare animum ad honestatis nitorem, non considerare uere laudis pulchritudinem.

58. [c 1Kb] Hinc nascuntur [d 1Kb] aucupio quesite hereditates, continentie atque grauitatis simulatione captate: quod abhorret a proposito christiani uiri; omne enim quod arte elicitum, et fraude compositum est, caret merito simplicitatis. In ipsis qui nullum Ecclesiastici ordinis officium receperint, incongrua iudicatur affectate ambitio hereditatis. In supremo fine uite positos suum habere iudicium, ut libere testentur quod sentiunt, qui postea non sunt emendaturi: cum honestum non sit [e 1Kb] competentia [f 1Kb] compendia aliis  uel debita, uel parata auertere; cum uel sacerdotis uel ministri sit prodesse, si fieri potest, omnibus, obesse nemini.

59. Denique  si non potest alteri subueniri, nisi alter ledatur, commodius est neutrum iuuari, quam grauari alterum. Ideoque in causis pecuniariis interuenire non est sacerdotis: in quibus non potest fieri, quin frequenter ledatur alter qui uincitur, quoniam intercessoris beneficio se uictum arbitratur. Sacerdotis est igitur nulli nocere, prodesse uelle omnibus: posse autem solius est Dei. Nam in causa capitis nocere ei quem iuuare debeas periclitantem, non sine peccato est graui: in causa autem pecunie odia querere, insipientie est; cum pro salute hominis graues frequenter  fiant molestie: in quo etiam periclitari gloriosum sit. Proposita igitur forma in sacerdotis officio teneatur; [g 1Kb] ut nulli noceat, ne lacessitus quidem, et aliqua iniuria offensus. Bonus enim est uir qui dixit: Si reddidi retribuentibus mihi mala . Que enim est gloria, si eum non ledimus, qui nos non leserit? Sed illa uirtus est, si lesus remittas.

60. Quam honestum, [h 1Kb] quod cum potuisset regi inimico nocere, maluit parcere ! Quam etiam utile, quia successori hoc profuit, ut discerent omnes fidem regi proprio seruare, nec usurpare imperium, sed uereri! Itaque et honestas utilitati prelata est, et utilitas secuta honestatem est.

123 61. Parum est quod pepercit, addidit quod etiam in bello doluit occisum, et flebiliter deplorauit  dicens: Montes qui estis in Gelbeal, neque ros, neque pluuia cadat super uos. Montes mortis, quoniam ibi sublata est protectio potentium, protectio Saul. [i 1Kb] Non  est unctus in oleo et sanguine uulneratorum, et ex adipe belligerantium. Sagitta Ionathe non est reuersa retro, et gladius Saul non est reuersus uacuus. Saul et Ionathas speciosi et karissimi, inseparabiles in uita sua, et in morte non sunt separati. Super aquilas leuiores, super leones potentiores. Filie Isrel, plorate super Saul, qui uestiebat uos uestimenta coccinea cum ornamento uestro, qui imponebat aurum super uestimenta uestra. Quomodo ceciderunt potentes in media pugna? Ionathas in morte uulneratus est. Doleo in te, frater meus, Ionatha, speciosus mihi ualde. Ceciderat amor tuus in me, sicut amor mulierum. Quomodo ceciderunt potentes, et perierunt arma concupiscenda ?

62. Que mater sic unicum defleret filium quemadmodum  hic defleuit inimicum? Quis gratie auctorem tantis prosequeretur laudibus, quantis iste prosecutus est insidiatorem capitis sui? Quam pie doluit, quanto ingemuit affectu! Aruerunt montes prophetico maledicto, et diuina uis sententiam maledicentis impleuit. Itaque pro regie necis spectaculo penam elementa soluerunt.

63. Quid uero sancto Nabuthe, que fuit causa mortis, nisi honestatis contemplatio? Nam cum ab eo uineam rex posceret, pecuniam daturum se pollicens; indecorum pretium pro paterna recusauit hereditate, maluitque morte declinare huiusmodi turpitudinem. Non mihi, inquit, faciat Dominus, ut dem tibi hereditatem patrum meorum ; hoc est, tantum mihi opprobrium non fiat, non  permittat Deus tantum extorqueri flagitium. Non utique de uitibus dicit, neque enim de uitibus cura est Deo, neque de terreno spatio, sed de iure loquitur patrum. Potuit utique alteram uineam de uineis regis accipere, et amicus esse; in quo non mediocris seculi huius utilitas estimari solet: sed quod turpe erat, iudicauit non uideri utile: maluitque periculum [a 1Kb] cum honestate subire, quam utilitatem cum opprobrio: uulgarem utilitatem loquor, non illam in qua etiam honestatis gratia est.

64. Denique et ipse rex potuit extorquere, sed impudens arbitrabatur, sed occisum doluit. Dominus quoque [b 1Kb] mulieris immanitatem, que honestatis immemor turpe antetulit lucrum, congruo supplicio plectendam annuntiauit.

 65. Turpis est itaque [c 1Kb] omnis fraus. Denique etiam in rebus uilibus exsecrabilis est statere fallacia,  et fraudulenta mensura. Si in foro rerum uenalium, in usu commerciorum fraus plectitur, potestne irreprehensibilis uideri inter officia 124 uirtutum? Clamabat Salomon: Pondus magnum et exiguum, et mensure duplices immunde sunt [d 1Kb] coram Domino . Supra quoque ait: Statera adultera, abominatio est Domino, pondus autem equum acceptabile est illi .



CAPUT X.

De fraude in omni contractu fugienda non solum in politico iure cautum esse, uerum etiam in sacris litteris, ut Iosue ac Gabaonitarum patet exemplo.

66. In omnibus igitur decora est fides, iustitia grata, [e 1Kb] mensura equitatis iucunda. Quid autem loquar de contractibus ceteris, ac maxime de cemptione  prediorum, uel transactionibus, atque pactis? [f 1Kb] Nonne formule sunt, [g 1Kb] dolum malum abesse: eumque cuius dolus fuerit deprehensus, duplici pene obnoxium fore? Ubique igitur honestatis preponderat consideratio, que dolum excludit, fraudem eiicit? Unde recte generalem Dauid propheta prompsit sententiam dicens: Nec fecit proximo suo malum . Non solum [h 1Kb] itaque in contractibus , sed etiam generaliter [i 1Kb] in omnibus dolus abesse debet: aperienda simplicitas, intimanda ueritas est.

67. ueterem autem istam de dolo non iurisperitorum formulam, sed patriarcharum sententiam  Scriptura diuina euidenter expressit in libro Testamenti ueteris, qui Iesu Naue inscribitur. Nam cum exisset fama per populos, siccatum esse mare in Hebreorum transitu, fluxisse aquam de petra, de celo diurnam ministrari alimoniam tot populi millibus abundantem; corruisse muros Hierico sacro tubarum [i 1Kb] sono, ictu et ululatu plebis arietatos; Hetheorum quoque regem uictum, et suspensum in ligno usque ad uesperam: Gabaonite metuentes ualidam manum, uenerunt cum uersutia, simulantes se de terra longinqua esse, diuque peregrinatos dirupisse calceamenta, detriuisse amictus uestium, quarum ueterascentium indicia monstrarent; causam autem tanti laboris, emerende pacis, et ineunde cum Hebreis esse amicitie cupiditatem; et ceperunt ab  Iesu Naue poscere, ut secum firmaret societatem. Et quia adhuc erat ignarus locorum, atque incolarum  inscius, non cognouit fraudes eorum, neque Deum interrogauit: sed cito credidit.

68. Adeo sancta erat illis temporibus fides eorum, ut fallere aliquos posse non crederetur. Quis hoc reprehendat in sanctis, qui ceteros de suo affectu estimant; et quia ipsis amica est ueritas, mentiri neminem putant, fallere quid sit 125 ignorant: libenter credunt quod ipsi sunt, nec possunt suspectum habere quod non sunt. Hinc Salomon ait: Innocens credit omni uerbo . Non uituperanda facilitas, sed laudanda bonitas. Hoc est innocentem esse ignorare quod noceat: et si circumscribitur ab aliquo; de omnibus tamen bene iudicat, qui fidem esse in omnibus arbitratur.

 69. Hac igitur mentis sue deuotione inclinatus ut crederet, testamentum disposuit, pacem dedit, confirmauit societatem. Sed ubi in terras eorum uentum est, deprehensa fraude, quod cum essent finitimi, aduenas se esse simulauerant, circumscriptum sese populus patrum indignari cepit. iehsu tamen pacem quam dederat, reuocandam non censuit; quia firmata erat sacramenti religione; ne dum alienam perfidiam arguit, suam fidem solueret. Mulctauit tamen eos uilioris obsequio ministerii. Clementior sententia, sed diuturnior; manet enim officiis pena ueteris astutie, hereditario in hunc diem ministerio deputata .



CAPUT XI.

Inductis per reticentiam rhetoricam fraudum quarumdam  exemplis, eas atque alias omnes apertius in Scriptura damnari ostenditur.

70. Non ego [a 1Kb] in hereditatibus adeundis digitorum percussiones, et [b 1Kb] nudi successoris saltationes notabo; nam hec etiam uulgo notabilia: non simulate piscationis compositas copias, ut emptoris illiceretur affectus. Cur enim tam studiosus luxurie ac deliciarum repertus est, ut huiusmodi fraudem pateretur?

71. Quid mihi tractare de Syracusano illo ameno secretoque secessu, et de [c 1Kb] Siculi hominis ealliditate: qui cum peregrinum aliquem reperisset, cognito quod cupidus esset hortorum uenalium, ad cenam in hortos rogauerit: [d 1Kb] promisisse inuitatum, postridie uenisse: offendisse illic magnam piscatorum  multitudinem, exquisitis copiis adornatum conuiuium, in prospectu cenantium ante hortulos compositos piscatores, ubi numquam ante iaciebant  retia: unusquisque quod ceperat, certatim offerebat epulantibus: supra mensam pisces ingerebantur, oculos recumbentium resilientes uerberabant. Mirari hospes tantam copiam piscium, [e 1Kb] tantumque numerum cymbarum. Responsum querenti, aquationem illic esse, dulcis aque gratia innumerabiles eo pisces conuenire. Quid multa? Pellexit hospitem, ut sibi extorqueret hortos: uendere uolens cogitur, [f 1Kb] pretium grauatus suscipit.

72. Sequenti die ad hortos emptor cum amicis uenit, nauigium nullum inuenit. Percontanti num aliqua piscatoribus eo esset die feriarum solemnitas, respondetur nulla, nec umquam illic 126 preter hesternum diem piscari solitos. Quam hic redarguendi haberet auctoritatem doli, qui tam turpe  captarit aucupium deliciarum? Qui enim alterum peccati arguit, ipse a peccato debet alienus esse. Non ergo huiusmodi nugas ego in hanc Ecclesiastice censionis auctoritatem uocabo, que generaliter condemnat omnem lucri turpis appetentiam, breuique sermonis compendio excludit leuitatem ac uersutiam.

73. Nam de illo quid loquar, qui de eo [g 1Kb] testamento quod ab aliis licet factum, falsum tamen cognouerit, hereditatem sibi aut legatum uindicet, et lucrum querat alieno crimine: cum etiam leges publice eum qui sciens falso utitur, tamquam reum facinoris astringant? Regula autem iustitie manifesta est, quod a uero declinare uirum non deceat bonum, nec damno iniusto afficere quemquam, nec doli aliquid annectere fraudisue componere.

 74. Quid euidentius eo quod Ananias , qui fraudauit de pretio agri sui, quem ipse uendiderat, et portionem pretii tamquam summe totius numerum ante pedes posuit apostolorum, sicut reus fraudis interiit? Licuit utique illi nichil offerre, et hoc sine fraude fecisset. Sed quia fraudem admiscuit, non liberalitatis gratiam reportauit, sed fallacie penam exsoluit.

75. Et Dominus in Euangelio cum dolo accedentes repudiabat, dicens: uulpes foueas habent ; quoniam in simplicitate cordis, et innocentia nos iubet uiuere. Dauid quoque ait: Sicut nouacula acuta fecisti dolum ; nequitie arguens proditorem, eo quod instrumentum huiusmodi ad hominis adhibetur ornatum, et plerumque  ulcerat. Si quis igitur pretendat gratiam, et dolum nectat proditoris exemplo, ut [h 1Kb] eum quem protegere debeat, prodat ad mortem; instrumenti istius  comparatione censetur, quod ebrie mentis et titubantis uitio manus uulnerare consueuit. [a 1Kb] Sicut iste malitie ebrius uino, per funeste proditionis indicium [b 1Kb] Abimelech sacerdoti necem detulit, eo quod Prophetam hospitio recepisset, quem rex inuidie accensus stimulis persequebatur .



CAPUT XII.

Nihil promittendum quod sit inhonestum, nec si quid iniustum iuraueris, id obseruandum; contra quam peccasse Herodes demonstratur. Culpatur etiam uotum a Iephthe nuncupatum, itemque alia omnia que sibi exsolui Deus nolit. Denique filia eiusdem Iephthe cum duobus Pythagoreis componitur ac preponitur.

76. Purum igitur ac sincerum oportet esse affectum, ut unusquisque   simplicem sermonem proferat, uas suum in sanctitate possideat, nec fratrem circumscriptione uerborum inducat, [c 1Kb] nichil promittat inhonestum: ac si promiserit, 127 tolerabilius est promissum non facere, quam facere quod turpe sit.

77. Sepe plerique [d 1Kb] constringunt seipsos iurisiurandi sacramento: et cum ipsi cognouerint promittendum non fuisse; sacramenti tamen contemplatione faciunt quod spoponderunt: sicut de Herode supra scripsimus , qui saltatrici premium turpiter promisit, crudeliter soluit. Turpe, quod regnum pro saltatione promittitur: crudele, quod mors prophete pro iurisiurandi religione donatur. Quanto tolerabilius tali fuisset periurium sacramento? Si tamen periurium posset dici, quod ebrius  inter uina iurauerat, quod [e 1Kb] euiratus inter saltantium choros promiserat. Infertur disco prophete caput: et hoc estimatum est fidei esse, quod amentie fuit.

78. Neque umquam adducar ut credam non incaute principem [f 1Kb] promisisse Iephthe, ut immolaret Deo quidquid sibi reuertenti intra limen domus sue occurreret; cum et ipsum uoti penituerit sui, postquam filia occurrit sibi. Denique conscidit uestimenta sua, et dixit: Heu me! filia mea, [g 1Kb] impedisti mihi, stimulus doloris facta es mihi . Qui licet pio metu ac formidine acerbitatem dure solutionis impleuerit; tamen luctum annuum etiam posteris deplorandum statuit ac dereliquit. Dura  promissio, acerbior solutio, quam necesse habuit lugere etiam ipse qui fecit. Denique factum est preceptum et decretum in Isrel ex diebus in dies: Ambulabant, inquit, filie populi Isrel, lugentes filiam Iephthe Galaaditidis quatuor diebus in anno . Non possum accusare uirum qui necesse habuit implere quod uouerat; sed tamen miserabilis necessitas, que soluitur parricidio .

79. Melius est non uouere, quam uouere id quod sibi cui promittitur, nolit exsolui. Denique in Isaac habemus exemplum , pro quo arietem Dominus statuit immolari sibi. Non semper igitur promissa soluenda omnia sunt . Denique ipse Dominus frequenter suam  mutat sententiam, sicut Scriptura indicat. Nam et in eo libro qui inscribitur Numeri, proposuerat percutere morte et perdere populum: sed postea rogatus a Moyse, reconciliatus est populo suo . Et iterum ad Moysen et Aaron ait: Diuidite uos de medio Synagoge eius, et consummabo eos simul . Quibus discedentibus de cetu, Dathan et Abiron subito impios terra prerupto soluta hiatu absorbuit.

80. Precellentius et antiquius istud exemplum de filia Iephthe, quam illud quod memorabile habetur apud philosophos [h 1Kb] de duobus Pythagoreis quorum alter cum a tyranno Dionysio capitis damnatus esset, prescripto mortis die, poposcit ut domum pergendi ei facultas daretur, quo commendaret suos:  ac ne reuertendi 128 nutaret fides, uadem mortis obtulit, ea conditione ut si ipse deforet ad constitutum diem, uas eius sibi pro eo moriendum agnosceret. Nec qualitatem sponsionis qui offerebatur recusauit, constantique animo diem necis prestolabatur. Itaque alter se non subtraxit, [i 1Kb] alter ad diem recepit. Quod eousque fuit mirabile, ut tyrannus eos sibi in amicitiam adscisceret, quorum urgebat periculum.

81. Quod ergo in spectatis et eruditis uiris plenum miraculi est, hoc in uirgine multo magnificentius, multoque illustrius deprehenditur, que ingemiscenti patri ait: Fac mihi ut exiuit de ore tuo . Sed spatium duorum poposcit  mensium, ut cum equalibus conuentum ageret in montibus, que uirginitatem eius predestinatam neci pio affectu prosequerentur. Nec fletus equalium mouit puellam, nec dolor flexit, nec gemitus retardauit, nec dies preteriit, nec fefellit hora. Rediit ad patrem, quasi ad uotum rediret, et uoluntate propria cunctantem impulit, fecitque arbitratu spontaneo, ut quod erat impietatis fortuitum, fieret pietatis sacrificium.



CAPUT XIII.

Iuditham cum multa pericula pro honestate subiisset, multiplicem reportasse utilitatem.

82. Ecce tibi Iudith se offert mirabilis, que formidatum populis uirum Holophernem adit, Assyriorum triumphali septum caterua. Quem primo forme  gratia et uultus decore perculit, deinde sermonis circumscripsit elegantia . Primus triumphus eius fuit, quod integrum pudorem de tabernaculo hostis reuexit: secundus, quod femina de uiro reportauit uictoriam, [a 1Kb] fugauit populos consilio suo .

83. Horruerunt Perse audaciam eius. Utique quod in illis Pythagoreis duobus mirantur, non expauit mortis periculum, sed nec pudoris, quod est grauius bonis feminis: non unius ictum carnificis, sed nec totius exercitus tela trepidauit. Stetit inter cuneos bellatorum femina, inter uictricia arma, secura mortis. Quantum ad molem spectat periculi, moritura processit: quantum ad fidem, dimicatura.

84. Honestatem igitur secuta est Iudith, et dum  eam sequitur, utilitatem inuenit. Honestatis enim fuit prohibere ne populus Dei se profanis dederet, ne ritus patrios et sacramenta proderet; ne sacras uirgines, uiduas graues, pudicas matronas barbarice subiiceret impuritati; ne obsidionem deditione solueret: honestatis fuit se malle pro omnibus periclitari, ut omnes eximeret periculo .

85. Quanta honestatis auctoritas, ut consilium 129 de summis rebus femina sibi uindicaret, [b 1Kb] nec principibus populi committeret! Quanta honestatis auctoritas, ut Deum adiutorem presumeret: quanta gratia, ut inueniret!



CAPUT XIu.

 Elisei factum quam honestum atque utile fuerit. Eiusdem cum decantato Grecorum facinore comparatio. Ioannem pro honestate uitam impendisse: nec non Susannam eadem causa se mortis periculo obiecisse.

86. Quid uero Eliseus nisi honestatem secutus est, cum exercitum Syrie, qui ad obsidendum eum uenerat, captiuum introduxit in Samariam, cuius oculos  cecitate obduxerat, et dixit: Domine, aperi oculos eorum, ut uideant, et uiderunt ? Itaque cum rex Isrel percutere ingressos uellet, eamque sibi dari a propheta facultatem posceret; respondit non percutiendos, quorum captiuitatem non esset manu operatus, armisque bellicis, sed magis subsidio alimentorum iuuandos. Denique epularibus refecti copiis, numquam postea in terram Isrel pirate Syrie reuertendum putarunt.

87. Quanto hoc sublimius, quam illud Grecorum [c 1Kb] quod cum duo populi aduersum se de gloria imperioque decertarent, et alter ex his haberet copiam quemadmodum naues alterius populi clanculo exureret, turpe credidit: maluitque minus posse honeste, quam plus turpiter. Et isti quidem sine flagitio hoc  facere nequibant, ut eos qui consummandi belli Persici gratia in societatem conuenerant, hac fraude deciperent; quam licet possent negare, non possent tamen non erubescere: Eliseus autem non fraude, deceptos licet, sed potestate Domini percussos, maluit tamen seruare quam perdere; quia decorum foret hosti parcere, et aduersario donare uitam, quam potuisset auferre nisi pepercisset.

88. Liquet igitur id quod decorum est, semper esse utile. Nam et Iudith sancta decoro contemptu proprie salutis soluit obsidionis periculum, [d 1Kb] et publicam honestate propria acquisiuit utilitatem: et Eliseus gloriosius ignouit, quam perculit: et utilius reseruauit hostes quos ceperat.

89. Quid autem aliud Ioannes nisi honestatem  considerauit? ut inhonestas nuptias etiam in rege non posset perpeti, dicens: [e 1Kb] Non licet tibi illam uxorem habere . Potuit tacere, nisi indecorum sibi iudicasset mortis metu uerum non dicere, [f 1Kb] inclinare regi propheticam auctoritatem, adulationem subtexere. Sciebat utique moriturum se esse, quia regi aduersabatur: sed honestatem saluti pretulit. Et tamen quid utilius quam quod passionis uiro sancto aduexit gloriam?

90. Sancta quoque Susanna denuntiato falsi testimonii terrore, cum hinc se uideret urgeri 130 periculo, inde opprobrio, maluit honesta morte uitare opprobrium, quam studio salutis turpem uitam subire ac sustinere. Itaque dum honestati intendit, etiam uitam reseruauit: que si id quod sibi uidebatur ad  uitam utile preoptauisset, non tantam reportasset gloriam: immo etiam id quod non solum inutile, sed etiam periculosum foret, penam criminis forsitan non euasisset . Aduertimus igitur quia id quod turpe est, non possit esse utile: neque rursus id quod honestum est, inutile; quia complex honestatis est semper utilitas, et utilitatis honestas.



CAPUT Xu.


Relato Romanorum generoso consilio, maximam fuisse Moysi honestatis curam, ex eius factis declaratur.

91. Memorabile ferunt rhetores, quod [a 1Kb] dux Romanorum cum ad eum aduersarii regis medicus uenisset, pollicens daturum se regi uenenum, uinctum eum ad hostem remiserit. Et reuera preclarum, ut qui uirtutis certamen susceperat nollet fraude uincere. Non enim in uictoria honestatem ponebat, sed ipsam, nisi honestate quesitam, uictoriam [b 1Kb] turpem pronuntiabat.

92. Redeamus ad nostrum Moysen, atque ad superiora reuertamur; ut quanto prestantiora, tanto antiquiora promamus. Nolebat Aegypti rex populum dimittere patrum. Dixit Moyses sacerdoti Aaron, ut extenderet uirgam suam super omnes aquas Aegypti.  Extendit Aaron, et conuersa est aqua fluminis in sanguinem, et nemo poterat bibere aquam, omnesque Aegyptii siti peribant: sincera autem fluenta patribus abundabant . Iactauerunt fauillam in celum, et facta sunt ulcera, et [c 1Kb] uesice candentes in hominibus et quadrupedibus . Deduxerunt grandinem in igne flammeo, contrita erant super terram omnia. Rogauit Moyses, et uniuersa in suam gratiam reuerterunt: grando sedata est, sanata ulcera, solitos potus flumina prebuerunt .

93. Iterum caligantibus tenebris operta erat terra per triduum, ex quo Moyses manum leuauerat, et tenebras infuderat . Moriebatur omne primogenitum Aegypti, cum Hebreorum omnis esset  inoffensa progenies. [d 1Kb] Rogatus Moyses, ut his quoque finem exitiis daret, orauit et impetrauit . In illo predicandum, quod a fraudis consortio temperauerit: in hoc mirabile quoniam diuinitus intentata supplicia uirtute propria etiam ab hoste detorserit, uere nimium, sicut scriptum est, mansuetus et mitis. Sciebat quod fidem rex non seruaret promissis; tamen honestum putabat ut rogatus oraret, lesus benediceret, appetitus remitteret .

94. Proiecit uirgam, et serpens factus est, qui deuorauit serpentes Aegyptiorum : significans quod uerbum caro fieret, que serpentis diri uenena 131 uacuaret per remissionem et indulgentiam peccatorum. uirga est enim uerbum directum, regale, plenum potestatis, insigne imperii. uirga  serpens facta est, quoniam qui erat Filius Dei ex Deo Patre natus, Filius hominis factus est, natus ex uirgine: qui quasi serpens exaltatus in cruce, medicinam uulneribus infudit humanis. Unde et ipse Dominus ait: Sicut Moyses exaltauit serpentem in deserto, ita exaltari oportet Filium hominis .

95. Denique et alterum signum ad Dominum Iesum  pertinet, quod fecit Moyses: Manum suam misit in sinum, et protulit eam, et facta est manus eius sicut nix. Iterum misit, et protulit eam, et erat sicut carnis humane species ; significans Domini Iesu primum fulgorem Diuinitatis, postea susceptionem carnis, in qua fide credere omnes gentes populosque oporteret. Merito manum misit, quia dextera Dei Christus est, in cuius diuinitate et incarnatione si quis non crediderit, quasi reprobus flagellatur: sicut iste rex qui quoniam signis non credidit euidentibus, postea flagellatus orabat, ut ueniam mereretur. Quantus igitur honestatis affectus esse debeat, ex his probatur, et eo maxime quod se obiiciebat pro populo, dicens ut remitteret populo Deus, aut certe de libro uiuentium se deleret.



CAPUT XuI.


Paucis de Tobia iniectis, Raguelem honestate philosophis antecelluisse euincitur.

96. Tobis quoque formam expressit honestatis euidentius, cum relicto conuiuio mortuos sepeliret, et ad cibos pauperis mense inuitaret inopes . Raguel precipue, qui contemplatione honestatis, cum rogaretur ut filiam suam in coniugium daret, uitia quoque filie non tacebat; ne circumuenire petitorem uideretur tacendo. Itaque cum Tobis filius Tobis posceret ut sibi daretur puella, respondit lege quidem ipsi eam deberi tamquam propinquo, sed dedisse se eam iam sex uiris, et omnes eos esse mortuos. Iustus itaque uir plus alienis timebat, et malebat innuptam sibi manere filiam, quam  propter nuptias eius extraneos periclitari .

97. Quam breuiter absoluit omnes questiones philosophorum. [e 1Kb] Illi de uitiis tractant domorum, tegenda an prodenda a uenditore uideantur: noster iste nec filie uitia celanda arbitratus est. Et certe non ipse affectabat ut eam traderet, sed rogabatur. Quanto utique iste honestior sit illis, dubitare non possumus, si conferamus quanto prestantior sit filie causa, quam rei uenalis pecunia.



132 CAPUT XuII.

Quanto honestatis studio antiqui patres in captiuitatem abituri, sacrum ignem occuluerint.

98. Consideremus aliud quod in captiuitate gestum, summum tenuit honestatis decorem. Nullis enim aduersis  honestas impeditur, que in his eminet, et magis precellit quam in prosperis. Inter uincula itaque, inter arma, flammas, seruitutem, que liberis omni supplicio grauior est, inter penas morientium, excidia patrie, [f 1Kb] uiuorum formidinem, sanguinem peremptorum, non excidit tamen cura honestatis maioribus nostris: sed inter euerse patrie cineres  et fauillas [a 1Kb] in affectibus piis resplenduit et refulsit.

99. Nam cum in Persidem ducerentur patres nostri, qui tunc Dei omnipotentis cultores erant, acceptum ignem de altari sacerdotes Domini occulte in ualle absconderunt. Erat illic [b 1Kb] uelut patens puteus, aque secessu infrequens, nec populari usui patens, ignoto et ab arbitris remoto loco: ibi obsignauerunt [c 1Kb] indicio sacro pariter ac silentio ignem reconditum . Non illis studio fuit aurum defodere, argentum abscondere, quod seruarent posteris suis: sed inter extrema sua honestatis curam habentes, sacrum ignem seruandum putarunt; ne eum uel impuri contaminarent, uel defunctorum sanguis exstingueret, uel deformium ruinarum aceruus aboleret.

 100. Abierunt itaque in Persidem sola religione liberi; quoniam sola illis per captiuitatem extorqueri nequiuit. Post uero plurimum temporis, quando placuit Deo, dedit hanc mentem regi Persarum, ut restaurari in Iudea templum, et legitimos reparari Hierosolymis ritus iuberet. Cuius gratia muneris Neemiam sacerdotem rex Persarum direxit. At ille secum deduxit sacerdotum illorum nepotes, qui profecturi de patrio solo, sacrum ne periret ignem absconderant. uenientes autem, ut patrum sermone est proditum, non inuenerunt ignem, sed aquam. Et cum deesset ignis, quo adolerent altaria, haurire eos aquam Neemias sacerdos, sibique deferre, et aspergere super ligna iussit. Tunc, uisu mirabile! cum esset celum intextum nubibus, sol repente illuxit,  accensus est magnus ignis; ita ut omnes in tam euidenti Domini gratia factum stupentes, letitia perfunderentur. Orabat Neemias, psallebant sacerdotes [d 1Kb] hymnum Deo. Utque consumptum est sacrificium, iussit iterum Neemias residua aqua maiores perfundi lapides: quo facto flamma accensa est, [e 1Kb] lumen autem refulgens ab altari consummatum illico est.

101. Hoc patefacto indicio, rex Persarum eo loco in quo ignis fuerat absconditus, et postea reperta est aqua, templum fieri mandauit, cui 133 inferebantur dona plurima. Appellauerunt autem illud qui erant cum sancto Neemia, [f 1Kb] ephthar, quod interpretationem habet purificationis: a plurimis nephthe uocatur. Inuenitur autem in descriptionibus Hieremie prophete, quod iusserit accipere de igne eos qui  postea essent futuri. Hic est ignis qui cecidit super  sacrificium Moysi, et consumpsit illud, sicut scriptum est: Quia exiuit ignis a Domino, et consumpsit uniuersa que erant super altare holocausta . Hoc igne oportebat sanctificari sacrificium; ideoque et in filios Aaron qui alienum ignem inferre uoluerunt, exiuit iterum ignis a Domino et consumpsit eos, ita ut mortui extra castra proiicerentur .

101*. [g 1Kb] ueniens autem Hieremias in locum, inuenit domum in modum spelunce, et tabernaculum et arcam, et altare incensi intulit illuc, et obstruxit ostium: quod cum hi qui simul uenerant, curiosius perscrutarentur, ut notarent sibi locum; nequaquam comprehendere atque inuenire potuerunt. Ut autem cognouit Hieremias quod affectassent, dixit: Ignotus erit locus,  donec congreget Deus congregationem populi, et propitius fiat. Tunc Deus ostendet hec, et apparebit maiestas Domini .



CAPUT XuIII.

Superioris euentus, ac potissimum oblati a Neemia sacrificii narratione Spiritum sanctum, Christianorumque baptisma significari: et eodem etiam Moysis et Elie sacrificium, atque historiam Ne referri.

102. Congregationem populi tenemus, h 1Kb] propitiationem Domini Dei nostri agnoscimus, quam propitiator in sua operatus est passione. Arbitror quod nec ignem istum possimus ignorare, cum legerimus quia baptizat Dominus iehsu in Spiritu sancto et igni, sicut in Euangelio dixit Ioannes . Merito consumebatur sacrificium, quoniam pro peccato  erat. Ille autem ignis typus Spiritus sancti fuit, qui descensurus erat post Domini ascensionem, et remissurus peccata omnium: qui quasi ignis inflammat animum ac mentem fidelem. Unde ait Hieremias accepto Spiritu: Et factum est in corde meo ut ignis ardens, flammigerans in ossibus meis: et dissolutus sum undique, et ferre non possum . Sed etiam in Actibus apostolorum cum descendisset super apostolos Spiritus, et plerosque, qui exspectabant promissa Domini, tamquam ignem [i 1Kb] dispersas esse linguas legimus. Denique sic uaporabatur singulorum animus, ut musto [i 1Kb] repleti esse estimarentur, qui acceperant linguarum diuersitatem .

103. Quid ergo sibi uult esse quod ignis aqua  factus est, et aqua ignem excitauit; nisi quia spiritalis  gratia per ignem exurit, per aquam mundat peccata nostra? Eluitur enim peccatum, et exuritur. Unde et Apostolus ait: Uniuscuiusque 134 opus quale sit, ignis probabit ; et infra: Si cuius opus arserit, detrimentum patietur, ipse autem saluus erit, sic tamen quasi per ignem .

104. Quod ideo posuimus, ut probaremus per ignem exuri peccata. Notum est ergo hunc esse uere ignem sacrum, qui tunc in typo future remissionis peccatorum descendit super sacrificium.

105. Hic igitur ignis absconditur captiuitatis tempore, quo culpa regnat: tempore autem [a 1Kb] libertatis promitur. Et licet in aque speciem mutatus, tamen seruat ignis naturam, ut consumeret sacrificium. Nec mireris cum legeris, quia Pater Deus dixit:  Ego sum ignis consumens ; et alibi: Me dereliquerant fontem aque uiue . Ipse quoque Dominus iehsu quasi ignis inflammabat audientium corda , quasi fons refrigerabat; nam ipse in Euangelio suo dicit quod ideo uenerit, ut ignem in terras mitteret, et potum sitientibus aque uiue ministraret .

106. Elie quoque tempore descendit ignis, quando prouocauit prophetas gentium, ut altare sine igne accenderent. Et cum illi nequissent facere, hostiam suam tertio ipse perfudit aqua, et manabat aqua in circuitu altaris, et exclamauit, et cecidit ignis a Domino de celo, et consumpsit holocaustum .

107. Hostia illa tu es. Considera tacitus singula.  In te descendit uapor Spiritus sancti, te uidetur exurere, cum tua peccata consumit. Denique quod consumptum est sacrificium Moysi tempore, sacrificium pro peccato erat. Unde Moyses ait, sicut in Machabeorum scriptum est libro , eo quod non sit manducatum quod erat pro peccato, consumptum est. Nonne tibi consumi uidetur, quando in baptismatis sacramento interit [b 1Kb] homo totus exterior? uetus homo noster confixus est cruci, Apostolus clamat . Illic, sicut Patrum exempla te docent, [c 1Kb] Aegyptius demergitur, Hebreus resurgit, sancto renouatus Spiritu, qui etiam per mare Rubrum inoffenso transiuit uestigio, ubi baptizati sunt patres sub nube, et in mari .

 108. In diluuio quoque Ne tempore mortua est omnis caro, iustus tamen cum sua progenie seruatus est . Annon consumitur homo, [d 1Kb] cum absoluitur mortale istud a uita? Denique exterior corrumpitur, sed interior renouatur. Nec solum in baptismate, sed etiam in penitentia fit carnis interitus ad profectum spiritus; sicut Apostolica docemur auctoritate, dicente sancto Paulo:  Iudicaui ut presens eum qui sic operatus est, tradere huiusmodi Satane in interitum carnis, ut spiritus saluus sit in die Domini nostri Iesu Christi .

109. Prolixior excursus admirandi gratia mysterii factus uidetur, dum studemus reuelatum plenius sacramentum pandere, quod eo usque plenum honestatis est, ut sit plenum religionis.



135 CAPUT XIX.

Narratur admissum in leuite cuiusdam uxorem a ciuibus Gabaa flagitium, atque ex illius ultione colligitur quam ueteribus illis cordi fuerit honestatis ratio.

110. Quanta autem honestatis cura maioribus fuit, ut unius mulieris iniuriam stupro illatam intemperantium bello persequerentur, et uicto populo,  tribus Beniamin obtestarentur in coniugium se eis proprias filias non daturos! Remanserat tribus sine ullo posteritatis subsidio, nisi fraudis necessarie accepisset licentiam. Que tamen indulgentia congruo intemperantie supplicio non uidetur uacare, quando illis hoc solum permissum est, ut rapto inirent coniugia, non connubii sacramento. Et reuera dignum fuit ut qui alienum contubernium soluerant, ipsi nuptiarum amitterent solemnitatem.

111. Quam plena autem miserationis historia! uir, inquit , leuita acceperat sibi iugalem  que aliquanto post quibusdam, ut fieri solet, offensa rebus, ad patrem se contult, et fuit illic quatuor mensibus. Et surrexit uir eius, et  abiit ad soceri sui domum, ut cum sua iugali repararet gratiam, et reuocaret eam, ac reduceret; occurrit ei mulier, atque in domum patris sui introduxit maritum.

112. Letatus est adolescentule pater: uenit obuiam, et sedit cum eo tribus diebus; et epulati sunt, et quieuerunt. Et sequenti die surrexit leuita diluculo, et retentus est a socero, ut tam cito non desereret conuiuii iucunditatem. Et alio et tertio die non permisit pater adolescentule proficisci generum suum, donec letitia et gratia inter eos omnis consummaretur. Sed die septimo cum iam ad uesperum declinaret dies, post mensas et leta conuiuia, cum pretexeret finitime noctis uiciniam, ut apud suos potius, quam apud extraneos requiescendum putaret,  nequiuit tenere, et dimisit una cum filia sua.

113. uerum ubi facta est aliqua progressio, cum uesper iam propior urgeret, [g 1Kb] et appropinquatum foret ad urbem Iebuseorum, dicente seruulo, ut ad eam dominus suus deflecteret, non acquieuit dominus suus; quia non erat ea ciuitas filiorum Isrel: sed intendit peruenire usque Gabaa, que habitabatur a populo tribus Beniamin. Nec erat quisquam  qui aduenientes reciperet hospitio, nisi uir peregrinus progressa etate. Qui cum aspexisset eos, et interrogasset leuitam: Quo uadis, uel unde uenis? quo respondente quod esset uiator, et repeteret montem Ephrem, et non esset qui colligeret eum, hospitium ei obtulit, et adornauit conuiuium.

114. At ubi satietas epulandi facta est, et mense remote, irruerunt pestilentes uiri, et circumierunt domum. Tunc senior filiam suam uirginem, 136 et [a 1Kb] cequalem eius cum qua cubitare solita esset, offerebat uiris iniquitatis, tantum ne uis irrogaretur hospiti. uerum ubi parum ratio processit, et uis preualuit, cessit leuites iugali sua: et cognouerunt eam, et tota nocte illuserunt ei. Qua atrocitate, uel dolore uicta iniurie, [b 1Kb] ante ostium hospitis, quo  uir suus diuerterat, proiecit se atque exhalauit spiritum, supremo licet uite munere affectum bone coniugis seruans, ut exsequias saltem sui funeris marito reseruaret.

115. Quo cognito  omnis prope populus Isrel in bellum exarsit, dubioque euentu cum anceps maneret prelium, tertia tamen preliandi uice, traditus est populus Beniamin populo Isrel, et diuina iudicatus sententia, penas intemperantie luit. Condemnatus quoque ne quis ei [c 1Kb] ex numero patrum filiam suam daret in uxorem: idque confirmatum iurisiurandi sacramento est. Sed compuncti quod tam acerbam in fratres tulissent sententiam, ita seueritatem eius temperauerunt, ut orbatas parentibus uirgines in coniugium sibi adsciscerent,  quorum patres pro delicto perempti forent, uel rapto copulam sociarent; quia pro tam turpis commissi facinore, qui alieni matrimonii ius uiolauerant, indignos se impetrando exhibuere matrimonio. Sed ne periret una populo tribus, fraudis indulta est conniuentia.

116. Quanta igitur honestatis cura maioribus fuerit, hinc proditur, ut quadraginta millia uirorum stringerent gladium aduersus fratres suos de tribu Beniamin, dum ulcisci uolunt [d 1Kb] iniuriam pudicitie; quia temeratores [e 1Kb] castitatis non sufferebantur. Itaque eo bello cesa sunt utrinque [f 1Kb] sexaginta quinque millia bellatorum, et exuste urbes. Et cum inferior primo fuisset populus Isrel, tamen nec aduersi metu belli percitus, uindicande castitatis sequestrauit  dolorem. Ruebat in prelium, uel sanguine suo parans commissi flagitii diluere notam.



CAPUT XX.


Post solutam ex Elisei uaticinio diram Samarie obsidionem, quanta fuerit quatuor leprosis honesti cura, enarratur.

117. Et quid mirum si populo Dei decorum illud atque honestum cure fuit, quando etiam leprosis, sicut in libris Regnorum legimus , honestatis non defuit consideratio?

118. Fames erat magna in Samaria, quia obsederat eam Syrorum exercitus. Rex militares excubias supra murum sollicitus reuisebat; interpellauit eum mulier dicens: Persuasit mihi hec mulier ut afferrem filium meum, et attuli, et coximus, et comedimus eum; et promisit ut et ipsa postea filium suum afferret, et carnes illius simul manducaremus: nunc  autem [g 1Kb] filium suum abscondit, et non uult eum afferre. Motus rex quod non solum humanis, sed etiam parricidalibus 137 cadaueribus mulieres paste uiderentur, et tam atrocis calamitatis exemplo percitus, Eliseo prophete denuntiauit necem, cuius in potestate fore crederet, ut obsidionem solueret, propulsaret famem: uel quia non permiserat regi ut percuteret Syros, quos cecitate perfuderat.

119. Sedebat Eliseus cum senioribus [h 1Kb] in Bethel, et priusquam introiret ad eum regis nuntius, ait ad seniores uiros: Si uidistis quoniam filius homicide illius misit auferre caput meum? Et introiuit nuntius, et mandatum regis pertulit, denuntiantis presens capitis periculum . Cui respondit propheta: Hac hora die crastina mensura  similaginis siclo, et due mensure hordei siclo in porta Samarie. Et cum missus a rege nuntius non credidisset, dicens: si pluerit Dominus de celo abundantiam frumenti, nec sic quidem id posset effici; dixit ad eum Eliseus: Quia non credidisti, oculis tuis uidebis, et non manducabis .

120. Et factus est subito in castris Syrie uelut quadrigarum sonus [i 1Kb] , et uox multa equitum, et uox magne uirtutis, atque ingens belli tumultus: et arbitrati sunt Syri quod rex Isrel in societatem aduocasset prelii regem Aegypti, et regem Amorrheorum: et fugerunt diluculo relinquentes tabernacula sua; quoniam uerebantur ne improuiso aduentu nouorum opprimerentur hostium, et coniunctis regum  uiribus non possent resistere. Id incognitum Samarie erat, quoniam uicti metu, et fame tabidi, nec pretendere audebant .

 121. Erant autem leprosi quatuor ad portam ciuitatis, quibus uita erat supplicium, et mori lucrum; et dixerunt ad se inuicem: Ecce nos hic sedemus, et morimur. Si ingredimur urbem, moriemur fame; si manemus hic, nullum subsidium uiuendi suppetit nobis: eamus in castra Syrie, aut compendium mortis erit, aut salutis remedium. Perrexerunt itaque, et intrauerunt in castra: et ecce omnia nuda hostium. Ingressi tabernacula, primum repertis alimentis fugauerunt famem, deinde auri et argenti quantum potuerunt, diripuerunt. Et cum [a 1Kb] soli prede incumberent, disposuerunt tamen nuntiare regi fugisse Syros; quia id honestum arbitrabantur, quam represso indicio fouere fraudis rapinam.

122. Quo indicio egressus est populus, et diripuit  castra Syrie, et commeatus hostium abundantiam fecit, annone uilitatem reddidit secundum propheticum dictum; ut mensura similaginis siclo, et due mensure hordei pari pretio constarent. In hac letitia plebis nuntius ille in quo requiescebat rex, [b 1Kb] contritus inter exeuntium festinationem et remeantium exsultationem, conculcatus a plebe, mortuus est .



138 CAPUT XXI.

Esther uite periculo honestatis decus secutam esse, immo et regem barbarum, illata nece uiro amicissimo; amicitiam enim honestati semper coniungendam, ut Ionathe atque Alchimelech exempla probant.

123. Quid Esther regina, nonne ut populum suum periculo exueret, quod erat decorum atque  honestum, morti se obtulit, nec immitis regis trepidauit furorem ? Ipse quoque rex Persarum ferox, atque tumido corde, tamen decorum iudicauit indici insidiarum que sibi parate forent, gratiam representare, populumque liberum a seruitute eripere, eruere neci, [c 1Kb] nec parcere ei, qui tam indecora suasisset . Denique quem secundum a se, ac precipuum inter omnes amicos haberet, cruci tradidit, quod dehonestatum se eius fraudulentis consiliis animaduertisset .

124. Ea enim [d 1Kb] amicitia probabilis, que honestatem tuetur, preferenda sane opibus, honoribus, potestatibus: honestati uero preferri non solet, sed honestatem sequi. Qualis fuit Ionathe, qui pro pietate  nec offensam patris, nec salutis periculum refugiebat . Qualis fuit Abimelech, qui pro hospitalis gratie officiis necem potius  sui, quam proditionem fugientis amici, subeundam arbitrabatur .



CAPUT XXII.

Honestatem amici causa non deserendam; si tamen aduersus amicum testimonium dicendum fuerit, cautionem adhibendam. Inter amicos quis candor in aperiendo pectore, que generositas in patiendo, que in arguendo libertas requiratur? Amicitiam uirtutum custodem esse, nec nisi in similium morum hominibus inueniri. Eamdem in corripiendo mitem, atque a propriis commodis alienam esse oportere; et inde quam rari diuitibus ueri amici! Quanta amicitie dignitas; que quo maior, eo detestabilior amici perfidia, ut Iude atque amicorum Iob exemplis cognoscitur.

 125. Nihil igitur preferendum honestati, que tamen ne amicitie studio pretereatur, etiam hoc Scriptura admonet de amicitia. Sunt enim plereque philosophorum questiones: [e 1Kb] utrum amici causa quisquam contra patriam sentire necne debeat, ut 3amico obediat? Utrum oporteat ut fidem deserat, dum indulget atque intendit amici commoditatibus?

126. Et Scriptura quidem ait: Claua, et gladius, et sagitta ferrata, sic homo est testimonium dans falsum aduersus amicum suum . Sed considera quid astruat. Non testimonium reprehendit dictum in amicum, sed falsum testimonium. Quid enim si Dei causa, quid si patrie cogatur aliquis dicere testimonium? Numquid preponderare debet amicitia religioni, [f 1Kb] preponderare caritati ciuium?  139 In his tamen ipsis rebus requirenda est ueritas testimonii; ne amicus appetatur amici perfidia, cuius fide absolui debeat. Amicus itaque neque noxio gratificari debet, neque innocenti insidiari.

127. Sane si necesse sit dicere testimonium, si quid in amico uitii cognouerit, [g 1Kb] corripere occulte; si non audierit, corripere palam. Sunt enim bone correptiones, et plerumque meliores quam tacita amicitia. Et si ledi se putat amicus, tu tamen corripe; et si amaritudo correctionis animum eius uulneret, tu tamen corripe, ne uerearis: [h 1Kb] Tolerabilia sunt enim amici uulnera, quam adulantium oscula . Errantem igitur amicum corripe, innocentem amicum ne deseras. [i 1Kb] Constans enim debet esse amicitia, perseuerare in affectu;  non puerili modo amicos mutare uaga quadam debemus sententia.

128. Aperi [i 1Kb] pectus tuum amico, ut fidelis sit tibi  et capias ex eo uite tua iucunditatem. Fidelis enim amicus medicamentum est uite, et immortalitatis gratia , [a 1Kb] Defer amico ut equali, nec te pudeat ut preuenias amicum officio; amicitia enim nescit superbiam. Ideo enim Sapiens dicit: Amicum salutare non erubescas . [b 1Kb] Nec deseras amicum in necessitate, nec derelinquas eum, neque destituas; quoniam amicitia uite adiumentum est. Ideo onera nostra portemus, sicut Apostolus docuit ; dicit enim his [c 1Kb] quos eiusdem corporis complexa est caritas. Etenim si amici secunde res amicos adiuuant, cur non et in aduersis amici rebus amicorum adiumentum suppetat? Iuuemus consilio, conferamus studia, compatiamur affectu.

 129. Si necesse est, toleremus propter amicum etiam aspera. Plerumque inimicitie subeunde sunt propter amici innocentiam, sepe obtrectationes, si restiteris uel responderis, cum amicus arguitur et accusatur. Nec te peniteat eiusmodi offensionis; iusti enim uox est: Etsi mala mihi euenerint propter amicum, sustineo . In aduersis enim amicus probatur; nam in prosperis amici omnes uidentur. Sed ut in aduersis amici patientia et tolerantia necessaria, sic in prosperis auctoritas congrua est; ut insolentiam extollentis se amici reprimat et redarguat.

130. Quam pulchre in aduersis positus Iob dicit: Miseremini mei, amici, miseremini . Non quasi abiecta uox ista est, sed quasi censoria.  Nam cum iniuste argueretur ab amicis, respondit: Miseremini mei, amici; hoc est, misericordiam debetis facere: opprimitis autem uos et impugnatis hominem, cuius erumnis compati 140 pro amicitia uos oportebat.

131. Seruate igitur, filii, initam cum fratribus amicitiam, qua nichil est in rebus humanis pulchrius. [d 1Kb] Solatium quippe uite huius est, ut habeas cui pectus aperias tuum, cum quo arcana participes, cui committas secretum pectoris tui; ut colloces tibi fidelem uirum, qui in prosperis gratuletur tibi, in tristibus compatiatur, in persecutionibus adhortetur. Quam boni amici Hebrei pueri, quos a sui  amore nec fornacis ardentis flamma diuisit ! De quo supra diximus . Bene ait sanctus Dauid: Saul et Ionathas speciosi et karissimi, inseparabiles in uita sua, et in morte non sunt separati .

132. Hic est amicitie fructus, [e 1Kb] ut non fides [f 1Kb] propter amicitiam destruatur. Non potest enim homini amicus esse, qui Deo fuerit infidus. Pietatis custos amicitia est, et equalitatis magistra; ut superior inferiori se exhibeat equalem, inferior superiori. Inter [g 1Kb] dispares enim mores non potest esse amicitia; et ideo conuenire sibi utriusque debet gratia. Nec auctoritas desit inferiori, si res poposcerit, nec humilitas superiori. Audiat quasi parem, quasi equalem: et ille quasi amicus moneat, obiurget,  non iactantie studio, sed affectu caritatis.

133. Neque [h 1Kb] monitio aspera sit, neque obiurgatio contumeliosa; sicut enim adulationis fugitans amicitia debet esse, ita etiam aliena insolentie. Quid est enim amicus, nisi consors amoris, [i 1Kb] ad quem animum tuum adiungas atque applices, et ita misceas, ut unum uelis fieri ex duobus, cui te tamquam alteri tibi committas, a quo nichil timeas, nichil ipse commodi tui causa inhonestum petas? [i 1Kb] Non enim uectigalis amicitia est, sed plena decoris, plena gratie. uirtus est enim amicitia, non questus; quia [k 1Kb] non pecunia paritur, sed gratia: nec licitatione pretiorum, sed concertatione beneuolentie.

134. Denique meliores amicitie sunt inopum plerumque quam [l 1Kb] diuitum: et frequenter diuites sine  amicis sunt, quibus abundant pauperes. Non est enim uera amicitia, ubi est fallax adulatio. Diuitibus itaque plerique assentatorie gratificantur: erga pauperem [m 1Kb] nemo simulator est. uerum est quidquid defertur pauperi, huius amicitia inuidia uacat.

135. Quid amicitia pretiosius, que angelis communis et hominibus est? Unde et Dominus iehsu dicit: Facite uobis amicos de iniquo mammona, qui recipiant uos in eterna tabernacula sua . Ipse nos Deus amicos ex seruulis facit, sicut ipse 141 ait: Iam uos amici mei estis, si feceritis que ego precipio uobis . Dedit formam amicitie quam sequamur, ut faciamus amici uoluntatem, utaperiamus  secreta nostra amico quecumque in pectore habemus, et illius arcana non ignoremus. Ostendamus illi nos pectus nostrum, et ille nobis aperiat suum. Ideo, inquit, uos dixi amicos, quia omnia quecumque audiui a Patre meo, nota feci uobis . Nihil ergo occultat amicus, si uerus est: effundit animum suum, sicut effundebat mysteria Patris Dominus iehsu.

136. Ergo qui facit mandata Dei, amicus est; et hoc honoratur nomine. Qui est unanimis, ipse amicus est: quod unitas animorum in amicis sit: neque quisquam detestabilior, quam qui amicitiam leserit. Unde in proditore Dominus hoc grauissimum inuenit, quod eius condemnaret perfidiam, quod gratie uicem non representauerit, et conuiuiis amicitie  uenenum malitie miscuerit. [a 1Kb] Itaque sic ait: Tu uero homo unanimis, dux meus et notus meus, qui semper mecum dulces capiebas cibos ! Hoc est, non potest sustineri istud, quia unanimis appetisti eum, qui tibi donauerat gratiam: Nam si inimicus meus maledixisset mihi, sustinuissem utique ; et ab eo 142 qui me oderat,  absconderem me. Inimicus uitari potest, amicus non potest, si insidiari uelit. Illum cauemus cui non committimus consilia nostra: hunc cauere non possumus, cui commisimus. Itaque ad aceruandam peccati inuidiam non dixit: Tu uero seruus meus, apostolus meus; sed: Unanimis meus; hoc est, non meus, sed etiam tuus proditor es, qui unanimem prodidisti.

137. Dominus ipse cum a tribus regibus offensus esset, qui sancto Iob non detulissent, ignoscere his per amicum maluit, ut amicitie suffragium remissio fieret peccatorum. Itaque rogauit Iob, et Dominus ignouit. Profuit illis amicitia, quibus obfuerat insolentia .



CONCLUSIO.

138. Hec apud uos deposui, filii, que custodiatis  in animis uestris: que utrum aliquid profectus habeant, uos probabitis; interim copiam multam exemplorum offerunt: nam prope omnia Maiorum exempla, plurima quoque dicta his tribus inclusa libris tenentur; ut et si sermo nichil deferat gratie, series tamen uetustatis quodam compendio expressa plurimum instructionis conferat.



[DE uIRGINIBUS.]





ADMONITIO IN LIBROS SEQUENTES, UBI ET DE uIRGINUM SACRARUM ORIGINE DISSERITUR.


uirginitatis institutum cum in ipsis Christi Domini uerbis, Doctorisque gentium consiliis stabilitum sit, atque in Ecclesia maximo semper fuerit in pretio; non immorabimur in refellendis illis hereticis qui contra manifestam Scripture ac uniuerse traditionis auctoritatem, uel celibatum postposuere matrimonio, uel continentie uota tamquam temeraria, impia atque illicita proscripsere. Sed quoniam inter catholicos alii iam ab ipsis Ecclesie incunabulis affirmant exstitisse uirgines, que tum solemnia continentie uota nuncuparent, tum etiam communem uitam in monasteriis amplecterentur: alii autem ipsis sola priuata uota, et uitam aut in multarum seculari contubernio, aut singulatim in paternis domibus actam concedunt: alii demum in ipsis simplex propositum quod ille uelo et uestium suarum modestia testabantur, agnoscunt, Ambrosio nostro primam parthenonum institutionem attribuentes; non ingratum duximus fore, si paulo uberius de eodem argumento proloqueremur.

Primam opinionem constat susceptam esse a pluribus, qui eam dissertationibus et ingentibus etiam uoluminibus propugnare conati, Patrum et conciliorum quorumdam testimonia, multorumque martyrum Acta congesserunt. Nihilominus tamen magnas ipsa difficultates pati uidetur. Romane leges celibatum seuere prohibebant ac puniebant: Christianorum uel minimos cogi conuentus nequaquam sinebant idololatre; qui etiam pro sua libidinis impotentia maxime in uirgines debacchabantur. Hec tamen difficultatum repagula eorum que in martyrum bene multorum Actis leguntur, auctoritate remouerentur, nisi illam eleuaret uehemens suspicio, ne dicamus indicia prope manifesta, corruptionis. Quod autem ad allatos Patrum aut Conciliorum locos, facile illos ita exponunt alii, ut in suas etiam partes traducant.

Proinde lubentes cum Innocentio I agnoscimus duo sacrarum uirginum genera; nimirum alias que Christo specialiter nupserunt, et uelari a sacerdote meruerunt: et alias que necdum sacro uelamine tecte, tamen in proposito uirginali semper se manere promiserunt . At uero utrasque perpetuo uirginitatis uoto astrictas fuisse contendimus. Et certe illud Patribus, maxime autem Augustino familiare uidemus esse, ut uoces propositum ac uotum eodem usurpent significatu. Neque uotum apud ipsos quoque scholasticos aliud sonat quam propositum uoce firmatum. Quod utique sacre ille uirgines factitabant, cum illud uestium mutatione, ac loci in Ecclesia separati occupatione palam facerent.

Quod si obtendant Cypriani locum, ubi precipit: Que perseuerare nolunt aut non possunt, melius est nubant, quam in ignem delictis suis cadant ; id ea ratione statutum esse respondetur ob lapsum quarumdam uirginum, que offensionem Ecclesie etiamnum crudelitate tyrannorum uexate pariebant. Quocirca licet istius modi coniugia maiorem in modum condemnaret, ea tamen tamquam minora mala uitandis maioribus toleranda censuit uerius, quam probauit. Quin etiam sanctus Epiphanius  ac  post eum Augustinus  quorum temporibus uirginum illarum uota usitata fuisse non diffitentur aduersarii, matrimonium post emissa uota contractum uetant dissolui propter maritos, qui quidem si alias uxores duxissent domum, maiori scelere se obligassent. Iidem uero maximum asserunt ipsarum esse crimen, ac penis ecclesiasticis dignum. Quenam, obsecramus, alia mens fuit Cypriano? Numquid enim non dicit corruptas et pollutas illas uirgines firmiter continere decreuisse, atque Christo se deuouisse; quoue pacto uotum in his positum esse negari queat? Et hinc est profecto quod idem Pater cum Augustino asseuerat  adulterio teneri feminas illas, quippe que datam Christo Domino fidem fregissent.

Maneat igitur uirginum et continentium uiuendi rationem ipsi Christiane religioni etate non esse inferiorem: iam inde ab Apostolicis temporibus puellas exstitisse, que Deo uirginitatem seu uoto seu firmo perpetue continentie promisso consecrarent: postremo hec uota coram episcopis, aut presbyteris, aut parentibus, aut tandem omnibus christianis per externa illa indicia, que iam ante memorauimus, declarari consueuisse. Difficillimis autem uastate atque sub acerbissima tyrannide gementis Ecclesie temporibus eedem uirgines in paternarum edium secreto degebant. Postquam uero diuine benignitatis ope fidelibus tranquillitas concedi cepta, ille ipse Hominis Dei sponse monasteria instituere aggresse sunt in Oriente; unde Athanasius ob Arianorum persecutionem Romam perfugere coactus, ut nonnulla ibi constituerentur, causam prebuit. Illic quidem hoc uite genus initio minus ualuit apud nobiles : at uero cum illud illustres quedam matrone essent amplexe, sensim in alias religiones maximi cuiusque presulis studio propagatum est.

In iuuando tam sancto tamque utili instituto nemini inferiorem sese ostendit magnus Ambrosius; illud quippe non modo in diecesi propria admissum totis uiribus fouit atque auxit; uerum etiam per uicinas prouincias et trans maria quoque usque in Africam ac Mauritaniam amplificauit. Unde agnoscas sancto Antistiti sin minus primi apud Italos sanctimonialium parentis laus debeatur, proximam tamen eidem non posse nisi iniuria negari, patroni scilicet ac propagatoris. Ut autem qua ratione uirginitatis professio dilatata est, manifestius appareat, librorum, quos hic edimus, analysim aggrediamur.

Cum nichil antiquius haberet uir sanctus, quam ut populum sibi creditum salutari doctrina informaret, opere pretium episcopatus sui initio facturum se duxit, si demonstrata uirginitatis sanctitudine ad eam profitendam christianas puellas pro sua uirili accenderet. Habuit igitur de hoc argumento sermones tanta cum eloquentia et uehementia, ut maria ipsa peruaderent. Horum excita rumore beata ipsius soror Marcellina, eidem per litteras tam letum prosperumque successum gratulata est: quem etiam ut que uiua uoce pronuntiabat, quando sibi coram audire minime liceret, saltem transmitteret scripto mandata, obsecrauit. Quare ut tam iuste petitioni obsequeretur, conciones suas in tres illos libros, quos etiam nunc habemus, digerere animum induxit.

In primo libro uirginitatis dignitatem expendit, ac post singularem sui demissionem statim in exordio demonstratam, quenam ad scribendum ipsum impulerint, aperit. Tum beate Agnetis cuius natalis inciderat in eum diem, premissa laudatione, uirginitatem a Deo Patre ad nos una cum uerbo descendisse affirmat. Inde colligit nullam apud Ethnicos, apud Hebreos autem adumbratam solum exstitisse uirtutem illam: quam tametsi neutiquam imperetur, tamen matrimonio longe prestare compositis inter se ambobus, palam facit. Hinc arrepta occasione parentes ac potissimum uiduas amanter arguit, quod filias ne uel ipsum de hac materia audirent concionantem, prohiberent. Ut autem quantopere hac in re peccent, planius fiat, illis ob oculos puellarum que Placentia et Bononia, immo etiam e transmarinis plagis Mediolanum Christo nupture ueniebant, exemplum ponit. Ad postremum narrato pulcherrimo facinore cuiusdam uirginis, que ab altari, priusquam profiteretur continentiam, a suis auelli non potuit, liber clauditur.

In secundo uirginum instituere mores aggressus, id a se negat commodius prestari posse quam exemplis, quorum primum ac precipuum a Dei matre uirginum omnium antesignana mutuatur. Huius uirtutes breuiter quidem, sed summo cum ornatu et eloquentia describit. Huc Theclam addit Pauli discipulam, ac Mediolanensis Ecclesie patronam, quam ille uelut absolutum exemplar in se conentur exprimere. uerum ne exempla illa uiribus suis maiora causarentur, tertium ipsumque memorie recentioris eis obiicit. Erat hec uirgo christiana, que dum se sponte exponit martyrio, ad lupanar a tyranno damnatur; unde christiani militis ope diuinitus elapsa, cum eo tamdem martyrii palmam consecuta est. Deinde sanctus Presul ad idololatrie considerationem mentem reflectens, in laudatissima Damonis atque Pythie historia, nichil obseruari posse contendit, quod iure cum generose illius uirginis constantia possit conferri. Denique excusata ista forte paulo nimia, quam in oratione adhibuerat, arte ac facundia, id eo consilio factum asserit, ut ui maiori et suauitate ad Deum animos pelliceret.

Tertium librum orditur ab ea exhortatione, quam Liberius pont. max. ad Marcellinam cum Rome in Basilica Apostolorum, ipso Dominici natalis festo, spectante fidelium innumera multitudine, uelaretur, habuit. Ea cum fratre sepius de hoc ipso sermone fuerat collocuta, cui proinde illum integrum hoc loco qui uidebatur maxime opportunus, suis, non Auctoris uerbis expressum, misit. Is autem erat animi feruor in hac uirgine, ut intra Liberii preceptorum cancellos non clauderetur. Suadet itaque amantissimus iuxta ac prudentissimus frater, ut remissis tantisper ieiuniis, impensius orationi, atque interno reliquarum uirtutum studio uacet. Cum uero isthec non sorori tantum uellet prodesse, uerum etiam aliarum uirginum institutioni, quid sequi, quidue fugere ipsas  oporteat, prescribit: atque imprimis a conuiuiorum ac saltationis usu deterret. Postremo ubi Marcelline a qua interrogatus fuerat de illis uirginibus que mortem sibi consciuerant uoluntariam, fecit satis, martyrium Sotheris cognationis uinculo sibi coniuncte narrat, ac demum libro coronidem imponit. Quidquid enim deinceps legitur in editis cum in omnibus mss. tractatum distinctum constituat; id post librum de uiduis uisum est reiiciendum.

Hos quidem libros ab se tertio episcopatus sui anno, id est, a reparata salute 377 compositos ipse testatur : sermones tamen quibus eos constare supra diximus, ante aliquod tempus pronuntiatos fuisse necessum est; cum eorum fama loca tam uastis maris tractibus seiuncta peragrasset. In quo sane illud non possumus non admirari, hominem uixdum a prouincie administratione secularibusque tribunalibus abductum, sacris litteris et Christiana facundia tam exquisite instructum se prebuisse, ut libros conscriberet, Hieronymi , Augustini , atque omnium eorum, qui sequentibus seculis in Ecclesia floruerunt, laudibus cumulandos.





SANCTI AMBROSII MEDIOLANENSIS EPISCOPI DE uIRGINIBUS AD MARCELLINAM SOROREM SUAM LIBRI TRES [a 74Kb] . 



LIBER PRIMUS.



145 CAPUT PRIMUM.


Ambrosius ab unoquoque uerborum talentorumque suorum reddendam Deo rationem intelligens, ad scribendum mentem appellit; tum recensitis aliquot diuine misericordie exemplis, prouocat sese ad bene sperandum: sed mox illi officio imparem se esse confessus, ut secum tamquam cum euangelica ficu agatur, optat; quo tamen os censoribus opprimat suis, sperare se testatur uerba sibi non defutura, qui loquatur Christum.

1. Si, iuxta celestis sententiam ueritatis , uerbi totius, quodcumque otiosum fuerimus locuti, habemus [b 1Kb] prestare rationem: uel si unusquisque seruus credita sibi talenta gratie spiritalis, que nummulariis diuidenda forent, ut  crescentibus multiplicarentur usuris, intra terram suam uel quasi timidus fenerator, uel quasi auarus possessor absconderit , non mediocrem, domino reuertente, offensam incidet; iure nobis uerendum est, quibus licet ingenium tenue, necessitas tamen maxima eloquia Dei credita populi fenerare mentibus, ne uocis quoque nostre poscatur usura: presertim cum studium a nobis  Dominus, non profectum requirat. Unde scribendi aliquid sententia fuit. Maiore siquidem pudoris periculo auditur uox nostra quam legitur; liber enim non erubescit.

2. Et quidem ingenio diffisus, sed diuine misericordie 146 prouocatus exemplis, sermonem meditari audeo; nam, uolente Deo, etiam asina locuta est . Quod si mihi sub istius seculi oneribus constituto assistat angelus, ego quoque muta diu ora laxabo; potest enim soluere impedimenta imperitie, qui in illa asina soluit nature. In arca ueteris Testamenti uirga floruit sacerdotis : facile Deo ut in sancta Ecclesia [c 1Kb] de nostris quoque nodis flos germinet. Cur autem desperandum quod Dominus loquatur in hominibus,  qui est locutus in sentibus ? Deus nec rubum est dedignatus. Atque utinam meas quoque illuminet spinas! Erunt fortassis qui etiam in nostris sentibus aliquem [d 1Kb] mirentur lucere fulgorem, erunt quos spina nostra non urat; erunt quibus de rubo audita uox nostra soluat de pedibus calceamentum, ut impedimentis corporalibus exuatur mentis incessus.

 3. Sed hec sanctorum merita uirorum. Utinam me sub illa infructuosa  adhuc ficu iacentem ex aliqua iehsu parte respiceret! ferret quoque post triennium fructus et nostra ficus . Sed unde tantum peccatoribus spei? Utinam saltem ille Euangelicus Dominice cultor uinee ficum nostram fortasse iam iussus excidere, remittat illam et hoc anno, usque dum fodiat, et mittat cophinum stercoris; [a 1Kb] ne forte de terra suscitet inopem, et de stercore erigat pauperem! Beati qui sub uite et olea equos suos alligant , [b 1Kb] laborum cursus suorum luci et letitie consecrantes: me ficus adhuc, id est, illecebrosa deliciarum obumbrat prurigo mundi, humilis ad altitudinem, fragilis 147 ad laborem, mollis ad usum, sterilis ad fructum.

 4. Ac fortasse miretur aliquis cur scribere audeo, qui loqui nequeo. Et tamen si repetamus que legimus in Euangelicis Scripturis  et sacerdotalibus factis, ac nobis sanctus Zacarias propheta documento sit, inueniet esse quod uox non explicet, et stylus signet. Quod si nomen Ioannis reddidit patri uocem, ego quoque desperare non debeo quod uocem licet mutus accipiam, si loquar Christum: cuius quidem generationem iuxta propheticum dictum quis enarrabit ? Et ideo quasi seruus, [c 1Kb] Domini familiam predicabo; immaculatus enim Dominus immaculatam sibi familiam etiam in hoc pleno colluuionum fragilitatis humane corpore consecrauit.



CAPUT II.

 Docet libri sui auspicato proferri exordium, cum natalis dies esset uirginis, beate Agnetis uidelicet: quam a nomine, a pudore, a martyrio elegantissime commendat: sed potissimum ab etate; quippe que annos duodecim nata, terrores, promissa, cruciatus, mortem denique ipsam uirili prorsus constantia deuicerit.

5. Et bene procedit, ut quoniam hodie natalis est uirginis, de uirginibus sit loquendum, et a predicatione liber sumat exordium. Natalis est uirginis, integritatem sequamur. Natalis est martyris, hostias immolemus. Natalis est sancte Agnes, mirentur  uiri, non desperent paruuli; [d 1Kb] stupeant nupte, imitentur innupte. Sed quid dignum de ea loqui possumus, cuius ne nomen quidem [e 5Kb] uacuum luce laudis fuit? Deuotio supra etatem, uirtus supra naturam; ut mihi uideatur non hominis habuisse nomen, sed oraculum martyris, quo indicauit quid esset futura.

6. Habeo tamen unde mihi subsidium comparetur. Nomen uirginis titulus est pudoris. [f 1Kb] Appellabo martyrem, predicabo uirginem. Satis prolixa laudatio est, que non queritur, sed tenetur. Facessant igitur ingenia, eloquentia conticescat, uox una preconium est. Hanc senes, hanc iuuenes, hanc pueri canant. Nemo est laudabilior, quam qui ab hominibus laudari potest. Quot homines, tot precones,  qui martyrem predicant, dum loquuntur.

7. Hec [g 1Kb] duodecim annorum martyrium fecisse 148 traditur. Quo detestabilior crudelitas, que nec minuscule pepercit etati: immo magna uis fidei, que etiam ab illa testimonium inuenit etate. Fuitne in illo corpusculo uulneri locus? Et que non habuit quo ferrum reciperet, habuit quo ferrum uinceret. At istius etatis puelle toruos etiam uultus parentum ferre non possunt, et acu districta solent puncta flere, quasi uulnera. Hec inter cruentas carnificum impauida manus, hec stridentium grauibus immobilis tractibus catenarum, nunc furentis mucroni militis totum offerre corpus, mori adhuc nescia, sed parata: uel si ad aras inuita raperetur, tendere Christo inter ignes manus, atque in ipsis  sacrilegis [h 1Kb] focis tropeum Domini signare uictoris: nunc ferratis colla manusque ambas inserere nexibus: sed nullus tam tenuia membra poterat nexus includere.

8. Nouum martyrii genus? Nondum idonea pene, et iam matura uictorie: certare difficilis, facilis coronari: magisterium uirtutis impleuit, que preiudicium uehebat etatis. Non sic ad thalamum nupta properaret, ut ad supplicii locum leta successu, gradu festina uirgo processit, non intorto crine caput compta, sed Christo: non flosculis redimita, sed moribus. [i 1Kb] Flere omnes, ipsa sine fletu. Mirari plerique  quod tam facile uite sue prodiga, quam nondum hauserat, iam quasi perfuncta donaret. Stupere uniuersi, quod iam diuinitatis testis existeret, que adhuc, [a 1Kb] arbitra sui per etatem esse non posset. Effecit denique ut ei de Deo crederetur, cui de homine adhuc non crederetur. Quia quod ultra naturam est, de auctore nature est.

9. Quanto terrore egit carnifex ut timeretur, quantis blanditiis ut suaderet! quantorum uota ut sibi ad nuptias perueniret! At illa: Et hec [b 1Kb] Sponsi iniuria est exspectare placiturum. Qui me sibi [c 1Kb] prior elegit, accipiet. Quid, percussor, moraris? Pereat corpus quod amari potest oculis quibus nolo. Stetit, orauit, ceruicem inflexit. Cerneres trepidare carnificem, quasi ipse addictus fuisset: tremere percussoris  dextram, pallere ora alieno timentis periculo, cum puella non timeret suo. Habetis igitur in una hostia duplex martyrium, pudoris et religionis. Et uirgo permansit, et martyrium obtinuit.



149 CAPUT III.

uariis e capitibus uirginitatis laudes petuntur, sed hinc imprimis quod e celo uerbum elicere in terram ipsa meruerit; unde postea eius studium quod sub antiquo federe in paucis floruerat, propagatum est in innumeris.

10. Inuitat nunc integritatis amor, et tu, soror sancta, [d 1Kb] uel mutis tacita moribus, ut aliquid de uirginitate dicamus; ne ueluti transitu quodam perstricta uideatur, que principalis est uirtus. Non enim ideo laudabilis uirginitas, quia et in martyribus  reperitur, sed quia ipsa martyres faciat.

11. Quis autem humano eam possit ingenio comprehendere, quam nec natura suis inclusit legibus? Aut quis naturali uoce complecti, quod supra usum nature sit? E celo accersiuit quod imitaretur in terris. Nec immerito uiuendi sibi usum quesiuit e celo, que sponsum sibi inuenit in celo. Hec nubes, era, angelos, sideraque transgrediens, uerbum Dei in ipso sinu Patris inuenit, et toto hausit pectore. Nam quis tantum cum inuenerit, relinquat boni? Unguentum enim exinanitum est nomen tuum: propterea adolescentule dilexerunt te, et attraxerunt te . Postremo non meum est illud, quoniam que non nubent, neque nubentur, erunt sicut angeli in celo . Nemo ergo miretur si angelis comparentur, que angelorum Domino  copulantur. Quis igitur neget hanc uitam fluxisse de celo, quam non facile inuenimus in terris, nisi postquam Deus in hec terreni corporis membra descendit ? Tunc in utero [e 1Kb] uirgo concepit, et uerbum caro factum est, ut caro fieret Deus .

12. Dicet aliquis: Sed etiam Elias nullis corporei coitus fuisse permixtus cupiditatibus inuenitur. Ideo ergo curru raptus ad celum, ideo cum Domino apparet in gloria, ideo Dominici uenturus est precursor aduentus . Et Maria tympanum sumens pudore uirgineo choros duxit . Sed considerate cuius illa speciem tunc gerebat. Nonne Ecclesie, que religiosos populi cetus qui carmina diuina concinerent, immaculato uirgo  spiritu copulauit? Nam etiam templo Hierosolymis fuisse legimus uirgines deputatas. Sed quid Apostolus dicit? Hec autem in figura contingebant illis, ut essent indicia futurorum ; figura enim in paucis est, uita in pluribus.

13. At uero posteaquam Dominus in corpus hoc ueniens, contubernium diuinitatis [f 1Kb] et corporis sine ulla concrete confusionis labe sociauit, tunc toto orbe diffusus corporibus humanis uite celestis usus inoleuit. Hoc illud est quod ministrantes in terris angeli  declararunt futurum 150 genus, quod ministerium Domino immaculati corporis obsequiis exhiberet. Hec est celestis illa militia, quam laudantium exercitus angelorum promittebat in terris. Habemus ergo auctoritatem uetustatis  a seculo, plenitudinem professionis a Christo.



CAPUT Iu.

Negatur uirginitatis decus in ethnicis ullis umquam exstitisse, puta in uestalibus sacris dee Phrygie ac Liberi patris, atque etiam in philosophis: ubi et de Pythagorea uirgine, in qua tametsi laudatur animi magnitudo, continentia tamen desideratur; cum utraque in nostris uirginibus emineat.

14. Certe non est hoc mihi commune cum gentibus, non populare cum barbaris, non cum ceteris animantibus usitatum: cum quibus etsi unum eumdemque uitalem eris huius carpimus spiritum, uulgarem terreni corporis participamus statum, generandi quoque non discrepamus usu; hoc solo tamen nature parilis conuicia declinamus, quod uirginitas affectatur a gentibus, sed consecrata  uiolatur: incursatur a barbaris, nescitur a reliquis.

15. Quis mihi pretendit [a 1Kb] ueste uirgines et Palladis sacerdotes? Qualis ista est [b 1Kb] non morum pudicitia, sed annorum: que non perpetuitate, sed etate prescribitur! Petulantior est talis integritas, cuius corruptela seniori seruatur etati. Ipsi docent uirgines suas non debere perseuerare, nec posse, qui uirginitati finem dederunt. Qualis autem est illa religio, ubi pudice adolescentes iubentur esse, impudice anus? Sed nec illa pudica est, que lege retinetur: et illa impudica, que lege dimittitur. O mysteria! o mores! ubi necessitas imponitur castitati, auctoritas libidini datur. Itaque nec casta est, que metu cogitur: nec honesta, que mercede conducitur: nec pudor ille, qui intemperantium oculorum  quotidiano expositus conuicio, flagitiosis aspectibus uerberatur. Conferuntur immunitates, offeruntur pretia; quasi non hoc maximum [c 1Kb] petulantie sit indicium, castitatem uendere. Quod pretio promittitur, pretio soluitur: pretio addicitur, pretio annumeratur. Nescit redimere castitatem, que uendere solet.

16. Quid de [d 10Kb] sacris Phrygiis loquar, in quibus impudicitia disciplina est, atque utinam sexus fragilioris! Quid de orgiis Liberi, ubi religionis mysterium est incentiuum libidinis? Qualis igitur potest ibi uita esse sacerdotum, ubi colitur stuprum deorum? Non habent igitur [e 1Kb] sacram uirginem.

17. uideamus ne forte aliquam uel philosophie 151 precepta formauerint, que magisterium sibi omnium solet uindicare uirtutum. Pythagorea quedam  una ex uirginibus [f 1Kb] celebratur fabula, cum a tyranno cogeretur secretum prodere, ne quid in se ad extorquendam confessionem uel tormentis liceret, morsu linguam abscidisse, atque in tyranni faciem despuisse; ut qui interrogandi finem non faciebat, non haberet quam interrogaret.

18. Eadem tamen forti animo, sed tumenti utero, exemplum taciturnitatis et proluuium castitatis, uicta est cupiditatibus, que tormentis uinci nequiuit.  Igitur que mentis potuit tegere secretum, corporis non texit opprobrium. uicit naturam, sed non tenuit disciplinam. Quam uellet in uoce [g 1Kb] munimentum sui pudoris existere! Eoque fortasse [h 1Kb] erudierat illam patientia, ut culpam negaret. Non igitur inuicta undique; nam et tyrannus, licet non potuerit inuenire quod interrogabat, tamen quod non interrogabat, inuenit.

19. Quanto nostre uirgines fortiores, que uincunt etiam quas non uident potestates: quibus non tantum de carne et sanguine, sed etiam de ipso mundi principe seculique rectore uictoria est! Aetate utique Agnes minor, sed uirtute maior, triumpho numerosior, constantia confidentior, non sibi linguam propter metum abstulit, sed propter tropeum reseruauit. Nihil enim habuit quod prodi timeret, cuius non erat criminosa  sed religiosa confessio. Itaque illa secretum tantummodo celauit; hec probauit Dominum, quem quia etas nondum poterat confiteri, natura confessa est.



CAPUT u.

uirginitatis patriam celum esse, auctorem uero Dei Filium: qui cum uirgo esset ante uirginem, ex uirgine tamen editus uirginem Ecclesiam duxit uxorem. Ab ipsa susceptos nos omnes esse, cuius dotes nonnulle commemorantur. Eiusdem filias hinc precellere quod uirginitas non subiiciatur precepto, quodque ad pietatis cultum facultatem suppeditet quam expeditissimam.

20. In laudationibus solet patria predicari et parentes; ut commemoratione auctoris dignitas successionis exaggeretur: ego licet laudationem non susceperim uirginitatis, sed expressionem; ad rem  tamen pertinere arbitror, ut que sit ei patria, quis auctor, appareat. Ac prius ubi sit patria definiamus. Si enim ibi est patria, ubi genitale domicilium: in celo profecto est patria castitatis. Itaque hic aduena, ibi incola est.

21. Quid autem est castitas uirginalis, nisi expers contagionis integritas? Atque eius auctorem quem possumus estimare, nisi immaculatum 152 Dei Filium, cuius caro non uidit corruptionem, diuinitas  non est experta contagionem? uidete igitur quanta uirginitatis merita sint. Christus ante uirginem, Christus ex uirgine; a Patre quidem natus ante secula, sed ex uirgine [a 1Kb] natus ob secula. Illud nature sue, hoc nostre utilitatis est. Illud erat semper, [b 1Kb] hoc uoluit.

22. Spectate et aliud uirginitatis meritum: Christus uirginis sponsus, et si dici potest, Christus uirginee castitatis; uirginitas enim Christi, non uirginitatis est Christus. uirgo est ergo que nupsit, uirgo que nos suo utero portauit, uirgo que genuit, uirgo que proprio lacte nutriuit, de qua legimus: [c 1Kb] Quanta fecit uirgo Hierusalem! Non deficient de petra ubera, neque nix a Libano, aut declinabit aqua ualido uento que portatur . Qualis est  hec uirgo que Trinitatis fontibus irrigatur: cui de petra fluunt aque, non deficiunt ubera, mella funduntur? Petra autem est iuxta Apostolum Christus. Ergo a Christo non deficiunt ubera, claritas a Deo, flumen ab Spiritu. Hec est Trinitas que Ecclesiam suam irrigat, Pater, Christus, et Spiritus.

23. Sed et iam a matre descendamus ad filias. De uirginibus, inquit sanctus Apostolus, preceptum Domini non habeo . Si Doctor gentium non habuit, habere quis potuit? Et preceptum quidem non habuit, sed habuit exemplum. Non enim imperari potest uirginitas, sed optari; nam que supra nos sunt, in uoto magis quam in magisterio sunt. Sed uolo uos, inquit, sine sollicitudine esse. Nam qui sine uxore est, sollicitus est que Domini sunt,  quomodo placeat Deo . . . et uirgo cogitat que Domini sunt, ut sit sancta corpore et spiritu. Nam que nupta est, cogitat que mundi sunt, quomodo placeat uiro suo .



CAPUT uI.

Sanctus uir a se minime damnari matrimonium contestatus, tamen ut bona mulierum ac uirginum inter se componat, primo que mala fecunditatem comitentur, puta dolores pariendi, molestias educandi, addictam uiro seruitutem, nimiam forme atque ornamentorum curam, proponit: tum illis opponit maiorem uirginum forme gratiam felicioremque fecunditatem; quibus eas Ecclesie perquam similes fieri asseuerat.

24. Non ego quidem dissuadeo matrimonium, sed  uirginitatis attexo beneficium. Qui infirmus est, inquit, olera manducet . Aliud exigo, aliud admiror. Alligatus es uxori? Noli querere solutionem.  Solutus es ab uxore? Ne quesieris uxorem . Hoc preceptum est copulatis. De uirginibus autem quid ait? Et qui matrimonio iungit uirginem suam, bene facit: et qui non iungit, melius facit . Illa non peccat, si nubat: [d 1Kb] hec si non nubat, eterna est. Ibi remedium infirmitatis, 153 hic gloria castitatis. Illa non reprehenditur, ista laudatur.

25. Conferamus, si placet, bona mulierum [e 1Kb] cum ultimis uirginum. Iactet licet [f 1Kb] fecundo se mulier nobilis partu: quo plures generauerit, plus laborat. Numeret solatia filiorum, sed numeret pariter et molestias. Nabit et plorat. Qualia sunt uota, que flentur! Concipit et grauescit. Prius utique impedimentum fecunditas incipit afferre, quam fructum.  Parturit, et egrotat. Quam dulce pignus quod a periculo incipit, et in periculis desinit, prius dolori futurum, quam uoluptati! Periculis emitur, nec pro arbitrio possidetur.

26. Quid recenseam nutriendi molestias, instituendi [g 1Kb] et copulandi? Felicium sunt iste miserie. Habet mater heredes, sed auget dolores. Nam de aduersis non oportet dicere, ne sanctissimorum parentum animi contremiscant. uide, mi soror, quam graue sit pati, quod non oportet audiri. Et hec in presenti seculo. uenient autem dies, quando dicant: Beate steriles, et uentres qui non genuerunt . Filie enim huius seculi generantur, et generant: [h 1Kb] filia autem regni abstinet a uoluptate uiri, et a uoluptate carnis; ut sit sancta corpore et  spiritu.

27. Quid ergo famulatus graues et addicta uiris seruitia replicem feminarum, quas ante iussit Deus seruire quam seruos ? Que eo prosequor, ut indulgentius obsequantur; quibus hoc si probe, merces est caritatis: si improbe, pena delicti.

28. Hinc  illa nascuntur incentiua uitiorum, ut quesitis coloribus ora depingant, dum uiris displicere formidant, et de adulterio uultus meditantur adulterium castitatis. Quanta hic amentia, effigiem mutare nature, picturam querere; et dum uerentur [i 1Kb] maritale iudicium, prodere suum! Prior enim de se pronuntiat, que cupit mutare quod nata est. Ita dum aliis studet placere, prius sibi ipsa displicet. Quem  iudicem, mulier, ueriorem requirimus deformitatis tue, quam te ipsam, que uideri times! Si pulchra es, quid absconderis? Si deformis, cur te formosam  esse mentiris, nec tue conscientie, [a 1Kb] nec alieni gratiam erroris habitura? Ille enim alteram diligit, tu alteri uis placere. Et irasceris si amet aliam, qui adulterare in te docetur? Mala magistra es iniurie tue. Lenocinari enim refugit, etiam que passa lenonem est; ac licet uilis mulier, non alteri tamen, sed sibi peccat: tolerabilioraque propemodum in [b 1Kb] altero crimina sunt; ibi enim pudicitia, hic natura adulteratur.

29. Iam quanto pretio opus est, ne etiam pulchra displiceat! Hinc pretiosa collo dependent monilia, inde per humum uestis trahitur aurata. Emitur igitur hec species, an habetur? Quid, quod [c 1Kb] etiam ad odorem uarie adhibentur illecebre! 154 Gemmis onerantur aures, oculis color alter infunditur. Quid  ibi remanet suum, ubi tam multa mutantur? Sensus suos amittit mulier, et uiuere posse se credit?

30. uos uero, beate uirgines, que talia tormenta potius quam ornamenta nescitis: quibus pudor sanctus uerecunda suffusus ora, et bona castitas est decori: non humanis addicte oculis, alieno errore merita uestra pensatis. Habetis sane et uos uestre militiam pulchritudinis, cui uirtutis militat forma, non corporis: quam nulla exstinguit etas, nulla eripere mors potest, nulla egritudo corrumpere. Solus forme [d 1Kb] arbiter petatur Deus, qui etiam in corpore minus pulchro diligat animas pulchriores. Non uteri onus notum, non dolor partus; et tamen numerosior soboles pie mentis, que omnes pro liberis habet: fecunda successoribus, sterilis orbitatibus,  [e 1Kb] nescit funera, nouit heredes.

31. Sic sancta Ecclesia immaculata coitu, fecunda partu, uirgo est castitate, mater est prole. [f 1Kb] Parturit itaque nos uirgo non uiro plena, sed spiritu. Parit nos uirgo non cum dolore membrorum, sed cum gaudiis angelorum. Nutrit nos uirgo non corporis lacte, sed Apostoli , quo infirmam adhuc crescentis populi lactauit etatem. Que igitur nupta plures liberos habet quam sancta Ecclesia, que uirgo est sacramentis, mater est populis, cuius fecunditatem etiam Scriptura testatur dicens: Quoniam plures filii deserte magis quam eius que habet uirum ? Nostra uirum non habet, sed habet sponsum; eo quod siue Ecclesia in populis, siue anima in singulis, Dei uerbo, sine ullo [g 1Kb] flexu  pudoris, quasi sponso innubit eterno, effeta iniurie, feta rationis.



CAPUT uII.


Parentes ut ad uirginitatem filias instituant, hortatur, eisque quot molestie nascantur ex uoluptate quam illi querunt in nepotibus, ponit ob oculos. Negat tamen a se prohiberi nuptias; quin immo illas contra hereticos earumdem aduersarios tuetur: ceterum ipsis uirginitatem anteponens, quanta sit uirginum sponsi pulchritudo, quibusue ab eo muneribus ille donentur, explicat: tum expositis in eam rem Canticorum locis aliquot, inde morum ac uirtutum precepta exprimit uirginum conditioni accommodata.

32. Audistis, parentes, quibus erudire uirtutibus, quibus instituere disciplinis filias debeatis; ut habere possitis quarum meritis uestra delicta redimantur. uirgo Dei donum est, munus parentis, sacerdotium  castitatis. uirgo matris hostia est, cuius quotidiano sacrificio uis diuina placatur. uirgo indiuiduum pignus parentum, que non dote sollicitet, [h 1Kb] non emigratione destituat, non offendat iniuriis.

155 33. Sed nepotes aliquis habere desiderat, et aui nomen acquirere. Primum suos tradit, dum querit alienos: deinde certis defraudari incipit, dum sperat incertos: confert opes proprias, et adhuc poscitur; nisi dotem soluat, exigitur: si diu uiuat, onerosus est. [i 1Kb] Emere istud est generum, non acquirere, qui parentibus filie uendat aspectus. Ideone tot mensibus gestatur utero, ut in alienum transeat potestatem? Ideo [i 1Kb] commendande uirginis cura suscipitur, ut citius parentibus auferatur?

34. Dicet aliquis: Ergo dissuades nuptias? Ego  uero suadeo, et eos damno qui dissuadere consuerunt; ut pote qui Sare ac Rebecce et Rachel, ceterarumque ueterum coniugia feminarum pro documentis singularium uirtutum recensere soleam. Qui enim copulam damnat, damnat et filios: et ductam [k 1Kb] per successionum seriem generis societatem damnat humani. Nam quemadmodum duratura in seculum etas succedere posset etati, nisi gratia nuptiarum procreande studium sobolis incitaret? Aut quomodo predicari potest quod immaculatus Isaac ad altaria Dei uictima paterne pietatis accessit , quod Isrel humano situs in corpore Deum uidit , et religiosum populo dedit nomen, quorum originem damnat? Unum sane habent [l 1Kb] homines licet sacrilegi, quod in his etiam a  sapientissimis probetur; quia coniugia damnando, profitentur se non debuisse nasci.

 35. Non itaque dissuadeo nuptias, sed fructus sacrate uirginitatis enumero. Paucarum quippe hoc munus est, illud omnium. Nec potest esse uirginitas, nisi habeat unde nascatur. Bona cum bonis comparo, quo facilius quid prestet, eluceat. Neque meam ullam sententiam affero, sed eam repeto, quam edidit Spiritus sanctus per prophetam: Melior est, inquit, sterilitas cum uirtute .

36. Primum enim quod nupture pre ceteris concupiscunt, ut sponsi decore se iactent, eo necesse est impares sacris se fateantur esse uirginibus, quibus solis contingit dicere: Speciosus forma pre filiis hominum, diffusa est gratia in labiis tuis . Quis est iste sponsus? Non uilibus addictus obsequiis, non caducis superbus diuitiis: sed cuius  sedes in seculum seculi. Filie regum in honore eius. Astitit regina a dextris tuis in uestitu deaurato, uarietate circumamicta uirtutum. Audi igitur, filia, et uide, et inclina aurem tuam, et obliuiscere populum tuum et domum patris tui; quoniam concupiuit Rex speciem tuam, quia ipse est Deus tuus .

37. Et aduerte quantum tibi Spiritus sanctus Scripture diuine testificatione detulerit, regnum, aurum, pulchritudinem: regnum, [a 1Kb] uel quia sponsa es regis eterni, uel quia inuictum animum gerens, ab illecebris uoluptatum [b 1Kb] non captiua haberis, sed quasi regina dominaris: aurum, quia sicut illa materies examinata igne pretiosior est, 156 ita corporis species uirginalis Spiritui consecrata diuino, forme sue acquirit augmentum: pulchritudinem uero quis  potest maiorem existimare decore eius, que amatur a Rege, probatur a Iudice, dicatur Domino, consecratur Deo: semper sponsa, semper innupta; ut nec amor finem habeat, nec damnum pudor.

38. Hec profecto uera pulchritudo est, cui nichil deest, que sola meretur audire a Domino: Tota es formosa, proxima mea, et reprehensio non est in te. Sponsa, ueni huc a Libano, ueni huc a Libano, transibis et pertransibis a principio fidei, a capite Sanir et Hermon, a latibulis leonum, a montibus pardorum . Quibus indiciis ostenditur perfecta, et irreprehensibilis uirginalis anime pulchritudo, altaribus consecrata diuinis, inter occursus et latibula spiritalium bestiarum [c 1Kb] non inflexa mortalibus, sed intenta mysteriis Dei meruisse dilectum, cuius  ubera plena letitie: uinum enim letificat cor hominis .

39. Odor, inquit, uestimentorum tuorum super omnia aromata . Et infra: Et odor uestimentorum tuorum sicut odor Libani . uide quem nobis tribuas, uirgo, processum. Primus enim odor tuus super omnia aromata, que in Saluatoris missa sunt sepulturam ; et emortuos  corporis motus, membrorumque redolet obiisse delicias. Secundus odor tuus sicut odor Libani, Dominici corporis integritatem, uirginee florem castitatis exhalat.



CAPUT uIII.

Locum sequentem Canticorum, Fauus distillans, etc., sic edisserit, ut inde ansam arripiat cum apibus sacras uirgines comparandi.

40. [d 1Kb] Fauum itaque mellis tua opera componant ; digna enim uirginitas que apibus comparetur: sic laboriosa, sic pudica, sic continens. Rore pascitur apis, nescit concubitus, mella componit. Ros quoque uirginis est sermo diuinus; quia sicut ros, Dei uerba descendunt. Pudor uirginis est intemerata natura. Partus uirginis fetus est [e 1Kb] labiorum,  expers amaritudinis, fertilis suauitatis. In commune labor, communis est fructus.

41. Quam te uelim, filia, imitratricem esse huius apicule [f 1Kb] cui cibus flos est, ore soboles legitur, ore componitur! Hanc imitare tu, filia. uerba tua nullum doli uelamen obtendant, nullum habeant fraudis inuolucrum; ut et puritatem habeant, et grauitatis plena sint.

42. Meritorum quoque tuorum tibi eterna posteritas [g 1Kb] tuo ore pariatur. Nec soli tibi, sed etiam pluribus congreges,  ne receptacula horreorum frumentis coaceruata dimittens, nec uite tue usui profutura, nec meritis, rapiaris eo quo thesaurum tuum ferre non possis. Diues igitur esto, sed pauperibus; ut  nature participes tue, participes sint etiam facultatum.

157 43. Florem quoque tibi demonstro carpendum, illum utique qui dixit: Ego flos campi, et lilium conuallium. Tamquam lilium in medio spinarum ; quod est euidentis indicii, spiritalium nequitiarium sentibus uirtutes obsideri; unde nemo fructum referat, nisi qui cautus accedat.



CAPUT uIII*.

Pergit alios e Canticis canticorum locos aptare subiecto argumento, et primum uirginem ad Christum inquirendum exhortatus, ubinam ille inueniatur, exponit: tum descripta eiusdem secundum utramque naturam prestantia, quibus ab eo perfectionibus Sponsa exornetur, quibusue muniatur presidiis, aperit: postremo  eamdem cum angelis ob castitatem confert, nec non illi eorum parti quos e celo intemperantia deturbauit, prefert.

44. Sume igitur alas, uirgo, sed spiritus; ut superuoles uitia, si contingere cupis Christum: In altis habitat, et humilia respicit ; et species eius sicut cedrus Libani, qui comam nubibus, radicem terris inserit. Principium enim eius e celo,  posteriora eius in terris, fructus celo proximos edit. Scrutare diligentius tam bonum florem, necubi eum in pectoris tui conualle reperias; humilibus enim frequenter inhalatur.

45. Amat generari in hortis, in quibus eum Susanna dum deambularet, inuenit: mori prius, quam uiolari parata . Qui sint autem horti, ipse demonstrat dicens: Hortus conclusus, soror mea Sponsa, hortus conclusus, fons signatus ; eo quod in hortis huiusmodi impressa signaculis imagine Dei, sinceri fontis unda resplendeat; ne uolutabris spiritalium bestiarum sparsa ceno fluenta turbentur. Hinc ille [a 1Kb] murali septus spiritu pudor clauditur, ne pateat ad rapinam. Itaque sicut hortus furibus inaccessus uitem redolet, flagrat oleam, rosam  renidet; ut in uite religio, in olea pax, in rosa pudor sacrate uirginitatis inolescat. Hic est odor quem Iacob patriarcha flagrauit, quando meruit audire: Ecce odor filii mei sicut odor agri pleni . Nam licet plenus omnibus fere fructibus patriarche sancti fuerit ager; ille tamen fruges maiore uirtutis labore generauit, hic flores.

46. Accingere itaque, uirgo, et si uis huiuscemodi tibi ut hortus aspiret, propheticis eum claude preceptis. Pone custodiam ori tuo, et ostium circumstantie labiis tuis ; ut etiam tu possis dicere: Tamquam malus [b 1Kb] in lignis nemoris, ita fraternus meus in medio filiorum. In umbra eius concupiui et sedi, et fructus eius dulcis in faucibus meis . Inueni quem dilexit anima mea, tenui eum, et  non relinquam . [c 1Kb] Descendit fraternus meus in hortum suum, ut manducet fructum pomorum suorum . ueni, fraterne mi, exeamus in agrum . Pone me ut sigillum in cor tuum, et uelut signaculum super brachium tuum . Fraternus meus candidus et rubeus . Decet enim ut plene noueris, uirgo, quem diligis, atque omne in eo et ingenite diuinitatis et assumpte mysterium incorporationis agnoscas. Candidus merito, quia patris splendor: 158 rubeus, quia partus est uirginis. Color in eo fulget et rutilat utriusque nature. Memento tamen antiquiora in eo diuinitatis insignia, quam corporis sacramenta; quia non cepit a uirgine, sed qui erat, uenit in uirginem.

47. [d 1Kb] Ille discretus a militibus, ille lancea uulneratus  , ut nos sacri uulneris cruore sanaret, respondebit tibi profecto (est enim mitis et humilis corde : Exsurge, Aquilo, et ueni, Auster, aspira hortum meum, et fluant aromata mea . Ex omnibus enim partibus mundi odor sacrate religionis [e 1Kb] inoleuit, dilecteque uirginis membra flagrarunt.  Formosa es, proxima mea, ut bona opinio: pulchra, ut Hierusalem . Non caduci itaque corporis pulchritudo uel morbo peritura, uel senio; sed nullis obnoxia casibus opinio bonorum numquam moritura meritorum, uirginibus est decori.

48. Et quoniam non humanis iam, sed celestibus, quorum uitam uiuis in terris, digna es comparari: accipe a Domino precepta que serues. Pone me ut sigillum, inquit, in cor tuum, et uelut signaculum super brachium tuum : quo signatiora prudentie tue factorumque documenta promantur, in quibus figura Dei Christus eluceat, qui paterne ambitum exequans nature, totum quidquid a Patre diuinitatis assumpsit, expressit. Unde etiam apostolus Paulus in Spiritu nos dicit esse signatos ; quoniam Patris imaginem habemus in Filio, sigillum Filii habemus in Spiritu. Hac Trinitate signati caueamus diligentius, ne quod accepimus pignus in cordibus nostris, aut morum leuitas, aut ullius adulterii fraus resignet.

49. Sed facessat hic sacris uirginibus metus, quibus tanta presidia tribuit primum Ecclesia, que tenere prolis sollicita successu, ipsa quasi murus abundantibus in modum turrium increscit uberibus, donec soluto obsidionis hostilis incursu, pacem ualide iuuentuti, materne presidio uirtutis, acquirat . Unde et Propheta ait: Fiat pax in uirtute tua, et abundantia in turribus tuis .

50. Tum ipse pacis Dominus postquam ualidioribus  brachiis commissa sibi uineta complexus, palmites suos gemmare conspexerit, uultu presule, nascentibus fructibus auras temperat, sicut ipse testatur dicens: uinea mea est in conspectu meo, [f 1Kb] mille Salomoni, et ducenti qui seruant fructum eius .

51. Supra ait: Sexaginta potentes in circumitu propaginis eius, [g 1Kb] strictis armatos ensibus, et eruditos preliaribus disciplinis ; hic mille et ducentos. Creuit numerus, ubi creuit et fructus; quia quo sanctior quisque, eo communitior. Sic Eliseus propheta exercitus angelorum presidia sibi adesse monstrauit : sic iehsu Naue ducem militie celestis agnouit . Possunt igitur fructum in nobis custodire, qui possunt etiam  militare pro nobis. uobis autem, uirgines sancte, speciale presidium est, que intemerato pudore sacrum Domini seruatis cubile. Neque mirum si pro uobis angeli militant, que angelorum moribus militatis. 159 Meretur eorum presidium castitas uirginalis, quorum uitam meretur.

52. Et quid pluribus exsequar laudem castitatis?  Castitas etiam angelos fecit. Qui eam seruauit, angelus est: qui perdidit, diabolus. Hinc [a 1Kb] religio etiam nomen accepit. uirgo est, que Deo nubit: meretrix, que deos fecit. Nam de resurrectione quid dicam, cuius premia iam tenetis? In resurrectione autem neque nubent, neque ducent uxores: sed erunt sicut angeli, inquit, in celo . Quod nobis promittitur, uobis presto est, uotorumque nostrorum usus apud uos. De hoc mundo estis, et non estis in hoc mundo. Seculum uos habere meruit, tenere non potuit.

53. Quam preclarum autem [b 1Kb] angelos propter intemperantiam suam in seculum cecidisse de celo, uirgines propter castimoniam in celum transisse de seculo? Beate uirgines, quas non illecebra sollicitat  corporum, non colluuio precipitat uoluptatum! Cibus parcimonie, potus abstinentie docet uitia nescire, qui docet causas nescire uitiorum. Causa peccandi etiam iustos sepe decepit. Hinc populus Dei postquam sedit manducare et bibere, Deum negauit . Hinc Loth concubitus filiarum ignorauit, et pertulit . Hinc inuersis uestigiis filii Ne patris quondam pudenda texerunt : que procax uidit, modestus erubuit, pius texit, offensurus si et ipse uidisset. Quanta uini est uis, ut quem diluuia non nudauerunt, uina nudarent!



CAPUT IX.

Ultima uirginitatis laus proponitur, auaritie nimirum immunitas. Huius occasione sanctus Presul sorori in mentem reuocat, quanta sit illius felicitas que non  cogatur luxui atque uanitati, quibus nupture mancipantur, morem gerere.

54. Quid illud? Quante felicitatis est, quod nulla uos habendi cupiditas inflammat? Pauper quod habes poscit, quod non habes non requirit. Fructus laboris tui thesaurus est inopi, et duo era si sola sint, census est largientis.

54 *. [c 1Kb] Audi ergo, soror, quantis careas. Nam cauere quid debeas, nec meum est docere, nec tuum discere;  perfecte enim uirtutis usus magisterium non desiderat, sed informat. Cernis ut pomparum ferculis similis incedat, que se componit ut placeat, omnium in se uultus et ora conuertens, eo ipso quo studet placere, deformior; 160 prius enim populo displicet, quam placeat uiro. At in uobis [d 1Kb] reiecta decoris cura plus decet: et hoc ipsum quod uos non ornatis, ornatus est.

55. [e 1Kb] Cerne laceras uulneribus aures, et depresse onera miserare ceruicis. Non sunt alleuamenta penarum discrimina metallorum. Hinc collum catena constringit, inde pedem compes includit. Nihil refert auro corpus oneretur an ferro. [f 1Kb] Sic ceruix premitur, sic grauatur incessus. Nil pretium iuuat; nisi quod uos mulieres, ne pereat uobis pena, trepidatis.  Quid interest, utrum aliena sententia, an uestra uos damnet? Hinc uos etiam miserabiliores quam qui publico iure damnantur, quod illi optant exui, uos ligari.

56. Quam uero miserabilis illa conditio, quod tamquam mancipii forma uenalis, nuptura licitatur; ut qui pretio uicerit, emat. Tolerabilius tamen mancipia ueneunt, que sepe sibi dominos eligunt: uirgo si eligat, crimen est; si non eligat, contumelia. Que quamuis pulchra sit et decora, et timet et cupit uideri: cupit, ut se carius uendat: timet, ne hoc ipsum dedeceat quod uidetur. Quanta autem uotorum ludibria, et ad procorum euentus suspecti metus, ne pauper illudat, ne diues fastidiat, ne pulcher irrideat, ne nobilis spernat!



CAPUT X.

 Obiicientibus frequentium Ambrosii ad uirginitatem exhortationum nullum fructum esse ut satisfaciat, adducit exempla cum aliarum uirginum, tum Mauritanensium ac Bononiensium: sed harum imprimis uirtutes ac propagande uirginitatis ardorem laudat.

57. Dicet aliquis: Tu nobis quotidie uirginum canis laudes. Quid faciam qui eadem quotidie cantito, et proficio nichil? Sed non mea culpa. Denique [g 1Kb] de Placentino sacrande uirgines ueniunt, [h 1Kb] de Bononiensi  ueniunt, de Mauritania ueniunt, ut hic uelentur. Magnam rem uidetis. Hic tracto, et alibi persuadeo. Si ita est, alibi tractemus, [a 1Kb] ut uobis persuadeamus.

58. Quid, quod etiam qui me non audiunt, sequuntur: qui audiunt, non sequuntur? Nam plerasque uirgines cognoui uelle, et prohiberi etiam prodire a matribus, et quod est grauius, uiduis, cum quibus hic mihi sermo est. Nempe [b 1Kb] si hominem uellent amare filie uestre, per leges 161 possent eligere quem uellent. Quibus igitur hominem eligere licet, Deum non licet?

59. Contuemini quam dulcis pudicitie fructus sit, qui barbaricis quoque inoleuit affectibus. Ex ultimis infra ultraque Mauritanie partibus deducte uirgines  hic sacrari gestiunt; et cum sint omnes familie [c 1Kb] in uinculis, pudicitia tamen nescit esse captiua. Profitetur regnum eternitatis, que meret iniuriam seruitutis.

60. Nam quid de Bononiensibus uirginibus loquar, fecundo pudoris agmine, que mundanis se deliciis abdicantes, sacrarium uirginitatis incolunt? Sine [d 1Kb] contubernali sexu, contubernali pudore prouecte ad uicenarium numerum, et centenarium fructum, relictoque parentum hospitio, tendunt in tabernaculis Christi, indefesse milites castitatis: nunc canticis spiritalibus personant, nunc uictum operibus exercent, liberalitati quoque subsidium manu querunt.

61. Quod si [e 1Kb] inuestigandi uirgines inoleuerit odor  , totis curarum uestigiis predam latentem usque ad ipsa cubilia persequuntur: aut si liberior alicuius uolatus affulserit, totis omnes uideas assurgere alis, concrepare pennis, emicare plausu; ut casto pudicitie choro cingant uolantem, donec albenti delectata comitatu, in plagas pudoris et indaginem castitatis [f 1Kb] domus patrie oblita, succedat.



CAPUT XI.

Ut optabile sit uirgini fauere parentes suos, eam tamen laude maiori dignam esse, quam iis reluctantibus diuinus amor ad hoc propositum instigauerit. Non timendam igitur nec uim parentum nec patrimonii iacturam; quod memorabili nobilis ac pie uirginis facto confirmatur.

 62. Bonum itaque si uirgini studia parentum quasi  flabra pudoris aspirent: sed illud gloriosius, si tenere ignis etatis etiam sine ueteribus nutrimentis sponte se rapiat in fomitem castitatis. Dotem negabunt parentes: sed habes diuitem sponsum cuius contenta thesauro, patrie successionis emolumenta non queras. Quanto dotalibus prestat compendiis casta paupertas!

63. Et tamen quam audistis aliquando propter studium integritatis, legitime factam successionis extorrem? Contradicunt parentes: sed uolunt uinci. Resistunt primo, quia credere timent: indignantur frequenter, ut discas uincere: abdicationem minantur, ut tentent si potes damnum seculi non timere: quesitis blandiuntur illecebris, ut uideant si uariarum mollire 162 te non queat blanditia uoluptatum.  Exerceris, uirgo, dum cogeris. Et hec tibi prima certamina, anxia parentum uota proponunt. uince prius, puella, pietatem. Si uincis domum, uincis seculum.

64. [g 1Kb] Sed esto maneant uos damna patrimonii: nonne caducarum et fragilium dispendia facultatum futura celi regna compensant? Quamquam si uerbis celestibus credimus, nemo est qui reliquerit domum, aut parentes, aut fratres, aut uxorem, aut filios, propter regnum Dei, et non recipiat septies tantum in hoc tempore: in seculo autem uenturo uitam eternam possidebit . Crede fidem tuam Deo: que homini pecuniam credis, fenerare Christo. Bonus deposite spei custos multiplicatis fidei tue talentum soluit usuris. Non fallit  ueritas, non circumscribit iustitia, non decipit uirtus. Quod si non creditis oraculo, uel exemplis credite.

65. Memorie nostre puella dudum nobilis in seculo, nunc nobilior Deo, cum urgeretur ad nuptias a parentibus et propinquis, ad sacrosanctum altare confugit. Quo enim melius [h 1Kb] uirgo, quam ubi sacrificium uirginitatis offertur? Ne is quidem finis audacie. Stabat ad aram Dei pudoris hostia, uictima castitatis: nunc capiti dexteram sacerdotis imponens, precem poscens, nunc iuste impatiens more, ac summum altari subiecta uerticem. [i 1Kb] Num melius, inquit, maforte me quam altare uelabit, quod sanctificat ipsa uelamina? Plus talis decet flammeus, in quo caput omnium Christus quotidie consecratur.  Quid agitis uos, propinqui? quid exquirendis adhuc  nuptiis sollicitatis animum? Iamdudum prouisas habeo. Sponsum offertis? Meliorem reperi. Quaslibet exaggerate diuitias, iactate nobilitatem, predicate potentiam: habeo eum cui nemo se comparet, diuitem mundo, potentem imperio, nobilem celo. Si talem habetis, non refuto optionem: si non reperitis, non prouidetis mihi, parentes, sed inuidetis.

66. Silentibus ceteris, unus abruptius: Quid si, inquit, pater tuus uiueret, innuptam te manere pateretur? Tum illa maiori religione, moderatiore  pietate: Et ideo fortasse deficit, [a 1Kb] ne quis impedimentum possit afferre. Quod ille responsum de patre, de se oraculum, maturo sui probauit exitio. Ita ceteri eadem sibi quisque metuentes, fauere ceperunt, qui impedire querebant: nec dispendium debitarum attulit uirginitas facultatum, sed etiam emolumentum integritatis accepit. Habetis, puelle, deuotionis premium: parentes, cauete offensionis exemplum.



LIBER SECUNDUS.



163 CAPUT I.


Ambrosius hoc libro uirginum mores instituendos esse cum agnosceret, cur exemplorum uiam sibi proposuerit, docet: inde presumptionis inuidia abs se quam modestissime deriuata, cur scripto potius quam uoce id aggressus sit, monet.

1. Superiore libro quantum uirginitatis munus sit, [a 1Kb] uoluimus  explicare; ut per se celestis gratia muneris inuitet legentem. Secundo libro uirginem institui decet, et tamquam competentium preceptorum magisteriis erudiri.

2. Sed quoniam [b 1Kb] nos infirmi ad monendum sumus, et impares ad docendum , ne uel susceptum deseruisse munus, uel nobis arrogasse amplius  uideremur, exemplis potius quam preceptis putauimus imbuendam: licet amplius proficiatur exemplo; quoniam nec difficile quod iam factum est estimatur, et utile quod probatum, et religiosum quod hereditario quodam paterne uirtutis usu in nos est successione transfusum.

3. Quod si quis nos presumptionis arguit, arguat potius sedulitatis; quia rogantibus uirginibus ne hoc quidem putaui negandum. Malui enim me in periculum deduci pudoris, quam non obsequi uoluntati earum, quarum studiis etiam Deus noster placido se indulget assensu.

4. Sed neque presumptio notari potest, quoniam cum haberent unde discerent, affectum potius quam  magisterium quesiuerunt meum: [c 1Kb] et excusari sedulitas; quoniam cum haberent auctoritatem martyris ad obseruantiam discipline, non superfluum iudicaui, si nostri sermonis blanditiam deriuarem ad professionis illecebram. Ille docere facilis, qui seuero uitia cercet affectu: nos qui docere non possumus, blandiamur.

5. Et quoniam plereque absentes nostri desiderabant sermonis usum, uolumen hoc condidi: quo profecte ad se uocis mee munus tenentes, deesse non crederent, quem tenerent. Sed proposita persequamur.



164 CAPUT II.

uirginibus exemplum Marie proponitur, cuius uarie uirtutes enumerantur, castitas, humilitas, uite asperitas,  secessus amor; que quidem uirtus ubi testimonio Euangelico probata est, inde etiam eius pietas erga propinquas, discendi sedulitas, atque adeundi templi studium commendatur. Narratur denique quemadmodum illa tot muneribus exornata, innumeris uirginibus obuiam uentura sit, nec sine magnifico triumpho ad thalamum Sponsi, et celestia altaria quibus ob castitatem similes fuere, deductura.

6. Sit igitur uobis tamquam in imagine descripta [d 1Kb] uirginitas uita Marie, de qua uelut speculo refulgeat species castitatis et forma uirtutis. Hinc sumatis licet exempla uiuendi, ubi tamquam in exemplari magisteria expressa probitatis, quid corrigere, [e 1Kb] quid effingere, quid tenere debeatis, ostendunt.

 7. Primus discendi ardor nobilitas est magistri. Quid nobilius Dei matre? quid splendidius ea, quam Splendor elegit? quid castius ea que corpus sine corporis contagione generauit? Nam de ceteris eius uirtutibus quid loquar? uirgo erat  non solum corpore, sed etiam mente, que nullo doli ambitu sincerum adulteraret affectum: corde humilis, uerbis grauis, animi prudens, loquendi parcior, legendi studiosior: non in incerto diuitiarum, sed in prece pauperum spem reponens: intenta operi, uerecunda sermone, arbitrum mentis solita non hominem, sed Deum querere: nullum ledere, bene uelle omnibus, assurgere maioribus natu, equalibus non inuidere, fugere iactantiam, rationem sequi, amare uirtutem.  Quando ista uel uultu lesit parentes? quando dissensit a propinquis? quando fastidiuit humilem? quando derisit debilem? quando uitauit inopem; eos solos solita cetus uirorum inuisere, quos misericordia non erubesceret, neque preteriret uerecundia? Nihil toruum in oculis, nichil in uerbis procax, nichil in actu inuerecundum: non gestus fractior, non incessus solutior, non uox petulantior; ut ipsa corporis species simulacrum fuerit mentis, figura probitatis. Bona quippe domus in ipso uestibulo debet agnosci, ac primo pretendat ingressu nichil intus latere tenebrarum; ut mens nostra [a 1Kb] nullis repagulis corporalibus impedita, tamquam lucerne lux intus posita foris luceat.

8. Quid ego exsequar ciborum parcimoniam, officiorum  redundantiam: alterum ultra naturam superfuisse, alterum pene ipsi nature defuisse: 165 illic nulla intermissa tempora, hic congeminatos ieiunio dies? Et siquando reficiendi successisset uoluntas, cibus plerumque obuius, qui mortem arceret, non delicias ministraret. Dormire non prius cupiditas quam necessitas fuit; et tamen cum quiesceret corpus, uigilaret animus: qui frequenter in somnis [b 1Kb] aut lecta repetit, aut somno interrupta continuat, aut disposita gerit, aut gerenda prenuntiat.

9. Prodire domo nescia, nisi cum ad Ecclesiam conueniret, et hoc ipsum cum parentibus, aut propinquis. Domestico operosa secreto, forensi stipata comitatu; nullo meliore tamen sui custode quam se ipsa: que incessu affatuque uenerabilis, non tam  uestigium pedis tolleret, quam gradum uirtutis attolleret. Ut tamen alios habeat uirgo membrorum custodes suorum, morum autem suorum se habeat ipsa custodem: plures erunt de quibus discat, si ipsa se doceat [c 1Kb] que uirtutes magistras habet: quia quidquid egerit, disciplina est. Sic Maria intendebat omnibus, quasi a pluribus moneretur: sic omnia implebat uirtutis officia, ut non tam disceret, quam doceret.

 10. Talem hanc euangelista monstrauit , talem angelus reperit, talem Spiritus sanctus elegit. Quid enim in singulis morer, ut eam parentes dilexerint, extranei predicauerint, que digna fuit ex qua Dei Filius nasceretur? Hec ad ipsos ingressus angeli inuenta domi in penetralibus, sine comite, ne quis intentionem abrumperet, ne quis obstreperet; neque enim comites feminas desiderabat, que bonas cogitationes comites habebat. Quin etiam tum sibi minus sola uidebatur, cum sola esset. Nam quemadmodum sola, cui tot libri adessent; tot archangeli, tot prophete?

11. Denique et Gabriel eam ubi reuisere solebat, inuenit: et angelum Maria [d 1Kb] quasi uirum specie mota trepidauit, quasi non incognitum audito nomine  recognouit . Ita peregrinata est in uiro, que non est peregrinata in Angelo; ut agnoscas aures religiosas, oculos uerecundos. Denique salutata obmutuit, et appellata respondit: sed que primo [e 1Kb] turbauerat affectum, postea promisit obsequium.

12. Quam uero religiosa in propinquas fuerit, Scriptura diuina significat . Nam et humilior facta est, ubi se a Deo cognouit electam, et statim ad cognatam suam in montana processit: non utique ut exemplo crederet, que iam crediderat oraculo: Beata enim, inquit, que credidisti . Et tribus cum ea mensibus mansit. Tanti autem interuallo temporis non fides queritur, sed pietas exhibetur. Et hoc posteaquam in utero parentis  exsiliens puer matrem Domini salutauit, prius compos deuotionis, quam nature.

13. Inde tot sequentibus signis, cum sterilis pareret, uirgo conciperet, loqueretur mutus, adoraret magus, exspectaret Simeon, sidera nuntiarent, Maria mobilis ad introitum, immobilis ad miraculum: Conseruabat, inquit, hec omnia in corde suo . Quamuis mater Domini, 166 discere tamen precepta Domini desiderabat: et que Deum genuerat, Deum tamen scire cupiebat.

14. Quid, quod annis quoque omnibus ibat in Hierusalem solemni die pasche, et ibat cum Ioseph?  Ubique in uirgine comes singularum uirtutum est pudor. Hic indiuiduus debet esse uirginitati, sine quo non potest esse uirginitas. Nec ad templum  igitur Maria sine pudoris sui custode processit.

15. Hec est imago uirginitatis. Talis enim fuit Maria, ut eius unius uita omnium sit disciplina. Si igitur auctor non displicet, opus probemus; ut quecumque sibi eius exoptat premium, imitetur exemplum. Quante in una uirgine species uirtutum emicant? Secretum uerecundie, uexillum fidei, deuotionis obsequium: uirgo intra domum, comes ad ministerium, mater ad templum.

 16. O quantis illa uirginibus occurret, quantas complexa ad Dominum trahet, dicens: Hec thorum filii mei, hec thalamos nuptiales immaculato seruauit pudore! Quemadmodum eas ipse Dominus commendabit Patri; nimirum illud repetens suum: Pater sancte, iste sunt quas custodiui tibi, in quibus Filius hominis caput reclinans quieuit; peto ut ubi ego sum, et ipse sint mecum . Sed si [a 1Kb] non solis sibi debent prodesse, que non solis uixerunt sibi: hec parentes, hec redimat fratres. Pater iuste, mundus me non cognouit, iste autem me cognouerunt, et mundum cognoscere noluerunt .

17. [b 1Kb] Que pompa illa, quanta angelorum letitia plaudentium, quod habitare mereatur in celo, que celesti uita uixit in seculo! Tunc etiam Maria  tympanum sumens, choros uirginales excitabit cantantes Domino quod per mare seculi sine secularibus fluctibus transierunt . Tunc unaqueque exsultabit dicens: Et introibo ad altare Dei mei, et ad Deum qui letificat iuuentutem meam . Immolo Deo sacrificium laudis, et reddo Altissimo uota mea .

18. Neque enim dubitauerim uobis patere altaria Dei, quarum mentes altaria confidenter dixerim, in quibus quotidie pro redemptione corporis Christus immolatur. Nam si corpus uirginis Dei templum est, animus quid est, qui tamquam membrorum [c 1Kb] cineribus exagitatis, sacerdotis eterni redopertus manu, uaporem diuini ignis exhalat? Beate uirgines, que tam immortali spiratis gratia, ut horti floribus,  ut templa religione, ut altaria sacerdote!



CAPUT III.

Ut Maria uite informande, sic Thecla mortis obeunde exemplar dicitur. Hanc a bestiis ad quas damnata fuerat, non solum nichil passam, sed e contrario cultam et adoratam esse. At ne quas superiora exempla deterreant, recentius quoddam narrandum proponitur.

19. Ergo sancta Maria disciplinam uite informet, Thecla doceat immolari: que 167 copulam fugiens nuptialem, et sponsi furore damnata, naturam etiam bestiarum uirginitatis ueneratione mutauit.  Namque parata ad feras, cum aspectus quoque declinaret uirorum, ac uitalia ipsa seuo offerret leoni, fecit ut qui impudicos detulerant oculos, pudicos referrent.

20. Cernere erat lingentem pedes bestiam cubitare humi, muto testificantem sono quod sacrum uirginis corpus uiolare non posset. Ergo adorabat predam suam bestia: et proprie oblita nature, naturam induerat quam homines amiserant. uideres quadam nature transfusione homines feritatem indutos, seuitiam imperare bestie: bestiam exosculantem pedes uirginis, docere quid homines deberent. Tantum habet uirginitas admirationis, ut eam etiam leones mirentur. Non impastos cibus flexit, non citatos impetus rapuit, non stimulatos ira exasperauit,  [d 1Kb] non usus decepit assuetos, non feros natura possedit. Docuerunt religionem dum adorant [e 1Kb] martyrem: docuerunt etiam castitatem, dum uirgini nichil aliud nisi plantas exosculantur, demersis in terram oculis, tamquam uerecundantibus, ne mas aliquis uel bestia uirginem nudam uideret.

21. Dicet aliquis: Cur exemplum attulisti Marie, quasi reperiri queat matrem Domini que possit imitari? Cur etiam Thecle, quam gentium Doctor instituit? Da huiuscemodi doctorem, si discipulam requiris. Huiuscemodi recens uobis exemplum profero, ut intelligatis Apostolum non unius esse doctorem, sed omnium.



CAPUT Iu.

Antiochena uirgo, cum sacrificare idolis recusaret,  ad lupanar damnata, inde militis christiani opera, mutatis inter se uestibus, sine ullo pudoris damno euadit; at cum ille propterea duceretur ad supplicium, hec e uestigio rediens, constanter de palma cum eodem contendit, qua tandem uterque donati sunt.

22. Antiochie nuper uirgo quedam fuit [f 2Kb] fugitans publici uisus: sed quo magis uirorum euitabat oculos, eo amplius incendebat. Pulchritudo enim audita nec uisa plus desideratur, duobus stimulis cupiditatum, amoris et cognitionis: dum et nichil occurrit quod minus placeat, et plus putatur esse quod placeat, quod non iudex oculus  explorat, sed animus amator exoptat. Itaque sancta uirgo, ne diutius [a 1Kb] alerentur potiendi spe cupiditates, integritatem 168 pudoris professa, sic restinxit improborum faces, ut non iam amaretur, sed proderetur.

23. Ecce persecutio. Puella fugere nescia, certe pauida, ne incideret insidiatores pudoris, animum ad uirtutem parauit: tam religiosa, ut mortem non timeret: tam pudica, ut exspectaret. uenit corone dies. Maxima omnium exspectatio. Producitur puella, duplex professa certamen, et castitatis, et religionis. Sed ubi uiderunt constantiam professionis, metum pudoris, paratam ad cruciatus, erubescentem ad aspectus, excogitare ceperunt quemadmodum [b 1Kb] specie castitatis religionem tollerent;  ut cum id abstulissent quod erat amplius, etiam id eriperent quod reliquerant. Aut sacrificare uirginem, aut lupanari prostitui iubent. Quomodo deos suos colunt, qui sic uindicant: aut quemadmodum ipsi uiuunt, qui ita iudicant?

24. Hic puella non quod de religione ambigeret; sed de pudore trepidaret, ipsa secum: Quid agimus? Hodie aut martyr, aut uirgo: altera in nobis inuidetur corona. Sed nec uirginis nomen agnoscitur, ubi uirginitatis auctor negatur. Nam quemadmodum uirgo, si meretricem colas: quemadmodum uirgo, si adulteros diligas, quemadmodum uirgo, si amorem petas? Tolerabilius est  mentem uirginem quam carnem habere. Utrumque bonum, si liceat: si  non liceat, saltem non homini caste, sed Deo simus. Et Rahab meretrix fuit, sed postquam Deo credidit, salutem inuenit. . Et Iudith se, ut adultero placeret, ornauit ; que tamen quia hoc religione, non amore faciebat, nemo eam adulteram iudicauit. Bene successit exemplum. Nam si illa que se commisit religioni, et pudorem seruauit et patriam; fortassis et nos seruando religionem, seruabimus etiam castitatem. Quod si Iudith pudicitiam religioni preferre uoluisset, perdita patria, etiam pudicitiam perdidisset.

25. Itaque talibus informata exemplis, simul animo tenens uerba Domini, quibus ait: Quicumque perdiderit animam suam propter me, inueniet eam  ; fleuit, tacuit, ne eam uel loquentem adulter audiret: nec pudoris elegit iniuriam, sed Christi recusauit. Aestimate utrum adulterare potuerit corpus, que nec uocem adulterauit.

26. Iamdudum uerecundatur oratio mea, et quasi adire gestorum seriem criminosam atque explanare  formidat. Claudite aurem, uirgines. Ducitur puella Dei ad lupanar. Sed aperite aurem, uirgines. Christi uirgo prostitui potest, adulterari non potest. Ubicumque uirgo Dei est, 169 templum Dei est: nec lupanaria infamant castitatem, sed castitas etiam loci abolet infamiam.

27. Fit ingens petulantium concursus ad fornicem. Discite martyrum miracula, sancte uirgines, dediscite locorum uocabula. [c 1Kb] Clauditur intus columba, strepunt accipitres foris: certant singuli, quis predam primus inuadat. At illa manibus ad celum leuatis, quasi ad domum uenisset orationis, non ad libidinis diuersorium: Christe, inquit, [d 1Kb] qui domuisti Danieli uirgini feros leones , potes etiam domare hominum feras mentes. Chaldeis  rorauit ignis , Iudeis se unda suspendit , misericordia tua, non natura sua. Susanna ad supplicium genu fixit, et de adulteris triumphauit : aruit dextera que templi tui dona uiolauit : nunc templum ipsum attrectatur tuum; ne patiaris incestum sacrilegii, qui non passus es furtum. Benedicatur et nunc nomen tuum; ut que ad adulterium ueni, uirgo discedam.

28. uix compleuerat precem, [e 1Kb] et ecce uir militis specie terribilis irrupit. Quemadmodum [f 1Kb] eum uirgo tremuit, cui populus tremens cessit? Sed non illa immemor lectionis: Et Daniel, inquit, supplicium Susanne spectaturus aduenerat: et quam populus damnauit, unus absoluit . Potest  et in hoc lupi habitu ouis latere. Habet et Christus milites suos, qui etiam legiones habet . Aut fortasse percussor intrauit. Ne uereare, anima, talis solet martyres facere. O uirgo, fides tua te saluam fecit!

29. Cui miles: Ne, queso, paueas, soror. Frater huc ueni saluare animam, non perdere. Serua me, ut ipsa serueris. Quasi adulter ingressus, si uis, martyr egrediar. uestimenta mutemus; conueniunt mihi tua, et mea tibi: sed utraque Christo. Tua uestis me uerum militem faciet, mea te uirginem. Bene tu uestieris, ego [g 1Kb] melius exuar, ut me persecutor agnoscat. Sume habitum, qui abscondat feminam: trade, qui consecret martyrem. Induere chlamidem que occultet membra uirginis, seruetque pudorem.  Sume pileum quod tegat crines, abscondat ora. Solent erubescere qui lupanar intrauerint. Sane cum egressa fueris, ne respicias retro, memor uxoris Loth que naturam suam, quia impudicos licet castis oculis respexit, amisit . Nec uereare ne quid pereat sacrificio. Ego pro te hostiam Deo reddo,  tu pro me militem Christo. Habes bonam militiam castitatis, que stipendiis militat sempiternis: Ioricam iustitie, que spiritali munimine corpus includat: scutum fidei, quo uulnus repellas: galeam salutis; ibi enim est presidium nostre salutis, ubi Christus: quoniam mulieris caput uir, uirginis Christus.

30. Et inter hec uerba chlamydem exuit. Suspectus tamen adhuc habitus et persecutoris et adulteri. uirgo ceruicem, chlamydem miles offerre. Que pompa illa, que gratia, cum in lupanari de martyrio certarent! Addantur persone, miles et uirgo, hoc est, dissimiles inter se 170 natura, sed Dei miseratione consimiles; ut compleatur oraculum: Tunc lupi et agni simul pascentur .  Ecce agna et lupus non solum pascuntur simul, sed etiam immolantur. Quid plura? Mutato habitu, euolat puella de laqueo, iam non suis alis, ut pote que spiritalibus ferebatur: et  egreditur de lupanari uirgo, sed Christi.

31. At illi qui uidebant oculis, [a 1Kb] et non uidebant, ceu raptores ad agnam, ceu lupi fremere ad predam. Unus qui erat immodestior, introiuit. Sed ubi hausit oculis rei textum: Quid hoc, inquit, est? Puella ingressa est, uir uidetur. Ecce non fabulosum illud [b 1Kb] cerua pro uirgine, sed quod uerum est, miles ex uirgine. At etiam audieram et non credideram, quod aquam Christus in uinum conuertit : iam mutare cepit et sexus. Recedamus hinc, dum adhuc qui fuimus, sumus. Numquid et ipse mutatus  sum, qui aliud cerno, quam credo? Ad lupanar ueni, cerno [c 1Kb] uadimonium: et tamen mutatus egrediar, pudicus exibo, qui adulter intraui.

32. Indicio rei, quia debebatur tanto corona uictori, damnatus est pro uirgine, qui pro uirgine comprehensus est. Ita de lupanari non solum uirgo, sed etiam martyres exierunt. Fertur puella ad locum supplicii cucurrisse, certasse ambos de nece, cum ille diceret: Ego sum iussus occidi, te absoluit sententia, quando me tenuit. At illa clamare cepit: Non ego te mortis uadem elegi, [d 1Kb] sed predem pudoris optaui. Si pudor queritur, manet sexus: si sanguis exposcitur, fideiussorem non desidero, habeo unde dissoluam. In me lata ista sententia, que pro me lata est. Certe si pecunie te fideiussorem dedissem;  et absente me, iudex tuum censum feneratori adiudicasset; eadem me sententia conuenires, meo patrimonio soluerem tuos nexus. Si recusarem, quis me indignam indigna morte censeret? Quanto maior est capitis huius usura! Moriar innocens, ne moriar  nocens. Nihil hic medium est: hodie aut rea ero tui sanguinis, aut martyr mei. Si cito redii, quis me audet excludere? Si moram feci, quis audet absoluere? Plus legibus debeo, rea non solum fuge mee, sed etiam cedis aliene. Sufficiunt membra morti, que non sufficiebant iniurie. Est in uirgine uulneri locus, qui non erat contumelie. Ego opprobrium declinaui, non martyrium. Tibi cessi uestem, non professionem mutaui. Quod si mihi preripis mortem, non redemisti me, sed circumuenisti. Caue, queso, ne contendas, [e 1Kb] caue ne contradicere audeas. Noli eripere beneficium, quod dedisti. Dum mihi hanc sententiam negas, illam restituis superiorem. Sententia enim sententia superiore mutatur. Si posterior me non tenet, tenet superior. Possumus uterque  satisfacere sententie, si me prius patiaris occidi. In te non habent aliam quam exerceant, penam: in uirgine obnoxius 171 pudor est. Itaque gloriosior eris, si uidearis de adultera martyrem fecisse, quam de martyre adulteram reddidisse.

33. Quid exspectatis? Duo contenderunt, et ambo uicerunt: nec diuisa est corona, sed addita. Ita sancti martyres inuicem sibi beneficia conferentes, altera principium martyrio dedit, alter effectum.



CAPUT u.

Amicorum duorum e secta Pythagorea memorabile factum cum laude recensetur; superiori tamen ostenditur esse postponendum: ubi etiam de Dionysii in spoliandis idolis irrisione, nec non de deorum in tolerandis illius sacrilegiis infirmitate disseritur, posita  ex aduerso quam Deus olim cepit de Ieroboam, seuera ultione.

34. At etiam philosophorum gymnasia [f 1Kb] Damonem et Pythiam Pythagoreos in celum ferunt, quorum unus cum esset morti adiudicatus, commendandorum suorum tempus poposcit: tyrannus autem astutissimus, quod reperiri non posse existimaret, petiuit ut sponsorem daret, qui pro se feriretur, si ipse faceret moram. Quid de duobus preclarius, nescio. Utrumque preclarum. Alter mortis uadem inuenit, alter se obtulit. Itaque dum reus moram supplicio faceret, fideiussor uultu sereno mortem non recusauit. Cum duceretur, amicus reuertitur, ceruicem substituit, colla subiecit. Tunc admiratus tyrannus cariorem philosophis amicitiam quam uitam fuisse;  petiuit ut ipse ab his quos damnauerat, in amicitiam reciperetur. [g 1Kb] Tantam uirtutis esse gratiam, ut et tyrannum inclinaret.

35. Digna laude, sed minora nostris. Nam illic ambo uiri; hic una uirgo, que primo etiam sexum  uinceret: illi amici, isti incogniti: illi tyranno uni se obtulerunt, isti tyrannis pluribus, hoc etiam crudelioribus, quod ille pepercit, isti occiderunt: inter illos in uno obnoxia necessitas, in his amborum uoluntas libera. Hoc quoque isti prudentiores, quod illis studii sui finis amicitie gratia, istis corona martyrii; illi enim certauerunt hominibus, isti Deo.

36. Et quoniam rei istius fecimus mentionem, par est contexere quid de diis suis senserit, quo magis infirmos iudicetis, quos irrident sui. Namque is cum uenisset in templum Iouis, [a 1Kb] amictum aureum quo operiebatur simulacrum eius, detrahi iussit, imponi laneum, dicens aurum hyeme frigidum, estate onerosum esse. Sic deum irrisit suum, ut nec onus ferre posse, nec frigus putaret. Idem cum Aesculapii barbam  uidisset auream, tolli imperauit, incongruum esse appellans ut filius barbam haberet, [b 1Kb] patre non habente. Idem simulacris tenentibus aureas pateras ademit, allegans accipere se debere, quod dii darent: Quoniam hec sunt uota, inquit, hominum, 172 ut a diis que bona sunt, adipiscantur: nichil autem auro melius: quod tamen si malum est, habere deos non debere: si bonum est, habere magis homines debere, qui uti scirent.

37. Ita ludibrio habiti sunt, ut neque Iupiter uestem suam defendere potuerit, nec barbam Aesculapius, nec Apollo pubescere adhuc ceperit, neque omnes qui dicuntur dii, retrahere potuerint pateras quas tenebant: non tam furti reatum timentes, quam sensum non habentes. Quis igitur eos colat,  qui nec defendere se quasi dii, nec abscondere quasi homines possunt?

38. At in templo Dei nostri cum Ieroboam, rex sceleratissimus, dona que pater eius posuerat, auferret, ac super sanctum altare libaret idolis; nonne dextera eius quam tetendit, aruit, nec sua ei que inuocabat, idola profuerunt? Deinde conuersus ad Dominum, rogauit ueniam, statimque manus eius que aruerat sacrilegio, sanata est religione . Tam maturum in uno et misericordie diuine et indignationis exemplum exstitit, ut sacrificanti subito dextera adimeretur, penitenti uenia daretur.



CAPUT uI.

 Libri secundi conclusio, qua testatur Auctor modestissimus, si quid hactenus boni scripserit, id totum in  uirginum merita referendum: sui autem officii fuisse asseuerat, antequam seueriora traderet precepta, earam animos orationis atque exemplorum suauitate mulcere; quod et humano usu, et diuinorum codicum auctoritate demonstrat.

39. Hec ego uobis, sancte uirgines, nondum triennalis sacerdos munuscula paraui, licet usu indoctus, sed uestris edoctus moribus. Quantus etenim adolescere usus potuit tam parua initiate religionis etate? Si quos hic flores cernitis, de uestre uite collectos legite sinu. Non sunt hec precepta uirginibus, sed de uirginibus exempla. uestre uirtutis effigiem nostra depinxit oratio, uestre grauitatis imaginem quasi in speculo quodam sermonis istius  cernitis refulgere. [c 1Kb] uos si quam nostro gratiam inhalastis ingenio, uestrum est quidquid iste redolet liber. Et quoniam quot homines, tot sententie: si quid defecatum est in sermone nostro, omnes legant: si quid decoctum, maturiores probent: si quid modestum, pectoribus inhereat, genas pingat: si quid florulentum, etas florulenta non improbet.

40. Debuimus sponse excitare amorem; scriptum est enim: Diliges Dominum Deum tuum . [d 1Kb] Debuimus in nuptiis calamistris quibusdam crines saltem orationis ornare; scriptum est enim: Plaude manu, et percute pede . Debuimus perpetuos spargere thalamos rosis. Etiam in his coniugiis temporalibus nubenti prius plauditur, quam imperatur; ne ante dura offendant imperia,  173 quam blanditiis amor fotus inolescat.

41. Equorum uis [e 1Kb] plause sonitum discit amare ceruicis, ne recuset iugum. Denique prius assuescitur uerbo lasciuie, quam uerbere discipline. Ast ubi colla subdiderit iugo; et habena constringit, et stimulus urget, et compares trahunt, et [f 1Kb] iugalis inuitat. Sic etiam uirgo nostra debuit prius amore pio ludere, aurea thori celestis fulcra mirari in ipso uestibulo nuptiarum, [g 37Kb] et postes frondium sertis cernere coronatos, et chori strepentis interius haurire delicias; ne se prius Dominico iugo timefacta subduceret, quam uocata inclinaret.

42. ueni igitur huc a Libano, Sponsa, ueni huc a Libano, transibis et pertransibis . Sepius euim nobis iste uersiculus recantandus est; ut uel  Dominicis uocata uerbis, sequatur, si qua non credit humanis. Hoc nos magisterium non inuenimus, sed  accepimus; sic instituit mystici carminis doctrina celestis: Osculetur me ab osculis oris sui, 174 quia ubera tua super uinum, et odor unguentorum tuorum super omnia aromata. Unguentum exinanitum est nomen tuum . Totus iste deliciarum locus ludum sonat, plausum excitat, amorem prouocat. Ideo, inquit, adolescentule dilexerunt, et attraxerunt te: retro odorem unguentorum tuorum [a 1Kb] curramus: Induxit me Rex in tabernaculum suum . Ab osculis cepit, ut ad tabernaculum perueniret.

43. [b 1Kb] At illa tam patiens duri laboris, exercitateque  uirtutis, ut aperiat manu claustra, in agrum exeat, in castellis maneat; in principio tamen retro odorem currit unguenti: mox cum in tabernaculum uenerit [c 1Kb] unguentum mutatur a castellis. Denique quo uadit, uide: Si murus, inquit, est, edificemus super eum turres argenteas . Que ludebat osculis, iam turres erigit; ut pretiosis sanctorum turrita fastigiis, non solum hostiles frustretur incursus, uerum etiam bonorum propugnacula struat tuta meritorum.



LIBER TERTIUS.



173 CAPUT 1.


Liberii Marcellinam dato uirginitatis uelamine consecrantis refertur oratio: cuius exordium tum a frequentia confluentium ad illius Sponsi nuptias, a quo ipsos pascendos narrat, deducit: tum a conuenientia diei quo ex uirgine natus est Christus, ad cuius amorem eleganti perfectionum eius descriptione illam inflammat.

 1. Quoniam que habuimus superioribus duobus libris digessimus, tempus est, soror sancta, ea que mecum conferre soles, [a 2Kb] beate memorie Liberii precepta reuoluere; ut quo uir sanctior, eo sermo accedat gratior. Namque is, cum Saluatoris natali ad apostolum Petrum uirginitatis professionem [b 1Kb] uestis quoque mutatione signares,  astantibus etiam puellis Dei compluribus que certarent inuicem de tua societate: Bonas, inquit, filia, nuptias desiderasti. uides quantus ad natalem Sponsi tui populus conuenerit, ut nemo impastus recedit? Hic est qui rogatus ad nuptias aquam in uina conuertit . In te quoque sincerum sacramentum  conferet uirginitatis, que prius eras obnoxia uilibus nature materialis elementis. 174 Hic est qui quinque panibus et duobus piscibus quatuor millia populi in deserto pauit . Plures potuit, si plures iam tunc qui pascerentur, fuissent. Denique ad tuas nuptias plures uocauit: sed iam non panis ex hordeo, sed corpus ministratur e celo.

2. Hodie quidem secundum hominem homo natus  ex uirgine, sed ante omnia generatus ex Patre: qui matrem corpore, uirtute referat patrem. Unigenitus in terris, unigenitus in celo: Deus ex Deo, partus ex uirgine: iustitia de Patre, uirtus de potente, lumen ex lumine: non impar generantis, non potestate discretus: non uerbi extensione, aut prolatione confusus, [c 1Kb] ut cum Patre mixtus, sed ut a Patre generationis iure distinctus sit: ipse est fraternus tuus, sine quo nec celestia, nec marina, nec terrestria, consistunt . uerbum Patris bonum, quod erat, inquit, in principio: habes eius eternitatem. Et erat, inquit, apud Patrem : habes indiscretam a Patre, inseparabilemque uirtutem. Et Deus erat uerbum: habes ingenitam eius  diuinitatem; de compendio enim tibi fides est haurienda.

3. Hunc, filia, dilige, quia bonus est: Nemo enim bonus nisi unus Deus . Si enim non dubitatur quia Deus Filius, Deus autem bonus est: utique 175 non dubitatur, quia Deus bonus Filius. Hunc, inquam, dilige. Ipse est quem Pater genuit ante Luciferum, ut eternum: ex utero generauit , ut Filium: ex corde eructauit , ut uerbum. Ipse est in quo complacuit Pater : ipse est Patris brachium, quia creator est omnium: Patris sapientia , quia ex Dei ore processit: Patris uirtus , quia diuinitatis in eo corporaliter habitat plenitudo. Quem Pater ita diligit, ut in sinu portet,  ad dexteram locet, ut sapientiam discas, uirtutem noueris.

4. Si igitur uirtus Dei Christus, numquid aliquando sine uirtute Deus? Numquid aliquando sine Filio Pater? Si semper ntique Pater, utique semper et Filius. Perfecti ergo patris perfectus est Filius. Nam qui uirtuti derogat, ei derogat, cuius est uirtus. Inequalitatem non recipit perfecta diuinitas. Dilige igitur, quem Pater diligit: honorifica, quem honorificat Pater: Qui enim non honorificat Filium, non honorificat Patrem. Et qui negat Filium, nec Patrem habet . Hec quantum ad fidem.



CAPUT II.

uirginis institutionem aggreditur, que in potu et cibo  ratio seruanda, et quo pacto motus anime cohibendi sint, precipiens: qua occasione ubi fabulosam Hippolyti necem ac suscitationem retulit suggillauitque, postremo calidiores escas et conuiuia uitanda monet.

5. Sed interdum etiam cum fides tuta sit, iuuentus suspecta est. Modico itaque uino utere, ne infirmitatem corporis augeas, non ut uoluptatem excites; incendunt enim pariter duo, uinum et adolescentia. Infrenent etiam teneram etatem ieiunia, et parcimonia cibi retinaculis quibusdam indomitas cohibeat cupiditates. Ratio reuocet, mitiget spes, restringat metus. Nam qui moderari nescit cupiditatibus, is sicut equis raptatus indomitis, uoluitur, obteritur, laniatur, affligitur.

6. Quod aliquando [a 1Kb] iuueni ob amorem Diane  contigisse proditur. Sed peticis mendaciis coloratur fabula, ut Neptunus prelati riualis dolore incitatus, equis dicatur furorem immisisse, quo eius magna potentia predicetur, quod iuuenem non uirtute uicit, sed fraude decepit. Unde etiam sacrificium quotannis instaurant Diane, ut equus ad eius immoletur aras. Quam uirginem dicunt, que  amare potuit non amantem. Sed habeant per me licet fabule sue auctoritatem; quia licet scelestum utrumque, minus tamen sit iuuenem amore adultere sic flagrasse ut periret, quam duos, ut ipsi dicunt, deos de adulterio certasse: Iouem autem dolorem scortantis filie in medicum uindicasse adulteri, quod eius curarit uulnera, qui Dianam in siluis adulterauerit, uenatricem sane optimam non ferarum, sed libidinum, sed ferarum etiam, ut nuda uenaretur.

176 7. Dent igitur Neptuno dominatum furoris, ut astruant crimen incesti amoris. Dent Diane regnum in siluis quas incolebat, ut confirment adulterium quod gerebat. Dent Aesculapio quod mortuum reformauerit, dummodo profiteantur quod fulminatus  ipse non euaserit. Dent etiam Ioui fulmina que non habuit, ut testificentur que habuit opprobria. Sed a fabulis ad propositum reuertamur.

8. Escis quoque omnibus que gignant membris calorem, parce utendum puto; carnes enim etiam aquilas uolantes deponunt. In uobis quoque ales interior illa, de qua legimus: Renouabitur [b 1Kb] sicut aquila iuuentus tua , [c 1Kb] sublime tenens, uirgineo prepes uolatu, superflue carnis nesciat appetentiam. Conuiuiorum deuitande celebritates, fugiende salutationes.



CAPUT III.

Hortatur ad fugiendas uisitationes, ad seruandum pudorem, nec non ad silentium exemplo Marie per  mysteriorum celebrationem prebendum: ea gratia ethnici adolescentis facto, et profani pete dicto memoratis, sancti cuiusdam sacerdotis miraculum adiungit.

9. Ipsas uisitationes in iunioribus esse parciores uolo, si forte deferendum sit parentibus aut equalibus. Teritur enim officiis pudor, audacia emicat, risus subrepit, modestia soluitur, dum affectatur urbanitas: interroganti non respondere, infantia: respondere, fabula est. Deesse igitur sermonem uirgini, quam superesse malim. Nam si mulieres etiam de rebus diuinis in Ecclesia iubentur tacere, domi uiros suos interrogare : de uirginibus quid cautum putamus, in quibus pudor ornat etatem, taciturnitas commendat pudorem?

 10. An uero mediocre pudoris exemplum est, quod Rebecca cum ueniret ad nuptias, et sponsum uidisset, uelamen accepit ; ne prius uideretur, quam iungeretur? Et utique pulchra uirgo non decori timuit, sed pudori. Quid Rachel; quemadmodum [d 27Kb] extorto osculo, fleuit et gemuit: nec flere desisset, nisi proximum cognouisset ? Ita et pudoris seruauit officium, et pietatis non omisit affectum. Quod si uiro dicitur: uirginem ne consideres, ne quando scandalizet te ; quid dicendum est sacrate uirgini, que si amet, animo peccat, si amatur, et facto?

11. Maxima est uirtus tacendi, presertim in Ecclesia. Nulla te diuinarum sententia fugiet lectionum, si aurem admoueas, uocem premas. Nullum ex ore uerbum quod reuocare uelis, proferas: sed parcior loquendi fiducia sit. Copiosum quippe in multiloquio peccatum. Homicide dictum est: Peccasti, quiesce , ne peccaret amplius: sed uirgini dicendum est: Quiesce, ne pecces. Conseruabat enim Maria, ut legimus, omnia in corde suo que de Filio dicebantur : et tu cum legitur aliquid  quo Christus aut uenturus 177 annuntiatur, aut uenisse ostenditur; noli fabulando obstrepere, sed mentem admoue. An quidquam est indignius, quam oracula diuina circumstrepi, ne audiantur, ne credantur, ne reuelentur: circumsonare sacramenta confusis uocibus, ut impediatur oratio pro salute [a 1Kb] deprompta omnium?

12. Gentiles idolis suis reuerentiam tacendo deferunt. Unde illud exemplum proditur: Alexandro sacrificante Macedonum rege, puerulum barbarum qui ei lumen accenderet, excepisse ignem brachio, atque adusto corpore, mansisse immobilem, nec dolorem prodidisse gemitu, nec tacito penam indicasse fletu. Tanta in puero barbaro fuit disciplina reuerentie, ut natura uinceretur. Atque ille non deos,  qui nulli erant, sed regem timebat. Quid enim timeret eos, quos si idem ignis contigisset, arsissent?

13. [b 1Kb] Quanto melius quod quidam in conuiuio patris adolescens iubetur ne meretricios amores indiciis insolentibus prodat? Et tu in mysterio, Dei uirgo, gemitus, screatus, tussis, risus abstine. Quod ille in conuiuio potest, tu in mysterio non potes? uoce uirginitas prima signetur, claudat ora pudor, debilitatem excludat religio, instituat consuetudo naturam. uirginem mihi prius grauitas sua nuntiet, pudore obuio, gradu sobrio, uultu modesto; et prenuntia integritatis anteeant signa uirtutis. Non satis probabilis uirgo est que requiritur, cum uidetur.

14. Frequens sermo est, cum plurima ranarum murmura religiose auribus plebis obstreperent, sacerdotem  Dei precepisse ut conticescerent, ac reuerentiam sacre deferrent orationi; tunc subito circumfusos  strepitus quieuisse. Silent igitur paludes, homines non silebunt? Et irrationabile animal per reuerentiam recognoscit, quod per naturam ignorat: hominum tanta est immodestia, ut plerique deferre nesciant mentium religioni, quod deferunt aurium uoluptati?



CAPUT Iu.

Recitata Liberii exhortatione, sororis uirtutes laudat Ambrosius, maxime uero ieiunium illius, quod tamen ut tantisper remittat, alternisque exercitiis mentem colat, hortatur, adductis in eam rem exemplis elegantissimis. Preterea ipsam ad preces frequentandas, orationem Dominicam et psalmos noctu etiam repetendos, recitandumque antelucanis horis symbolum urget.

 15. Hec tecum sancte memorie Liberius: que apud alios [c 1Kb] maiora ueris, apud te 178 minora exemplis; ita omnem disciplinam non solum uirtute adequasti, sed etiam emulatione uicisti. Namque ieiunium in preceptis habemus, sed singulorum dierum: tu autem multiplicatis noctibus ac diebus, innumera tempora sine cibo transigis; et siquando rogaris ut cibum sumas, paulisper deponas codicem, respondes illico: Non in pane solo uiuit homo, sed in omni uerbo Dei . Ipse epularum [d 1Kb] usus cibis obuiis; ut edendi fastidio ieiunium desideretur: potus e fonte, fletus in prece, somnus in codice.

16. Hec iunioribus conuenere annis, donec mens  eui matura canesceret: ast ubi domiti tropheum corporis uirgo sustulerit, moderandum labori, ut magistra [e 1Kb] suppari seruetur etati. Cito fecundis onerata palmitibus emerite etatis uitis crepat, nisi aliquando reprimatur. Eadem tamen donec adolescit, exuberet, [f 1Kb] et inueterata putetur; ne siluescat sarmentis, aut fetu nimio exanimata moriatur. Bonus agricola optimam uitem et fotu terre cohibet, et defendit a frigore, et ne meridiano sole uratur, explorat. [g 1Kb] Agrum quoque uicibus exercet: uel si non patitur otiosum, diuersa alternat semina, mutatis ut fetibus arua requiescant. Tu quoque, uirgo ueterana, pectoris tui colles diuersis saltem seminibus sere, nunc alimoniis mediocribus, nunc ieiuniis parcioribus, lectione, opere, prece; ut mutatio laboris  inducie sint quietis.

17. [h 1Kb] Non totus messem generat ager. Hinc de  collibus uineta consurgunt, illic purpurascentes cernas oliuas, hic olentes rosas. Sepe etiam relictis aratris, ipse ualidus agricola digito solum scalpit, [a 1Kb] ut florum deponat radices: et asperis manibus quibus luctantes inter uineta flectit iuuencos, molliter ouium pressat ubera. Eo quippe melior ager est, quo numerosior fructus. Ergo et tu boni agricole exemplum secuta, non perennibus ieiuniis tamquam depressis uomeribus humum tuam findas. Floreat in hortis tuis rosa pudoris, lilium mentis, et irriguum sacri sanguinis uiolaria bibant fontem. uulgo hoc ferunt: Quod uelis prolixe facere, aliquando ne feceris. Debet esse aliquid, quod Quadragesime diebus [b 1Kb] addatur: sed ita, ut nichil ostentationis causa fiat, sed religionis.

 18. Oratio quoque nos Deo crebra commendet. Si enim propheta dicit: Septies in die laudem dixi tibi , qui regni erat necessitatibus occupatus; quid nos facere oportet, qui legimus: uigilate et orate, ne intretis in tentationem ? Certe solemnes orationes cum gratiarum actione sunt deferende, cum e somno surgimus, cum prodimus, cum cibum paramus sumere, cum sumpserimus, 179 et [c 1Kb] hora incensi, cum denique cubitum pergimus.

19. Sed etiam in ipso cubili uolo psalmos cum oratione Dominica frequenti contexas uice, uel cum euigilaueris, uel antequam corpus sopor irriget; ut te in ipso quietis exordio rerum secularium cura liberam, diuina meditantem somnus inueniat. Denique  etiam [d 1Kb] qui primus philosophie ipsius nomen inuenit, quotidie priusquam cubitum iret, tibicinem iubebat molliora canere, ut anxia curis secularibus corda mulceret. Sed ille, sicut is qui laterem lauat, secularia secularibus frustra cupiebat abolere; magis enim se oblinibat luto, qui remedium a uoluptate querebat: nos autem terrenorum uitiorum colluuione detersa, ab omni inquinamento carnis mentium interna mundemus.

20. Symbolum quoque specialiter debemus tamquam nostri signaculum cordis antelucanis horis quotidie recensere: quo etiam cum horremus aliquid, animo recurrendum est. Quando enim sine militie sacramento, miles in tentorio, bellator in prelio?



CAPUT u.


Ad lacrymas fundendas hortatus Dauidis uersiculo,  uocem lectum docet hic simpliciter accipi posse, uel figurate, ut corpus nostrum significet: quam acceptionem probat et confirmat. Quomodo Christus corpus doloris susceperit, stratumque uersauerit in infirmitate? Omnia in honorem Christi referenda, et spiritali letitia exsultandum, non autem illa, que in conuiuiis insaniens Ioanni Baptiste mortem intulit.

21. Iam illud quis non ad nostram institutionem dictum intelligat, quod ait sanctus Propheta: Lauabo per singulas noctes lectum meum, lacrymis meis stratum meum rigabo ? Nam siue lectum iuxta litteram intelligas, tantam ubertatem ostendit profundi oportere lacrymarum; ut lauetur lectus, [e 1Kb] stratum rigetur fletibus obsecrantis: fletus enim  presentium, merces est futurorum; quoniam beati qui fletis, ipsi enim ridebitis : siue pro corpore accipiamus propheticum dictum, delicta corporis penitentie lacrymis abluamus. Fecit enim sibi lectum Salomon ex lignis Libani, columne eius erant argentee, acclinatorium eius aureum, dorsum eius gemmatum stratum . Quis est iste lectus, nisi nostri corporis species? Namque [f 1Kb] in gemmis erii species fulgoris ostenditur, in auro ignis, aqua in argento, terra per lignum: ex quibus corpus humanum quatuor constat elementis, in quo nostra recubat anima; [g 1Kb] si non aspero montium, non humi arido expers quietis existat, sed sublimis a uitiis, ligno fulta requiescat. Unde etiam Dauid dicit: Dominus opem ferat illi super lectum doloris eius  . 180 Nam lectus doloris esse qui potest, cum dolere non possit, qui non habeat sensum? Corpus autem doloris sicut corpus est mortis eius: Infelix ego homo, quis me liberabit de corpore mortis huius ?

22. Et quoniam uersiculum induximus, in quo Dominici corporis fecimus mentionem; ne quem forte perturbet legentem quod Dominus corpus suscepit doloris, recordetur quia Lazari mortem et doluit et fleuit , et in passione est uulneratus, atque ex uulnere sanguis et aqua exiuit , spiritumque exhalauit. Aqua ad lauacrum, sanguis ad potum, spiritus ad resurrectionem. Unus enim Christus est nobis spes, fides, caritas: spes in resurrectione, fides in lauacro, caritas  in sacramento.

23. Tamen ut corpus suscepit doloris, ita etiam stratum in infirmitate uersauit ; quia  [a 1Kb] conuertit in commodum carnis humane. Nam passione infirmitas est soluta, mors resurrectione. Et tamen merere pro seculo, gaudere debetis in Domino: tristes ad penitentiam, alacres ad gratiam; licet et flere cum flentibus, et gaudere cum gaudentibus oportere gentium Doctor salutari preceptione prescripserit .

24. uerum qui penitus enodare [b 1Kb] cicatricem omnem desiderat questionis, ad eumdem confugiat Apostolum: Omne, inquit, quodcumque facitis in uerbo aut in facto in nomine Domini nostri Iesu Christi, gratias agentes Deo Patri per ipsum . Omnia ergo dicta nostra factaque referamus ad Christum, qui uitam fecit ex morte, et lucem creauit ex tenebris. Namque ut corpus egrotum nunc calidioribus  fouetur, nunc frigidioribus temperatur; remediorumque mutatio, si iuxta preceptum fiat medici, salutaris est: si contra mandatum usurpetur, languoris augmentum est; ita medico nostro quidquid penditur Christo, remedium est: quidquid usurpatur, incommodum.

25. Debet igitur bene conscie mentis esse letitia, non inconditis comessationibus, non nuptialibus excitata symphoniis; ibi enim intuta uerecundia, illecebra suspecta est, ubi comes deliciarum est extrema saltatio. Ab hac uirgines Dei procul esse desidero. Nemo enim, ut dixit [c 1Kb] quidam secularium doctor, saltat sobrius, nisi insanit. Quod si iuxta sapientiam secularem, saltationis aut temulentia auctor est, aut amentia; quid diuinarum Scripturarum cautum putamus  exemplis cum Ioannes prenuntius Christi, saltatricis optione iugulatus, exemplo sit plus nocuisse saltationis illecebram, quam sacrilegi furoris amentiam?



181 CAPUT uI.

Mentione sancti Precursoris inductus, omnia cedis eius adiuncta quam eloquentissime describit et amplificat, ut a saltatione impiorumque conuiuiis deterreat.

26. Et quoniam talis uiri non strictim pretereunda est recordatio, interest ut quis, et a quibus, et quam ob causam, quomodo, et quo tempore sit occisus, aduertere debeamus. Ab adulteris iustus occiditur, et a reis in iudicem capitalis sceleris pena  conuertitur. Deinde premium saltatricis mors est prophete. Postremo  inter epulas atque conuiuia consummande crudelitatis profertur edictum: et a conuiuio ad carcerem, de carcere ad conuiuium feralis flagitii circumfortur obsequium. Quanta in uno facinore sunt crimina!

 27. Exstruitur regifico luxu ferale conuiuium, et explorato quando maior solito turba conuenerit, regine filia intimis [d 1Kb] mandata secretis, in conspectu uirorum saltatura producitur . Quid enim potuit de adultera discere, nisi damnum pudoris? An quidquam est tam pronum ad libidines, quam inconditis motibus ea que uel natura abscondit, uel disciplina uelauit, membrorum operta nudare, ludere oculis, rotare ceruicem, comam spargere? Merito inde in iniuriam diuinitatis proceditur. Quid enim ibi uerecundie potest esse, ubi saltatur, strepitur, concrepatur?

28. Tunc rex, inquit, delectatus, dixit puelle, ut peteret a rege quod uellet. Deinde iurauit quod uel dimidium regni, si petisset, concederet .  uide quemadmodum seculares ipsi de secularibus suis iudicant potestatibus, ut pro saltatione etiam regna donentur. Puella autem admonita a matre sua, poposcit afferri sibi in disco caput Ioannis. [e 1Kb] Quod dicit: Rex contristatus est ; non penitentia regis, sed confessio iniquitatis est: quam diuine habet consuetudo sententie, ut qui gesserunt impia, ipsi propria confessione se damnent. Sed propter discumbentes, inquit. Quid indignius quam ut homicidium fieri iuberet, ne discumbentibus displiceret? Et propter ius, inquit, iurandum. O religionem nouam! Tolerabilius peierasset. Unde non immerito Dominus in Euangelio iubet non esse iurandum, ne sit causa periurii; ne sit necessitas delinquendi. Itaque ne iusiurandum uiolaretur, percutitur  innocens . Quid prius horrescam nescio. Tolerabiliora periuria, quam sacramenta sunt tyrannorum.

182 29. Quis non cum e conuiuio ad carcerem cursare uideret, putaret prophetam iussum esse dimitti? Quis, inquam, cum audisset natalem esse Herodis, solemne conuiuium, puelle optionem eligendi quod uellet datam, missum [f 1Kb] ad Ioannis absolutionem non arbitraretur? Quid crudelitati cum deliciis? quid cum funeribus uoluptati? Rapitur ad penam propheta [g 1Kb] conuiuali tempore, conuiuali precepto, quo non cuperet uel absolui: perimitur gladio, caput eius affertur in disco . Hoc crudelitati ferculum debebatur, quo insatiata epulis feritas uesceretur.

 30. Intuere, rex acerbissime, tuo spectacula digna conuiuio. Porrige dexteram, ne quid seuitie tue desit; ut inter digitos tuos riui defluant sancti cruoris. Et quoniam non exsaturari epulis fames, non restingui poculis potuit inaudite seuitie sitis; bibe sanguinem scaturientibus adhuc uenis exsecti capitis profluentem. Cerne oculos in ipsa morte  sceleris tui testes, aduersantes conspectum deliciarum. Clauduntur lumina non tam mortis necessitate, quam horrore luxurie. Os aureum illud exsangue, cuius sententiam ferre non poteras, conticescit, [a 1Kb] et adhuc times. Lingua tamen, que solet etiam post mortem officium seruare uiuentis, palpitante licet motu, damnabat incestum. Portatur hoc caput ad Herodiadem: letatur, exsultat, quasi crimen euaserit; quia iudicem trucidauit.

31. Quid dicitis uos, sancte femine? [b 1Kb] uidetis quid docere, quid etiam dedocere filias debeatis? Saltat, sed adultere filia. Que uero pudica, que casta est, filias suas religionem doceat, non saltationem. uos autem, graues [c 2Kb] et prudentes uiri, discite detestabilium hominum epulas uitare. Si talia sunt  conuiuia, qualia iudicia perfidorum?



CAPUT uII.

Querenti Marcelline quid sentiendum de illis, qui ne in persecutorum manus deueniant, sibi uim inferunt, respondet; eoque Pelagie uirginis, nec non eiusdem matris ac sororum exemplum oculis subiicit, singulari elegantia descriptum: quibus beate Sotheris ex qua ipse cum Marcellina ducebant originem, martyrium adiicit.

32. Iam ad finem orationis uelapandenti bene suggeris, soror sancta, quid de earum meritis existimandum sit, que se precipitauere ex alto, uel in fluuium demerserunt, ne persecutorum inciderent manus; cum Scriptura diuina uim sibi Christianam  prohibeat inferre. Et quidem 183 de uirginibus in necessitate custodie constitutis enodem habemus assertionem, cum martyrii exstet exemplum.

33. Sancta Pelagia apud Antiochiam quondam fuit, annorum fere quindecim, soror uirginum, et ipsa uirgo. Hec primo domi classico persecutionis inclusa, cum se a predonibus fidei uel pudoris circumsideri uideret, absente matre et sororibus, uacua presidio, sed Deo plenior: Quid agimus, inquit, nisi prospicias, [d 1Kb] captiua uirginitatis? Et uotum  est, et metus est mori; quia mors non excipitur, sed adsciscitur. Moriamur si licet, uel si nolunt licere, moriamur. Deus remedio non offenditur, et facinus fides ableuat. Certe si uim ipsam nominis cogitemus, [e 1Kb] que uis uoluntaria? Illa magis est uis, mori uelle, nec posse. Nec difficultatem ueremur. Quis enim est qui uult mori, et non possit; cum sint ad mortem tam procliues uie? Iam enim sacrilegas aras precipitata subuertam, et accensos focos cruore restinguam. Non timeo ne dextera deficiens non peragat ictum, ne pectus se dolore subducat. [f 1Kb] Nullum peccatum carni relinquam. Non uerebor, ne desit gladius. Possumus mori nostris armis, possumus mori sine carnificis [g 1Kb] beneficio, matris in gremio.

 34. Fertur ornasse caput, nuptialem induisse uestem; ut non ad mortem ire diceres, sed ad sponsum. Ast ubi detestandi persecutores ereptam sibi uiderunt predam pudoris, matrem et sorores ceperunt querere. uerum ille spiritali uolatu iam campum castitatis tenebant, cum subito hinc persecutoribus imminentibus, inde torrente fluuio excluse a fuga, incluse ad coronam: Quid ueremur, inquiunt? Ecce aqua, quis nos baptizari prohibet ? Et hoc baptisma est, quo peccata donantur, regna queruntur. Et hoc baptisma est, post quod nemo delinquit. Excipiat nos aqua, que regenerare consueuit. Excipiat nos aqua, que uirgines facit. Excipiat nos aqua, que celum aperit, [h 1Kb] infirmos tegit, mortem abscondit, martyres reddit.  Te, rerum conditor, precamur, Deus, ne exanimata spiritu corpora uel unda dispergat; ne mors separet funera, quarum uitam non separauit affectus: sed sit una constantia, una mors, una etiam sepultura.

184 35. Hec effate, [i 1Kb] et suspenso paululum incinctum sinu, quo pudorem tegerent, nec gressum impedirent, consertis manibus tamquam choros ducerent, in medium progrediuntur alueum; ubi unda torrentior, ubi profundum abruptius, illo uestigium dirigentes. Nulla pedem retulit, nulla suspendit incessum,  nulla tentauit ubi gressum figeret: anxie cum terra occurreret, offense uado, lete profundo. uideres piam matrem stringentem nodo manus, gaudere de pignore, timere de casu, ne sibi filias uel fluctus auferret. Has tibi, inquit, hostias, Christe, [a 1Kb] immolo presules castitatis, duces itineris, comites passionis.

36. Sed quis iure miretur tantam uiuentibus fuisse constantiam, cum etiam defuncte immobilem stationem corporum uindicauerint? Non cadauer unda nudauit, non rapidi cursus fluminis uolutarunt. Quin etiam sancta mater licet sensu carens, pietatis tamen adhuc seruabat amplexum: et religiosum quem strinxerat, nodum nec in morte laxabat; ut que religioni debitum soluerat, [b 1Kb] pietate herede  moreretur. Nam quas ad martyrium iunxerat, usque ad tumulum uindicabat.

37. Sed quid alienigenis apud te, soror, utor exemplis, quam hereditarie castitatis inspirata  successio parentis infusione martyris erudiuit? Unde enim didicisti, que non habuisti unde disceres, constituta in agro, nulla socia uirgine, nullo informata doctore? Non ergo discipulam, quod fieri sine magisterio non potest, sed heredem uirtutis egisti.

38. Qui enim fieri posset ut sancta Sotheris [c 2Kb] tibi non esset mentis auctor, cui auctor est generis? Que persecutionis etate, seruilibus quoque contumeliis ad fastigium passionis euecta, etiam uultum ipsum qui inter cruciatus totius corporis liber esse consueuit iniurie, et spectare potius tormenta quam perpeti, [d 1Kb] carnifici dedit: tam fortis et patiens, ut cum teneras pene offerret genas, prius carnifex cedendo defecerit, quam martyr iniurie cederet.  Non uultum inflexit, non ora conuertit: [e 1Kb] non gemitum, non lacrymam dedit. Denique cum cetera penarum genera uicisset, gladium quem querebat, inuenit [f 1Kb] .



[DE uIDUIS.]





IN LIBRUM DE uIDUIS ADMONITIO, UBI ET DE SANCTORUM INuOCATIONE NONNIHIL DELIBATUR.


Ambrosius in ipso Commentationis huius limine  profitetur ad eam tribus libris de uirginibus coniungendam Apostoli, a quo utriusque conditionis laudes passim in epistolis suis copulantur, auctoritate atque exemplo inductum esse. At uero in operis serie  quamdam occasionem deprehendimus que ipsum ut haberet chartisque committeret huncce tractatum, acrius mouit. Exstincto coniuge matrona quedam, cui filie plures partim nubiles, partim iam nuptui tradite supererant, ad commune merentium omnium perfugium sese contulit, scilicet Ambrosium. Hanc uir sanctus pro sua facultate consolatus, eidem etiam auctor fuit, ut temperata mestitie uehementia uestem lugubrem, quia fortassi constitutum luctui tempus iam effluxerat, deponeret. uidua illa que sub pullo syrmate uoluptatis amorem occultauerat, Ambrosiana uerba in cupiditatis sue gratiam interpretans, nichil aliud nisi adornandas nouas nuptias agitabat. Non fugit hoc sanctum Presulem; cumque perspectissimum haberet quot mala, rixe, lites, inimicitie, hinc necessario essent oriture; ut simul et illud coniugium dissuaderet, et suspicionem date approbationis abs se remoueret, Christiane uiduitatis excellentiam predicare, atque ad colendam eam uiduas cohortari aggressus est.

Principio igitur proxime ad uirginitatem accedere uiduitatis professionem, nec non matrimonio longe precellere asseuerat . Huius rei argumentum profert non modo Apostolicum testimonium, uerum etiam exemplum uidue Sareptane : cuius castitatem non solitariam exstitisse, sed pluribus aliis, puta hospitalitate ac pietate, stipatam docet. Enarrata secundum moralem et mysticum sensum hac historia, transit ad Annam prophetidem , a qua deinde ad eam uiduam, cuius immissa in gazophylacium duo minuta Lucas memorat, gradum facit . Postea decursis aliquot ueteris Testamenti exemplis, nimirum Nemi , Iudithe  atque Debore , ipsarum historias et moraliter et mystice, Anne tamen mystice tantum, edisserit. Libro denique post expositam de socru petri narrationem  ad umbilicum perducto, uiduas ad perseuerandum in uita celibe cuius sanctitatem, munera, propriasque uirtutes ibi describit , quanta uerborum ualet efficacia, compellit.

 Porro dum socrus beati Petri mentionem facit, memoratam uiduam , cuius tamen parcit nomini, alloquitur. Docet itaque omnes illas causas quibus ineundi noui coniugii tegebat uoluntatem, leues esse atque sublestas, cum reapse hic solum uoluptatis ac secularium uoluptatum amorem sequeretur. Coniugale uinculum fatetur  bonum ac sanctum esse, Ecclesiamque cum agro fertili , qui diuerse pulchritudinis flores in uirginibus, uiduis et coniugatis gignit, comparat. Cunctas igitur florum exornat uocabulo, sed Ecclesie aream frumento magis abundare quam liliis, hoc est, coniugatarum numero uirgines plurimum superari astruit. Denique ubi uirginitati aduersus coniugium primas uindicauit, ostenditque  solos idololatras umquam exstitisse, qui penas irrogarent uiduitati, ex hoc deducit Christianis omnibus feminis maritali necessitate absolutis a tam religioso proposito non recedendum; discussis postremo que uidue nupturientes adhibere solent, laruatis rationibus, acriter urget in libri calce ; at satis patet eum non ob aliud tam concitata peroratione usum nisi ut perculsam huiusce mulieris mentem a consilio quod agitabat, facilius deterreret. Nihil dici potuit aut prudentius aut cum sana doctrina magis consonum, cum neque secundas condemnarit nuptias, neque officio suo defuerit, quo uiduitatem illis anteferre, animasque sollicitudini sue creditas ad perfectiora semper impellere tenebatur.

Ceterum illud esse uoluit istius libri exordium, quod omnem de ipsius auctore dubitationem amoueat, nisi cui libros de uirginibus Ambrosio etiam abiudicare libuerit; quod quam sit absurdum ignorat nemo. uerumtamen Centuriatores iniecta huius eiusdem libri mentione, non sine fastidio scribunt: Ambrosius, si tamen Ambrosii est, permulta crassa habet de inuocandis sanctis mortuis . Quo quidem dubio quid ineptius? Si tamen eis non sufficiat quod iam diximus, uoluerintque hac de re ab Ambrosio doceri expressis uerbis, adeant eiusdem Commentarium in Euangelium secundum Lucam, et illic Commentationem hanc ab eo pro sua quater ut minimum citatam, lectoremque ad illam remissum inuenient. Sed ut magis ac magis quanti facienda sit eiusmodi censorum auctoritas, quiuis intelligat, addemus Hieronymi testimonium ex epist. 50 ad Pammachium: Legat, inquit, sancti Ambrosii de uiduis librum . Quid igitur in causa fuit, cur ista dissimularent Magdeburgenses? Nimirum ut que super sanctorum inuocatione tradit pius Doctor , paulo audacius crassa dicerent. Sed nichil promouerunt ingeniosi uiri; nemo quippe non intelligit quod illi crassum uocitant, orthodoxum Ambrosio uisum fuisse; nec enim eum cudere uoluisse nouum dogma, sed ueritati catholice testimonium reddidisse. Enim uero numquam ea que isti propterea tantum exagitant, quia cum Romane Ecclesie placitis aperte faciunt, prudentissimus presul ex suggestu populo proposuisset, si quid aut abhorrens a pietate, aut quoquo modo infirmiorum offensioni obnoxium inesse in hac doctrina existimasset. Non est autem cur afferamus in medium quod scripsit Perkinsius, librum de uiduis pugnare cum Commentario in cap. I Epist. ad Romanos; quandoquidem Riuetus  ipse eius secte atque ordinis rationem adeo futilem, nulla prorsus consideratione dignam esse iudicauit.

Ex iis omnibus que hactenus a nobis examinata sunt, intelligere est hunc librum sermonibus, in quibus uiduam illam ad secunda nuptiarum uota aspirantem compellat sanctus Doctor, compositum esse: quem litteris deinde a se commendatum non multo post editos libros de uirginibus, hoc est, post annum 377 in lucem emissum abunde ab ipso operis exordio declarauit.





SANCTI AMBROSII MEDIOLANENSIS EPISCOPI DE uIDUIS LIBER UNUS [a 1Kb] . 



185 CAPUT PRIMUM.


Postquam actum est de uirginibus, de uiduis opportune tractari, cum eas illis Apostolus sociauerit, utpote quodammodo uirginitatis magistras, et coniugatis longe superiores. Quam uiduis gloriosum sit quod ad uiduam fuerit Elias destinatus! At illas laude dignas non esse, nisi uirtutem istius imitentur, maxime uero hospitalitatem. Que uirtus quanta fuerit in hac femina, exponitur: sed prius perstringitur hominum  auaritia, qui dum communia sibi arrogant, diuinis promissis sese priuarunt.

1. Bene accidit, [b 1Kb] fratres, ut quoniam [c 1Kb] tribus libris superioribus de uirginum laudibus disseruimus, uiduarum tractatus incideret; neque enim inhonoras debuimus preterire, et a uirginum preconio separare, quas apostolica sententia cum uirginibus copulauit, iuxta quod scriptum est: Et mulier  innupta, et uirgo cogitat que sunt Domini, ut sit sancta corpore et spiritu ? Quodammodo enim magisterium uirginitatis uiduarum ualescit exemplis. Que cum uiro castum cubile custodiunt, documento uirginibus sunt integritatem Deo esse seruandam. Et propemodum non inferioris uirtutis est eo abstinere coniugio, quod aliquando delectauerit, quam coniugii oblectamenta nescire. In utroque fortes; ut eas et coniugii non peniteat, cui fidem seruent, et coniugalia oblectamenta non alligent; ne uideantur infirme, que sibi adesse non possint.

2. In hac ipsa tamen uirtute premia sunt reposita libertatis: Mulier enim uincta est quanto tempore uir eius uiuit: quod si dormierit uir eius, 186 liberata est:  cui uult nubat, tantum in Domino. Beatior autem erit, si sic permanserit, [a 1Kb] secundum meum consilium; puto enim et ego spiritum Dei habeo . Euidenter igitur expressit Apostolus quid intersit, cum aliam uinctam esse dixerit, aliam beatiorem esse [b 1Kb] memorauerit: idque non tam ex suo iudicio quam diuini Spiritus docuit infusione depromptum; ut celestis ista, non humana sententia uideretur.

3. Quid uero illud quod temporibus iis, quibus fames omne genus urgebat humanum, Elias ad uiduam destinatus est ? Et uide quemadmodum [c 1Kb] propria singulis gratia reseruetur: angelus ad uirginem, propheta ad uiduam . Adde quod Gabriel illic, hic Elias; ut ex angelorum et prophetarum numero prestantissimi  principes uideantur electi. Sed non simplex uiduitatis laus est, nisi uirtus etiam uiduitatis accedat. Nam utique multe uidue ante, sed una omnibus antefertur: in quo non tam cetere reuocantur ab studio, quam uirtutis prouocantur exemplo.

4. Sollicitas igitur aures [d 1Kb] prefatio facit, quamuis simplicitas intellectus ipsa moralis sit, que ad uirtutis exemplum uiduas cohortetur; quia non professione, sed merito uidetur unaqueque prestare, et hospitalitatis apud Deum gratiam non perire, qui potum aque frigide, sicut in Euangelio ipse memorauit , premio eternitatis remuneretur amplissimo: et farine breuis, oleique mensuram indeficienti affluentium copiarum ubertate compenset . Nam si [e 1Kb] quis de gentilibus dixit  communia omnia amicorum esse debere; quanto magis debent esse communia cognatorum! Cognati  enim sumus, qui in unam seriem corporis copulamur.

5. Sed tamen non prescripto quodam hospitalitatis fine concludimur. Cur enim proprium 187 id quod in seculo est, putes; cum commune sit seculum? Aut cur priuatos terre deputes fructus, cum terra communis sit? Respicite, inquit, uolatilia celi, quoniam non serunt, neque metunt . Etenim quibus nichil est proprium, nichil deest: et sententie sue Deus arbiter nouit seruare promissum. Denique aues [f 1Kb] non congregant, et edunt; quia Pater celestis pascit illas. Nos autem generalis monita sententie ad usus proprios deriuantes: Omne, inquit, lignum quod habet in se fructus seminis satiui, erit uobis in escam, et omnibus bestiis, et omnibus  auibus, et omnibus serpentibus super terram ; congregando egemus, et congregando uacuamur. Non possumus enim sperare promissum, qui non seruamus oraculum. Salubre est igitur preceptum quoque hospitalitatis aduertere, ut hospitibus deferamus; quia nos quoque sumus hospites mundi.

6. Quam uero sancta uidua, que cum fame urgeretur extrema, uenerationem Deo debitam reseruabat: nec sibi soli usurpabat alimenta, sed cum filio diuidebat ne caro [g 1Kb] pignori superuiueret . Magnum pietatis officium, [h 1Kb] sed religionis uberius. Nam sicut neminem filio oportuit anteferri, ita propheta Dei, eius filio preferri debuit et saluti. Cui non exiguum uictum, sed uite sue  omne subsidium existimanda est detulisse, que nichil reliquit sibi: tam hospitalis, ut totum daret: tam fidelis, ut cito crederet.



CAPUT II.

uere uidue precepta traduntur ex Apostolo: scilicet ut liberos educet, parentes colat, Deo placere desideret, irreprehensibilem se exhibeat, meritorum maturitatem pre se ferat, uni uiro fuerit copulata; ubi tamen secundas nuptias negat a Paulo fuisse condemnatas: adiicit demum eas apud omnes clara uirtutum fama ualere oportere. Cur fugiende uidue iuniores; quoue modo nubere quam uri melius dicatur? Postremo hinc declaratur uiduarum dignitas, quod ob illatas ipsis iniurias ira grauissime diuina moueatur.

 7. Ergo uidua non abstinentia corporis tantum definitur,  sed uirtute designatur: cui precepta non do ego, sed Apostolus tribuit. Honorificentiam non solus impartior, 188 sed gentium Doctor prius detulit dicens: uiduas honora, que uere uidue sunt. Si qua autem uidua filios aut nepotes habet, discat primum suam domum regere, et mutuam uicem reddere parentibus . Unde et aduertitur utrumque pietatis affectum uidue inesse debere, ut filios diligat, parentibus deferat. Ita dum [a 1Kb] obsequium parentibus rependit, magisterium exercet [b 1Kb] in filios, suoque se ipsa remuneratur officio; cum id quod aliis defert sibi proficit.

8. Hoc enim, inquit, acceptum est coram Deo ; ideo si cogitas, uidua, que Dei sunt, debes id sequi quod Deo placere didicisti. Et supra quidem sanctus  Apostolus ad continentie studium uiduas cohortatus, dixit eas cogitare que sunt Domini . Alibi autem ubi eligitur uidua que probata est, non solum cogitare precipitur, sed etiam sperare de Domino: Que enim uere uidua est, inquit, et desolata, speret in Deum, et instet obsecrationibus et orationibus die ac nocte . Nec immerito has irreprehensibiles ostendit esse debere, quibus ut opus uirtutis indicitur, ita etiam honorificentia larga defertur, ut etiam ab episcopis honorentur.

9. Qualis autem eligi debeat, [c 1Kb] ipsius Doctoris sermone describitur: Non minus, inquit, sexaginta annorum, que fuerit unius uiri uxor . Non quo [d 2Kb] senectus sola uiduam faciat, sed quo uiduitatis merita stipendia sint senectutis. Nam utique illa  preclarior, que calorem adolescentie, et iunioris feruescentem edomat etatis ardorem; nec mariti gratiam, nec uberiora liberorum oblectamenta desiderans: quam que effeta iam corpore, frigida senectute, matura eui, nec calere uoluptatibus potest, nec sperare de partu.

10. Neque uero si qua in secundas nuptias inciderit,  quas utique [e 1Kb] Apostolica precepta non damnant, quasi fructu pudoris omisso, si rursus soluta fuerit uiro, ab affectu uiduitatis arcetur. Habebit illa quidem uel sere meritum castitatis, sed probatior erit que alterius non fuerit experta coniugium; in illa enim eminet studium castitatis: huic aut senectus, aut pudor modum uidetur fecisse nubendi.

11. Nec sola tamen castitas corporis uidue fortitudo est, sed magna et uberrima disciplina uirtutis: Que in operibus bonis testimonium 189 habeat, si filios educauerit, si hospitio receperit, si sanctorum pedes lauerit, si tribulationem patientibus subministrauerit, si postremo omne opus bonum fuerit subsecuta . uides quam multas uirtutum comprehenderit disciplinas: primum, pietatis officium: secundum,  hospitalitatis studium, et humilitatis obsequium: tertium, misericordie ministerium, liberalitatisque subsidium: ad summam omnis exsecutionem boni operis flagitauit.

12. Et ideo adolescentiores diuitandas putat , eo quod non queant tante operam implere uirtutis. Etenim uicina est lapsibus adolescentia, quia uariarum [f 1Kb] estus cupiditatum feruore calentis inflammatur etatis: bonique doctoris est, materiam arcere peccati. Prima enim institutionis est disciplina culpam auertere, secunda uirtutem infundere. Tamen cum Apostolus sciret Annam illam ab adolescentia octogenariam uiduam Dominicorum operum exstitisse prenuntiam , non puto quod iuniores reuocandas putarit a uiduitatis  affectu, maxime cum dixerit: Melius est nubere quam uri . Nam utique pro remedio nuptias suasit, ut peritura sanetur: non pro electione [g 1Kb] prescripsit, ne castitatem continens sequatur; aliud est enim subuenire labenti, aliud suadere uirtutem.

13. Et quid de humanis iudiciis loquar, cum diuinis iudiciis in nullo grauius Iudei Dominum lesisse  prodantur, quam quod uidue gratiam, minorumque iura uiolarent? Hec propheticis causa uocibus conclamatur, que meritum Iudeis reiectionis inuexerit. Hec sola causa delicti inuidiam mitigatura memoratur si honoretur uidua, minoribusque equi iustitia iudicii deferatur; sic enim habes: Iudicate pupillo, et iustificate uiduam; et uenite, disputemus, dicit Dominus . Et alibi: Pupillum et uiduam suscipiet . Et alibi: uiduam eius benedicens benedicam . In quo Ecclesie quoque figura pretexitur. uidetis igitur, sancte uidue, nequaquam lubrico munus studio deserendum, quod diuine benedictionis subsidiis honoratur.



CAPUT III.

 Redit ad Sarreptanam uiduam, in qua Ecclesie figuram exstitisse ostendit, atque Esaie testimonio confirmat; unde colligit in illa uirginibus, nuptis ac uiduis exemplar esse. Conuersus ad prophetam, in eo Christum quoque significatum dicit, quippe qui diuina mysteria et futuram pluuie irrigationem sit pollicitus. Eodem etiam geminum Gedeonis signum refertur atque explicatur. E quibus elicit nec cuiusuis esse miracula facere, et Christi incarnationem Iudeorumque abdicationem illic adumbrari.

14. Quid uero illud, ut ad superiora redeamus, quod cum in omni terra esset fames maxima; uidue tamen Deo cura non defuit, atque [a 1Kb] ad alendum ad eam propheta directus est ? In quo cum me admoneat Dominus , quod in  ueritate dicturus sit, ad mysterium uidetur sollicitare aures. Quid enim uerius Christi et 190 Ecclesie potest esse mysterio? Non igitur otiose inter multas uiduas una prefertur. Que enim talis, ad quam tantus propheta, qui ad celum raptus est, dirigatur, eo presertim tempore quando clausum est celum annis tribus et mensibus sex, cum facta esset fames magna in omni terra? Ubique ergo fames erat, et adhuc tamen hec uidua non egebat. Qui sunt hi tres anni? Ne forte illi quibus Dominus uenit in terras, et fructum in ficulnea inuenire non potuit, iuxta quod scriptum est: Ecce anni tres sunt, ex quo ueni querens fructum in ficulnea hac, et non inuenio .

15. Hec est profecto uidua illa, de qua dictum est: Letare, sterilis que non paris, erumpe et exclama,  que non parturis; quoniam multi filii deserte magis quam eius que habet uirum . Et bene uidua, cui bene dicitur: Ignominie et uiduitatis tue non eris memor; quia ego Dominus qui facio te . Et fortasse ideo uidua, que amisit quidem uirum, secundum corporis passionem; sed in die iudicii, Filium hominis quem amisisse uisa est, receptura: Tempus enim breue, inquit, dereliqui te  ; ut gloriosius scilicet fidem derelicta seruaret.

16. Habent itaque omnes quod imitentur exemplum, uirgines, nupte et uidue. Et fortasse ideo Ecclesia uirgo, nupta, uidua; quia unum corpus in Christo sunt. Hec igitur illa uidua est, propter quam uerbi celestis siccitas cum esset in terris, prophete sunt destinati; erat enim uidua, que sterilis erat, sed partum suo tempore reseruabat.

17. Unde nec illius nobis uidetur persona mediocris, qui aridam terram, uerbi rigauit rore celesti, clausumque celum non humana utique potestate reserauit. Quis enim est qui celum potest aperire, nisi Christus, cui quotidie de peccatoribus [b 1Kb] cibus, Ecclesie cumulus congregatur? Neque enim humane  facultatis est dicere: Hydria farine non deficiet, et uas olei non deficiet usque in diem, quo dabit Dominus pluuiam super terram . Nam licet mos sit ita prefari prophetis, tamen hec uera Dei uox est. Ideo premissum est: Quia hec dicit Dominus ; Domini enim est perpetuitatem sacramentorum spondere celestium, et non defuturam spiritalis exsultationis gratiam polliceri, largiri munimenta uite, fidei signacula, dona uirtutum.

18. Quid est autem: Usque in illum diem, quo dabit Dominus pluuiam super terram ; nisi quia et descendet sicut pluuia in uellus, et sicut stillicidia stillantia super terram ? In quo ueteris mysterium reseratur historie quo sanctus Gedeon mystici certaminis preliator, future capiens insigne  uictorie, spiritale sacramentum uigore mentis agnouit, pluuiam illam uerbi rorem esse diuini: que primo pluit in uellus, cum terra omnis perpetuis siccitatibus estuaret: secundo uero indicio [c 1Kb] uniuerse terre aream fuso imbre madefecit, cum siccitas esset in uellere .

19. Aduertit enim uir presagus future Ecclesie crescentis insigne. Nam primo intra Iudeam 191 diuini cepit ros sermonis humescere (notus enim  cum [d 1Kb] arida fidei totius orbis uniuersa terra maneret. Sed ubi Ioseph greges Deum negare ceperunt, et ausu uario immanium delictorum contrahere diuinitatis offensam, tunc per omnes terras fuso imbris rore celestis, populus Iudeorum estu perfidie sue cepit arescere, cum Ecclesiam  sanctam ex omnibus terrarum partibus congregatam prophetice nubes et salutaris imber apostolicus irrigarent. Hec est illa pluuia non terrarum humido, non nebuloso [e 1Kb] concreta montium, sed celestium Scripturarum salubri per totum orbem imbre diffusa.

20. Ostenditur igitur exemplo non omnium esse diuine mereri miracula potestatis, sed eorum quibus  religiose deuotionis studia suffragentur: et diuini eos fructu operis abdicari, qui reuerentie sunt celestis exsortes. Ostenditur etiam in mysterio, quod ad instaurandam Ecclesiam, Dei Filius humani corporis [a 1Kb] sacramenta susceperit, abdicato populo Iudeorum, quibus consiliarius et propheta , beneficiorumque adempta sunt miracula Dominicorum; eo quod [b 1Kb] ciuico quodam inuidie neuo in Dei Filium credere noluerunt.



CAPUT Iu.

Qualis uiduarum uita esse debeat, patefacit exemplo Anne: quam in singulis suis etatibus, castitatis specimen edidisse demonstrat. Triplicem ex his astruit eiusdem uirtutis gradum esse, quos gradus Ecclesia omnes amplectitur, nec non singulis exempla in Maria,  in Anna atque in Susanna proponit. Addit tamen aliis duobus prestare statum uirginitatis, uidue autem curam seruande fame maiorem esse oportere.

21. Docuit igitur Scriptura [c 1Kb] quantam collatio conferat gratiam, quantum etiam sit munus diuine benedictionis in uiduis. Quibus quoniam honorificentia a Deo tanta confertur, est aduertere qualis debeat uita competere; docet enim Anna quales deceat esse uiduas, que immaturo mariti obitu destituta, mature tamen [d 1Kb] adoream laudis inuenit: non minus religionis officio, quam studio castitatis intenta. uidua, inquit, octoginta et quatuor annorum, uidua que non discederet de templo, uidua que ieiuniis et  obsecrationibus die ac nocte seruiret .

22. uides qualis uidua predicetur, unius uiri uxor, etatis quoque iam probata processu, [e 1Kb] uiuida religioni, et effeta iam corpore: cui diuersorium in templo, colloquium in prece, uita in ieiunio: que dierum noctiumque temporibus indefesse deuotionis obsequio, cum corporis agnosceret senectutem, pietatis tamen nesciret etatem. Sic instituitur a iuuentute uidua, sic predicatur 192 in senectute ueterana: que uiduitatem non occasione temporis, non imbecillitate corporis, sed uirtutis magnanimitate seruauerit. Etenim cum dicit septem annis eam cum uiro fuisse a uirginitate sua, ab adolescentie utique studiis inchoata predicat subsidia senectutis.

 23. Docemur itaque triplicem castitatis esse uirtutem: unam coniugalem, aliam uiduitatis, tertiam uirginitatis; non enim aliam sic predicamus, ut excludamus alias. Suis quibusque professionibus ista  conducunt. In hoc Ecclesie est opulens [f 1Kb] disciplina, quod quos preferat, habet: quos reiiciat, non habet; atque utinam habere numquam possit! Ita igitur uirginitatem predicauimus, ut uiduas non reiiceremus: ita uiduas honoramus, ut suus honos coniugio reseruetur. Non nostra hoc precepta, sed diuina testimonia docent.

24. Reminiscamur itaque quemadmodum Maria, quemadmodum Anna, quemadmodum Susanna laudentur. Sed quoniam non laudes earum tantummodo predicande sunt, sed discipline etiam sunt sequende, reminiscamur ubi Susanna , ubi Anna , ubi Maria  sint reperte: et aduertamus quemadmodum singule aptis laudibus predicentur, et ubinam commorentur:  [g 1Kb] nupta in paradiso, uidua in templo, uirgo in secreto.

25. Sed in illis tardior fructus, in uirgine maturior: illas senectus probat, uirginitas laus etatis est; nec adiumenta querit annorum, que omnium est fructus etatum. Adolescentiam decet, iuuentutem ornat, amplificat senectutem: omnique euo habet iustitie sue canos, maturitatem grauitatis, uelamen pudoris, [h 1Kb] que deuotionem non impediat, religionem augeat. Aduertimus enim ex sequentibus quia quotannis in die solemni Pasche sancta Maria cum Ioseph Hierusalem petebat . Ubique impigra deuotio, ubique assiduus uirgini comes pudoris adiungitur. Nec inflatur Domini mater, quasi secura de meritis: sed quo meritum magis agnouit, eo uotum  uberius exsoluit, officium copiosius detulit, munus religiosius uexit, mysticum tempus impleuit.

26. Quanto igitur uos magis conuenit intentas esse studio castitatis, ne locum sinistre relinquatis opinioni, que pudicitie testimonium in solis habetis moribus! uirgo enim, licet in ea quoque maior sit morum prerogatiua quam corporis, calumniam tamen integritate carnis abiurat; uidua, que probande subsidium uirginitatis amiserit, non in uoce obstetricis, sed in suis moribus habet castitatis examen. Docuit igitur Scriptura quam attentus uidue esse debeat et religiosus affectus.



193 CAPUT u.

Liberalitatis erga pauperes exemplum in uidua Euangelica proponitur, cuius duo minuta largioribus diuitum  donis ostenduntur esse potiora. Docetur etiam hisce duobus minutis utrumque Testamentum signatum esse. Quis ille thesaurus sit, unde magorum exemplo tria munera, aut Euangelice uidue instar,  duo era depromi iubeamur? Post que sequitur ad uiduas bonorum operum studio inflammandas exhortatio.

27. Docuit etiam libro eodem, sed alio loco, quam misericordem in pauperes et liberalem esse conueniat, nec paupertatis debere contemplatione reuocari; quia liberalitas non cumulo patrimonii, sed largitatis definitur affectu. Denique Dominica uoce illa uidua omnibus antefertur, de qua dictum est: uidua hec plus omnibus misit . In quo moraliter Dominus instituit uniuersos, ne quis a collatione ministerii, paupertatis pudore reuocetur: nec sibi diuites blandiantur, quod plus uideantur conferre quam pauperes. Uberior est enim nummus e paruo, quam thesaurus e maximo; quia non quantum detur,  sed quantum resideat, expenditur. Nemo plus tribuit, quam que nichil [a 1Kb] sibi reliquit.

28. Quid tu, diues, egeni comparatione te iactas; et cum tota onereris auro, pretiosam per humum trahens uestem, quasi inferior tuis et parua diuitiis, honorari desideras, quia inopem collatione uicisti? Et flumina superfluunt, cum redundant; gratior tamen haustus e riuulo est. Spumant et musta dum feruent, nec damnum putat agricola quod effluxerit. Gementibus areis, dum ceditur messis, [b 1Kb] frumenta desiliunt: sed deficientibus messibus, non deficit hydria de farina, et plena olei testa desudat. Exinaniuit tamen dolia diuitum siccitas, cum uidue pauxillulum olearium redundarit .  Non ergo quid fastidio exspuas, sed quantum deuotione conferas, estimandum est. Denique nulla plus tribuit, quam illa que de filiorum alimentis pauit prophetam. Et ideo quia nulla plus contulit, nulla plus meruit. Hec moraliter.

29. Nec mystice tamen despexeris hanc mulierem in gazophylacium duo era mittentem. Magna plane femina, que diuino iudicio meruit omnibus anteferri. Ne forte illa sit que de fide sua ad subsidium hominum duo testamenta contulerit; et ideo nulla plus fecit. Nec quisquam hominum quantitatem potuit collationis eius equare, que fidem cum misericordia copulauit. Et tu igitur quecumque uitam studio uiduitatis exerces, ne dubites ad gazophylacium duo era deferre, uel fidei plena, uel gratie.

 30. Felix illa que de thesauro suo integram Regis imaginem profert. Thesaurus tuus sapientia, thesaurus tuus castitas atque iustitia est, thesaurus tuus intellectus bonus: quasi ille thesaurus 194 fuit, de quo magorum uiri, aurum, thus, myrrham, cum adorarent Dominum, protulerunt : auro regis potentiam declarantes, Deum thure uenerantes, myrrha resurrectionem corporis confitentes.  Habes et tu thesaurum hunc, si in te requiras: Habemus enim thesaurum in uasis fictilibus . Habes aurum quod conferas; non enim renitententis metalli pretium de te Deus exigit, sed illud aurum quod in iudicii die nequeat ignis exurere. Nec dona pretiosa deposcit, sed odorem fidei, quem altaria tui cordis exhalent, et religiose mentis spiret affectus.

31. Ex hoc igitur thesauro non solum magorum tria munera, sed etiam duo uidue era promuntur, in quibus integra celestis imago regis effulgeat, splendor glorie eius, et imago substantie. Bona et illa plane laboriosa stipendia castitatis, que de suo opere, [c 1Kb] quotidianoque penso, conferat uidua, nocturnis pariter ac diurnis iugi exercens labore pensa  temporibus, et pudicitie questuose peruigili opere mercedem congregans; ut intemeratum defuncti coniugis cubile custodiat, alere dulces liberos possit, ministrare pauperibus. Hec est preferenda diuitibus: hec est que Christi iudicium non timebit.

32. Hanc emulamini, filie: Bonum est enim emulari in bono. Aemulamini meliora carismata . Spectat uos Dominus semper; spectat, inquam, iehsu, cum ad gazophylacium [d 1Kb] accedit, et de bonorum operum mercedibus stipem putatis egentibus conferendam. Quantum est igitur ut era tua conferas, et Christi corpus acquiras! Noli ergo uacua prodire in conspectum Domini Dei tui, uacua misericordie, uacua fidei, uacua castitatis; non enim inanes Dominus, sed uirtutibus opimas spectare iehsu  et laudare consueuit. uideat te adolescentula laborantem, uideat ministrantem. Hec est enim merces quam Deo debes, ut de aliarum quoque profectibus mercedem tuam Deo conferas. Nulla merces Deo melior, quam ea que habet pietatis munera.



CAPUT uI.

In Nemi exemplum uidue ex nuru ad uirtutem abs se instituta fructum capientis ob oculos ponitur. Hinc colligitur numquam defutura bone uidue necessaria subsidia. Quod si tristior uideatur illius uita, tunc beatiorem illam esse, cum ipsi a Domino gaudia sint promissa: quo loco nonnulla de lacrymarum utilitate disputantur.

33. An uero mediocris tibi uidua illa uidetur  Nemi, que uiduitatem suam messis manipulis sustentabat aliene, quam euo grauem alebat nurus ? Nam hoc quoque et ad subsidium et ad gratiam proficit uiduarum, ut ita instituant nurus suas, quo possint in his mature habere subsidium senectutis; et quasi stipendium magisterii, mercedem quoque sue capere discipline. 195 Etenim que bene instituerit, bene erudierit nurum  suam, Ruth ei deesse non poterit, que uiduitatem socrus paterne domui preferat: et si uir quoque eius mortuus fuerit, non relinquat tamen, alat inopem, soletur merentem, nec dimissa discedat: nescit enim egere optima disciplina. Sic illa Nemi duobus destituta filiis et marito, que fructus fecunditatis amiserat, pietatis emolumenta non perdidit; nam et solatium meroris, et subsidium paupertatis inuenit .

34. uidetis igitur, sancte femine, quam fecunda sit uidua prole uirtutum, meritorumque suorum sobole, que perire non possit. Bona igitur uidua egere non nouit: et si fesse fuerit etatis, et supreme paupertatis, eruditionis tamen sue solet habere mercedem. Etsi proximi defuerint, inuenit tamen extraneos  qui matrem colant, reuereantur parentem, paruisque alimentorum sumptibus [a 1Kb] mercedem cupiant sue commendationis acquirere; plus enim uidue [b 1Kb] rependunt merita. Nam cibos querit, sumptus impendit.

35. Sed tristes uidetur ducere dies, et lacrymis tempus exigere. Hoc beatior, quod perpetua sibi gaudia exiguis fletibus emit, paruisque momentis tempora acquirit eterna. Quibus bene dicitur: Beate tristes, ipse enim ridebitis . Quis igitur falsas presentium imagines gaudiorum, future securitatis preferat uoluptati? An despicabilis nobis auctor uidetur, ille Dominici corporis auctor electus, qui cinerem sicut panem manducabat, et potum cum fletu miscebat, et uespertinis lacrymis matutine sibi letitiam  redemptionis acquirebat ? Unde igitur plurimum gaudere meruit, nisi quia plurimum fleuit, et tamquam lacrymarum pretio suarum future sibi glorie gratiam comparauit?

36. Habet igitur uidua bonam commendationis materiam, ut dum uirum luget, fleat seculum: ac in promptu sint lacryme redemptrices, dum impenduntur mortuis, uiuentibus profuture. [c 1Kb] Paratus est mestitudini anime fletus oculorum: misericordiam conciliat, laborem minuit, dolorem ableuat, seruat pudorem; nec iam misera sibi uidetur, que consolationem in lacrymis habet, in quibus sunt caritatis stipendia et pietatis officia.



CAPUT uII.

Fortitudinem uiduis non deesse in Iudith ostenditur:  cuius ueste ac ieiuniis commemoratis, describitur eiusdem in Holophernem preparatio. Quanta fuerit eius castitas, atque in commentanda pia fraude sapientia: quanta etiam temperantia et sobrietas. Ad extremum demonstrato non maiorem in ipsa fortitudinis  quam prudentie laudem emicare, summa eius in tanto successu modestia declaratur.

37. Sed nec fortitudo bone uidue deesse consueuit. Hec enim uera est fortitudo, 196 que nature usum, sexus infirmitatem, mentis deuotione transgreditur: qualis in illa fuit, cui nomen Iudith, que uiros obsidione fractos, perculsos metu, tabidos fame, sola potuit a colluuione reuocare, ab hoste defendere. Ea enim, ut legimus, cum Holophernes successu multorum terribilis preliorum, intra muros innumera uirorum millia cegisset, armatis pauentibus, et de extrema iam sorte tractantibus, extra murum processit: et illo prestantior exercitu, quem liberauit; et eo fortior, quem fugauit .

38. Sed ut discas mature uiduitatis affectum, seriem  ipsam persequere Scripturarum. A diebus enim uiri sui quibus ille defunctus est, uestem iucunditatis deposuit, meroris assumpsit: per omnes dies intenta ieiunio, [d 1Kb] sabbato tantum, et dominica sacratarumque temporibus feriarum, non refectioni indulgens, sed religioni deferens. Hoc est enim, siue manducatis, siue bibitis, in nomine Iesu Christi agenda esse omnia ; ut etiam ipsa refectio corporalis sacre religionis cultui deferatur. Diuturnis igitur meroribus, et quotidianis roborata ieiuniis sancta Iudith  que seculi oblectamenta non querit, periculi negligens, mortisque contemptu fortior; [e 1Kb] ut commenta strueret doli, uestem illam iucunditatis, qua, uiuente uiro, uestiri solebat, se induit: quasi placitura uiro, si patriam liberaret.  Sed uirum alium uidebat, cui placere querebat; illum utique, de quo dictum est: Post me uenit uir, qui ante me factus est . Et bene coniugales pugnatura resumpsit ornatus; quia monimenta coniugii arma sunt castitatis: neque enim uidua alias aut placere posset, aut uincere.

39. Quid cetera persequamur, quod inter millia hostium casta permansit? Quid eius sapientiam predicemus, quod huiuscemodi [f 1Kb] est commentata consilium? Potentem elegit, ut intemperantiam a se inferioris arceret, occasionem pararet uictorie. Abstinentie meritum, pudicitie gratiam reseruauit. Nec cibo enim, ut legimus, maculata, nec adulterio, non minorem seruate castitatis ex hostibus reuexit triumphum, [g 1Kb] quam patrie liberate 

40. Quid sobrietatem loquar? Temperantia enim uirtus est feminarum. Inebriatis uino uiris et somno sepultis abstulit uidua gladium, [h 1Kb] exeruit manum, bellatoris abscidit caput, per medias hostium acies  intemerata processit  Aduertitis igitur quantum nocere mulieribus possit ebrietas, quando uiros uina sic soluunt, ut uincantur a feminis? Esto igitur, uidua, temperans: casta primum a uino, ut possis casta esse ab adulterio. Nequaquam te ille tentabit, si uina non tentent. Nam si Iudith bibisset, dormisset cum adultero. Sed quia non bibit; haud difficile [a 1Kb] ebrios exercitus, unius sobrietas et uincere potuit, et eludere.

41. Nec dextere tantum hoc opus, sed multo maior trophea sapientie. Nam cum manu 197 solum Holophernem uicisset, consilio omnem hostium uicit exercitum . Suspenso enim Holophernis capite, quod uirorum non potuit excogitari consilio, suorum erexit animos, hostium fregit:  suos pudore excitans, hostes quoque terrore percellens; eoque cesi sunt et fugati. Ita unius uidue temperantia atque sobrietas non solum naturam suam uicit, sed quod est amplius, fecit uiros etiam fortiores .

42. Nec his tamen elata successibus, cui utique gaudere et exsultare licebat iure uictorie, uiduitatis reliquit officium: sed contemptis omnibus qui eius nuptias ambiebant, uestem iucunditatis deposuit, uiduitatis resumpsit: nec triumphorum suorum amauit ornatus, illos existimans esse meliores quibus uitia corporis, quam quibus hostium arma uincuntur .



CAPUT uIII.

Plures alias uiduas que uirtute ad Iudith accesserint,  exstitisse ait uir sanctus, at de sola Debbora nunc se dicturum. Quanta documenta uiduis ea reliquerit, quam uiri a qua regerentur defenderenturque, elegerunt. Maximam quoque illius gloriam inde profectam, quod filium a se informatum bello prefecerit, hic autem copias, nisi adesset illa, negauerit sese ducturum. Eam igitur et exercitui prefuisse et prenuntiasse belli exitum; in qua Ecclesie pugne ac triumphi, nec non spiritalia arma designata sunt: historice uero feminis omnes auferuntur infirmitatis excusationes.

43. Ac ne una uidua tantum hoc opus inimitabile  aliis uideatur implesse, plures alias, uel parilis, uel proxime fuisse uirtutis nequaquam dubitandum uidetur; bona enim seges plurimas spicas fructu refertas ferre consueuit. Nec dubites [b 1Kb] illam, ueterum segetem temporum in complurium feminarum moribus fecundasse. Sed quia prolixum est complecti omnes, [c 1Kb] cognoscite aliquas, et precipue Debboram, cuius nobis prodidit Scriptura uirtutem .

44. Hec enim docuit non solum uiri auxilio uiduas non egere, uerumetiam uiris esse subsidio: que nec sexus infirmitate reuocata, munia uirorum obeunda suscepit, et suscepta cumulauit. Denique cum Iudei Iudicum regerentur arbitrio, quia uirili non poterant uel equitate regi, uel uirtute defendi,  bellis hinc inde ardentibus, Debboram sibi cuius regerentur iudicio, cooptarunt. Itaque multa millia 198 uirorum una uidua et in pace rexit, et ab hoste defendit. Multi Iudices in Isrel, [d 2Kb] sed nulla ante iudex femina: multi Iudices post Iesum, sed nullus propheta. Et ideo lectum istius puto esse iudicium, et gesta eius arbitror esse descripta; ne mulieres a uirtutis officio, muliebris sexus infirmitate reuocentur. uidua populos regit, uidua ducit exercitus, uidua duces eligit, uidua bella disponit, mandat triumphos. Non ergo natura rea est culpe, nec infirmitati obnoxia: strenuos non sexus, sed uirtus facit.

45. Et in pace quidem nulla querimonia, nullus error mulieris inuenitur: cum plerique non mediocrium peccatorum auctores populo suo Iudices exstitissent.  Ubi uero Chananei, gens ferox prelio, et affluentium copiarum opima successu, hostiles in populum Iudeorum animos extulerunt, uidua pre ceteris bellicos instruit apparatus. Et ut discas non publicis copiis domesticas necessitates fuisse subnixas, sed domesticis disciplinis munus publicum gubernatum, domo propria filium ducem producit exercitus, [e 1Kb] ut agnoscatis quod possit instituere uidua bellatorem: quem quasi mater erudiit, quasi Iudex preposuit, quasi fortis instituit, quasi prophetissa uictorie certe transmisit .

46. Denique in mulieris manu summam fuisse  uictorie docet Barach filius dicens: Nisi tu ueneris mecum, non ibo; quia non noui diem in qua dirigit Dominus angelum suum mecum . Quanta ergo femine istius uirtus, cui dux dicit exercitus: nisi tu ueneris, non ibo? Quanta, inquam, uidue fortitudo, que a periculis filium nec materno reuocat affectu; immo ad uictoriam filium studio matris hortatur, dicens quod in manu mulieris sit summa uictorie?

47. Debbora ergo prelii prophetauit euentum, Barach iussus produxit exercitum: Iel cepit triumphum; huic enim [a 1Kb] prophetie in Debbora militauit, que mystice nobis ortum surrecture ex gentibus Ecclesie reuelauit, cui triumphus de Sisara spiritali, hoc est, de aduersariis potestatibus quereretur. Nobis  igitur prophetarum oracula dimicarunt, nobis illa prophetarum iudicia et arma uicerunt. Et ideo non populus Iudeorum, sed etiam Iel uictoriam de hoste quesiuit. Infelix ergo populus, qui hostem quem fugauit, persequi fidei uirtute non potuit. Itaque illorum delicto salus gentibus: illorum desidia nobis seruata uictoria est.

48. Iel ergo prostrauit Sisaram, quem tamen corusco duce, hoc enim significat [b 1Kb] interpretatio Barach, manus ueterum fugauerat Iudeorum; 199 frequenter enim, ut legimus, orationibus et meritis prophetarum celestia Patribus affuere subsidia. Sed his iam tunc de nequitiis spiritalibus uictoria parabatur, quibus dicitur in Euangelio: uenite, benedicti Patris mei, possidete paratum uobis regnum a constitutione  mundi . Ergo principium uictorie a maioribus, finis in Ecclesia.

49. Ecclesia autem non armis secularibus uincit aduersarias potestates, sed armis spiritalibus, que sunt fortia Deo ad destruendas munitiones, et altitudinem nequitie spiritalis . Et ideo Sisare sitis lactis poculo restinguitur , [c 1Kb] quia ratione superatur; quod enim nobis salutare ad escam, hoc aduersarie potestati lethale ad infirmitatem. Arma Ecclesie fides, arma Ecclesie oratio est, que aduersarium uincit.

50. Ergo secundum historiam ad prouocandos animos feminarum femina iudicauit, femina disposuit, femina prophetauit, femina triumphauit, et preliaribus intermixta copiis, imperio uiros [d 1Kb] docuit  militare femineo. Secundum mysterium uero fidei militia Ecclesie uictoria est.

51. Non ergo habetis quod per naturam uos excusetis, femine. Non habetis, uidue, quod ad infirmitatem sexus, autad amissi onem subsidii maritalis,  mobilitatem [e 1Kb] uestram referre possitis. Satis unicuique presidii est, si uirtus non desit anime. Et ipse in uiduis frequens processus etatis munimen pudoris est; et ipse amissi coniugis dolor, usus operis, domus cura, sollicitudo liberorum, noxiam pudori solet arcere lasciuiam: atque ipse lugubris [f 1Kb] habitus, pompa funebris, fletus assiduus, et meste fronti inarantibus rugis impressa tristitia, petulantium premit oculos, restinguit libidines, procaces auertit aspectus. Bonus custos pudoris, pietatis dolor: non obrepit culpa, si cura non desit.



CAPUT IX.

Earum que dictitarent, sibi melius fore si letis successibus abundarent, obiectioni occurrit, ostendens e sacris litteris subsidia uiduis in filiis generisque  suppetere: quod postquam exemplo socrus Simonis confirmatum est, eos hortatur ut ad Apostolos tamquam ad proximos atque affines confugiant; ubi pulcherrime de sanctorum inuocatione disserit. Postea querimoniis quibusdam de solitudine ac patrimonii conseruandi necessitate refutatis, indecentissimum esse demonstrat uiduam cui filie iam nubiles aut iam nupte sint, adhuc nubere.

52. Didicistis igitur, uidue, subsidio uos non egere nature, et posse salubritatem tenere consilii: nec domestico indigere presidio, que etiam publice potestis apicem potentie uindicare.

53. Sed fortasse dicit aliqua, ei tolerabilem 200 uiduitatem cui profluant res secunde: aduersis  uero uiduas cito frangi, facile succumbere. De quo etsi, ipso doceamur usu, [g 1Kb] leta uiduis lubrica magis esse quam seria; tamen Scripturarum instruimur exemplis , infirmitatibus quoque uiduarum non deesse solere subsidia: faciliusque quam ceteris diuina atque humana suppetere, si bene filios instituant, generos legant. Denique cum socrus Simonis magnis febribus detineretur, Petrus et Andreas rogauerunt Deum pro ea: Et stans super illam, imperauit febri, et remisit illam, [h 1Kb] et continuo surgens ministrabat illis .

54. Magnis, inquit, tenebatur febribus, et rogauerunt illum pro ea. Et tu habes proximos, qui pro te supplicent. Habes [i 1Kb] apostolos proximos, habes martyres proximos, si in ipsa martyribus deuotionis  societate, misericordie quoque muneribus appropinques, proximus est enim qui misericordiam facit. Fac et tu misericordiam, et eris Petro proxima . Non sanguinis necessitudo, sed uirtutis cognatio facit proximos; quia non in carne ambulamus,  sed in spiritu. Ama ergo propinquitatem Petri, affinitatem Andree; ut pro te rogent, et recedant cupiditates tue. uerbo Dei pulsata surges illico, que in terris iacebas, ut Christo ministres. Nostra enim conuersatio in celis est, unde et Saluatorem exspectamus Dominum Iesum . Nemo enim iacens Christo ministrat. Ministra pauperi, et ministrasti Christo: Quod enim uni horum fecistis, mihi, inquit, fecistis . Habetis ergo, uidue, auxilium, si tales uobis generos, posteritati uestre patronos, tales proximos eligatis.

55. Ergo rogauerunt pro uidua Petrus et Andreas. Utinam exsistat aliquis qui tam cito possit rogare pro nobis, uel certe isti qui pro socru rogant, Petrus, et Andreas frater eius; tunc enim [a 1Kb] pro affine poterant,  nunc iam possunt pro nobis, et pro omnibus impetrare. uidetis enim quod magno peccato obnoxia, minus idonea sit que pro se precetur, certe que pro se impetret. Adhibeat igitur ad medicum alios precatores. Aegri enim nisi ad eos aliorum precibus medicus fuerit inuitatus, pro se rogare non possunt. Infirma est caro, mens egra est, et peccatorum uinculis impedita, ad medici illius sedem debile non potest explicare uestigium. Obsecrandi sunt angeli pro nobis, qui nobis ad presidium dati sunt: martyres obsecrandi, quorum uidemur nobis quodam corporis pignore patrocinium uindicare. Possunt pro peccatis rogare nostris, qui proprio sanguine, etiam si qua habuerunt peccata, lauerunt; isti enim sunt Dei martyres, nostri presules, speculatores  uite actuumque nostrorum. Non erubescamus eos intercessores nostre infirmitatis adhibere, quia ipsi infirmitates corporis, etiam [b 1Kb] cum uincerent, cognouerunt.

56. Inuenit ergo Petri socrus qui pro se rogarent. Et tu, uidua, inuenis qui pro te supplicent: 201 si quasi uere uidua et desolata [c 1Kb] in Deum speres, instes obsecrationibus, insistas orationibus, afficias corpus tuum quasi quotidie moriens, ut moriendo reuiuiscas: fugias delicias, ut etiam egra saneris: Nam que in deliciis est, uiuens mortua est .

57. Sublata est tibi causa nubendi, habes qui pro te intercedant; ne dixeris: Destituta sum. Querela nupture est. Ne dixeris: Sola ego sum. Castitas  solitudinem querit: pudica secretum, impudica conuentum. [d 1Kb] Sed negotium habes: habes et intercessorem. Aduersarium uereris: apud iudicem pro te Dominus interuenit dicens: Iudicate pupillo, et iustificate uiduam .

 58. Sed et patrimonium uis tueri. Maius pudoris est patrimonium, quod melius regit uidua quam nupta. Seruus peccauit. Ignosce; melius est enim alterius culpam feras, quam tuam prodas. [e 1Kb] Sed uis nubere. Licet. Non habet crimen simplex uoluntas. Causam non quero: cur fingitur? Si honestam putas, fatere: si incongruam, sile. Ne accuses Deum, ne accuses propinquos, quod presidia tibi desint; utinam non desit uoluntas! Nec te consulere liberis dicas, quibus matrem eripis.

59. Est etiam quod facultate licet, et etate non licet. Cur materne parantur nuptie inter nuptias filiarum, et plerumque post nuptias? Cur adulta filia discit prius sponsum matris quam suum crubescere? Suasimus, fateor, ut uestem mutares, non ut flammeum  sumeres: ut a sepulcro recederes, non ut thalamum preparares. Quid sibi uult noua nupta, post generos? [f 1Kb] Quam indecorum est iuniores habere liberos, quam nepotes!



CAPUT X.

Ad Christum redit cuius summam in adeundis miseris quibuslibet benignitatem laudans, eam oculis nostris Euangelii beneficio subiectam dicit. Sub hec uarias, quibus in curando idem medicus noster usus noscitur, rationes narrat: deinde curationis predicat celeritatem, dummodo inuocare medicum non negligamus: istis subnectit moralem de uoluntate quam in socru Petri expressam docet, acceptionem: postremo ubi exposuit qualem Christi ministrum, maxime uero episcopum esse deceat, ipsorum ait esse  proprium per gratiam surgere.

60. Sed ad propositum reuertamur, neque nostrorum dolentes uulnera peccatorum, medicum relinquamus: et dum alienis medemur ulceribus, ulcera nostra cumulemus. Rogatur ergo hic medicus. Ne timeas, quia magnus est Dominus, et fortasse ad egram dedignetur uenire; uenit enim ad nos sepe de celo: nec solum diuites, sed etiam pauperes solet et seruulos pauperum uisitare. uenit et nunc rogatus ad Petri socrum, et stans super illam, 202 imperauit febri, et remisit illam: et continuo surgens ministrabat illis . Sicut dignus memoria, ita dignus desiderio, dignus etiam caritate Dominice in singulos, dignationis affectus, [g 1Kb] et facta  miranda. uisitare uiduas non dedignatur, et tugurii uilis penetralia angusta succedere. Quasi Deus imperat, quasi homo uisitat.

61. Gratias Euangelio per quod etiam nos qui oculis nostris uenientem in hunc mundum non uidimus  Christum, uidemur ei, dum facta eius legimus, interesse; ut sicut illi quibus appropinquabat, fidem mutuabantur ex eo; ita nobis, dum gestis eius credimus, appropinquet.

62. uides qualia habet genera sanitatum? Imperat febri, imperat spiritibus immundis, alibi ipse manus imponit. Non solum igitur uerbo, sed etiam tactu egros curare consueuit. Et tu igitur que uariis mundi estuas cupiditatibus, uel forma uiri alicuius capta, uel pecunia, roga Christum, adhibe medicum, porrige ei dexteram tuam, tangat interiora tua Dei manus, uerbique celestis gratia interiorum uenas scrutetur animorum, pulset Dei dextera secreta cordis. Aliis oculos luto illinit , ut uidere possint, Creatorque omnium docet  nos nostre memores debere esse nature, et corporis cernere uilitatem; nemo enim magis potest uidere diuina, nisi qui [a 1Kb] humilitatis conscientia sue nescit attolli. Alius sacerdoti se offerre precipitur, ut carere in perpetuum lepre possit exuuiis . Solus enim mentis et animi potest seruare munditiam, qui ei sacerdoti se nouit offerre, quem pro peccatis nostris accepimus aduocatum, illum utique cui dicitur: Tu es sacerdos in eternum secundum ordinem Melchisedech .

63. Nec uereare moram aliquam sanitatis. Nescit impedimentum qui sanatur a Christo. Opus est ut remedium adhibeas, quod acceperis; simul enim ut preceptum dederit, cecus uidet, paralyticus ambulat, mutus loquitur, surdus audit, febriens ministrat,  lunaticus liberatur. [b 1Kb] Et tu igitur quecumque indecore alicuius rei cupiditate languescis, obsecra Dominum, fidem defer, nec ullam timeas moram. Ubi adest oratio, adest uerbum, fugatur cupiditas, libido discedit. Nec confessionis uerearis offensam; immo magis presume prerogatiuam: incontinenti enim que corporis morbo antea laborabas, Christo incipies ministrare.

64. Potest etiam hoc loco uideri Petri socrus affectio uoluntatis, ex qua sibi uelut semen future posteritatis assumpserat; quod unicuique uoluntas sua posteritatis est auctor. Ex uoluntate enim sapientia nascitur, quam sapiens in matrimonium adsciscit sibi, dicens: Proposui ego hanc adducere mihi in coniugium . Ergo uoluntas illa que  primo uariarum cupiditatum estibus madefacta languebat, postea per apostolatus officium in ministerium Christi iam robusta surrexit.

 203 65. Simul qualis esse debeat [c 1Kb] qui Christo ministrat, ostenditur; oportet enim primo carere uariarum illecebris uoluptatum, uitare internum corporis animique languorem, ut corpus et sanguinem Christi ministret. Neque enim potest quisquam peccatis suis eger, minimeque sanus, immortalium sanitatum remedia ministrare. uide quid agas, sacerdos, nec febrienti manu corpus Christi attingas. Prius curare, ut ministrare possis. Si mundos eos qui ante fuerant leprosi, Christus iubet occurrere sacerdotibus , quanto magis mundum ipsum conuenit esse sacerdotem! Non habet igitur quod moleste ferat illa uidua quod sibi non pepercerim, quando nec mihi parco.

66. Surrexit itaque Petri, inquit, socrus, et ministrabat  illis . Et bene surrexit; sacramenti enim typum apostolica iam gratia ministrabat. Proprium est autem surgere Christi ministros, iuxta quod scriptum est: Surge, qui dormis, et exsurge a mortuis .



CAPUT XI.

Causis que pro nuptiarum iteratione afferri solent, explosis, profitetur a se non damnari secunda coniugia; quorum licet ex Apostolo incommoda percurrat, conditionem tamen affirmat approbatam in Ecclesia: quo loco hereticos qui ea prohibebant, castigat. Cum autem diuerse diuersorum sint uires, hinc factum scribit, ut non imperaretur castitas, sed suaderetur.

 67. Dicimus [d 1Kb] igitur nec sumptibus egere uiduas, que donare consueuerint: nec subsidio, a quibus sepe, in periculis maximis, defense copie sunt uirorum: maritalia iis quoque officia uel a generis, uel a proximis facile solere reparari: esse etiam in eas diuinam misericordiam promptiorem; et ideo cum suppetere non uideatur causa nubendi, studium abesse debere.

68. Quod tamen pro consilio dicimus, non pro precepto imperamus, prouocantes potius uiduam, quam ligantes; neque enim prohibemus secundas nuptias, sed non suademus. Alia est enim infirmitatis contemplatio, alia gratia castitatis. Plus dico, non prohibemus secundas nuptias, sed non probamus sepe repetitas; [e 1Kb] neque enim expedit quidquid  licet: Omnia mihi licent, dicit Apostolus, sed non omnia sunt utilia . Et uinum bibere licet, sed plurimum non decet.

 69. Licet ergo nubere, sed pulchrius est abstinere; sunt enim uincula nuptiarum. uultis scire que uincula? Que sub uiro est mulier, uiuente uiro alligata est legi: si autem mortuus fuerit uir, 204 soluta est a lege uiri . Probatum est igitur uinculum esse coniugium, quo mulier ligatur et soluitur. [a 1Kb] Bona mutui amoris gratia, sed maior est seruitus. Neque enim mulier sui corporis potestatem habet, sed uir . Et ne forte tibi non coniugii uideatur ista seruitus esse, sed sexus: Similiter et uir sui corporis potestatem non habet, sed mulier. Quanta igitur coniugii necessitas, que subiicit alteri etiam fortiorem! Mutuis enim necessitatibus ab utroque seruitur. Nec temperanti licet iugo subducere caput, cum alterius intemperantie  seruiendum sit. Pretio, inquit, empti estis, nolite fieri serui hominum . uidetis quam euidens sit coniugalis definitio seruitutis. Non ego hoc dico, sed Apostolus: nec ille, sed Christus qui loquebatur in eo. Et hanc utique seruitutem de bonis coniugibus definiuit. Namque supra sic habes: Sanctificatus est uir infidelis per uxorem fidelem: et sanctificata est mulier infidelis per maritum fidelem . Et infra: Quod si infidelis discedit, discedat. Non est [b 1Kb] seruituti deditus frater aut soror in talibus . Si igitur bonum coniugium seruitus est, [c 1Kb] malum coniugium quid est; quando nequeunt se inuicem sanctificare, sed perdere?

70. Sed ut ad gratiam uirtutis uiduas adhortamur, ita etiam ad ecclesiasticam disciplinam feminas  prouocamus; quia Ecclesia constat ex omnibus. [d 1Kb] Licet Christi grex, tamen in aliis pabulo uescitur, in aliis adhuc lacte nutritur; quibus lupi illi qui latent in uestitu ouium, sunt cauendi, abstinentie speciem pretendentes, prouocantes autem intemperantie feditatem. Etenim quia sciunt ualida onera castitatis; cum ipsi ea attingere digitulis non queant, ab aliis supra modum exigunt, cum ipsi seruare nec modum possint, [e 1Kb] sed iniusto sub fasce succumbant. Mensura enim oneris pro mensura debet esse gestantis, alioquin impositi oneris fit ruina, ubi uectoris infirmitas est; nam et infantium fauces strangulat esca robustior.

71. Et ideo sicut multitudo uectorum non paucorum uiribus estimatur; nec tamen fortioribus de  aliorum infirmitate prescribitur, sed unicuique quantum oneris subire cupiat, relaxatur, manente mercedis cumulo in uirtutis augmento: ita etiam feminis non laqueus iniiciendus, non supra uires abstinentie  grauioris uectura subeunda est: sed relinquendum ut unaqueque se pendat, non auctoritate aliqua coacta precepti, sed incremento gratie prouocata. Et ideo diuersis uirtutibus merces diuersa proposita est. Nec aliud reprehenditur, ut aliud predicetur: sed omnia predicantur, ut que meliora sunt, preferantur.



205 CAPUT XII.

Nonnulla traduntur precepti atque consilii discrimina, que ut adhuc innotescant manifestius, diuitis adolescentis, cuius Euangelium meminit, historia: nec non premiorum consiliis preceptisque propositorum diuersitas enarratur.

 72. Honorabile itaque coniugium, sed honorabilior integritas; nam et qui matrimonio iungit uirginem suam, bene facit: et qui non iungit, melius facit . Quod igitur bonum est, non uitandum est: quod est melius, eligendum est. Itaque non imponitur, [f 1Kb] sed preponitur. Et ideo bene Apostolus dixit: De uirginibus preceptum Domini non habeo, consilium autem do . Etenim preceptum in subditos fertur, consilium amicis datur. Ubi preceptum est, [g 1Kb] ibi lex est: ubi consilium, ibi gratia est. Preceptum, ut ad naturam reuocet: consilium, ut ad gratiam prouocet. Et ideo lex Iudeis lata est, gratia autem electioribus reseruata est. Lex, ut a nature finibus culpe studio demeantes, ad nature obseruantiam pene terrore reuocaret: gratia autem,  ut electos cum studio bonorum, tum propositis etiam premiis prouocaret.

73. [h 1Kb] En tibi distantia precepti atque consilii, si illum recorderis, cui in Euangelio  ante prescribitur, ne homicidium faciat, ne adulterium admittat, ne falsum testimonium dicat; preceptum etenim ibi est, ubi est pena peccati. At uero cum se precepta legis memorasset implesse, consilium eidem datur, ut uendat omnia, et sequatur Dominum; hec enim non precepto imperantur, sed pro consilio deferuntur. Duplex namque forma mandati est: una preceptiua, altera uoluntaria. Unde et Dominus in alia dicit: Non occides, ubi precepit; in alia: Si uis perfectus esse, uende omnia tua. Ergo hic liber est a precepto, [i 1Kb] cui defertur arbitrium.

 74. Itaque qui preceptum impleuerint, possunt dicere: Serui inutiles sumus: quod debuimus facere, fecimus . Hoc uirgo non dicit, non dicit ille qui bona sua uendidit: sed quasi reposita  exspectat premia, sicut sanctus Apostolus qui ait: Ecce nos reliquimus omnia, et secuti sumus te, quid ergo nobis erit ? Non quasi inutilis seruus, quod debuit facere, ea fecisse se dixit: sed quasi utilis domino, qui commissa sibi talenta quesitis multiplicauit usuris, mercedem fidei atque uirtutis bene sibi conscius, meritorumque securus exspectat. Et ideo ei cum ceteris dicitur: 206 uos qui secuti estis me in regeneratione, cum sederit Filius hominis in sede maiestatis sue, sedebitis et ipsi supra duodecim sedes, iudicantes tribus Isrel . At uero illi qui talenta seruauerat, etsi premia, minora tamen pollicetur dicens: Quoniam super pauca fuisti fidelis, supra multa te constituam . Fides igitur ex debito, misericordia  in premio. Qui bene credidit, ut ei credatur, emeruit: qui bene contulit, quoniam suum non quesiuit, quod celeste est, impetrauit.



CAPUT XIII.

Allato Euangelii loco de spadonibus, eos qui uel natura uel hominum uiolentia tales facti sunt, non magnopere ob id laudandos: qui uero proprias manus in se conuerterint, damnandos ait; hanc actionem ostendens neque utilem esse, cum mentis concupiscentiam minime auferat: neque honestam, cum certamini locum non relinquat. Solos igitur predicandos illos qui per continentiam se ipsi uicerint: sed cogendum ad hoc neminem esse, quando nec Apostolus, nec Christus ipse precepto constrinxerit eam uirtutem; unde intelligas non improbari matrimonii uota,  sed castitatis anteferri.

75. Ideo ergo preceptum non datur, consilium datur; preceptum enim castitatis est, consilium integritatis: Sed non omnes capiunt uerbum istud, sed quibus datum est. Sunt enim spadones qui de matris utero sic nati sunt ; in quibus  nature necessitas, [a 1Kb] non uirtus est castitatis hominibus. Et sunt spadones qui se ipsos castrauerunt; uoluntate utique, non necessitate. Et sunt spadones qui facti sunt ab hominibus. Et ideo magna in iis [b 1Kb] continentie gratia; quia uoluntas facit, non infirmitas continentem. Nam decet integrum diuini operis seruare munus. Nec illis forte parum sit lubrico corporis non teneri; nam si erepta est subeundi istius palma certaminis, erepta etiam materia periculi: et quamuis non queunt coronari, non queunt tamen uinci. Habent alia genera uirtutum, quibus commendare se debeant, si fides firma sit, proflua misericordia, aliena auaritia, frequens gratia. Sed in istis nulla culpa; quia facti ignorantia.

76. Non eadem causa eorum, qui in se ipsos ferro  utuntur, quo non imprudenter defleximus; sunt enim qui uirtutis loco ponant, [c 2Kb] ferro culpam compescere. De quibus etsi nostram nolumus proferre sententiam, quamuis sint statuta 207 maiorum; considerent tamen, [d 1Kb] ne quis id ad professionem infirmitatis trahat, non ad firmitatis gloriam. Ergo nemo militet, ne aliquando uincatur: nec pedis utatur obsequio, qui gradiendi periculum reformidat: nec oculi intendat officio, qui concupiscentie timet lapsum. Sed quid prodest carnem abscindere, cum etiam culpa sit in ipso aspectu? Nam et qui uiderit mulierem ad concupiscendum, iam mechatus est eam in corde suo . Et que similiter uirum in concupiscentiam uiderit, adulteratur. Castos ergo, non infirmos esse nos conuenit: pudicos oculos  habere, non debiles.

77. Nemo igitur, ut plerique arbitrantur, se debet abscindere, sed magis uincere; uictores enim recipit Ecclesia, non uictos. Et quid argumentis utar, cum presto sit Apostolici forma prescripti? Sic enim habes: [e 37Kb] Utinam et abscindantur qui uolunt uos circumcidi  ! Cur enim corone occasio, et uirtutis usus eripitur homini, qui natus ad laudem est, ad uictoriam preparatus, qui potius uirtute anime castrare se possit? Sunt enim spadones qui se ipsos castrauerunt propter regnum celorum .

78. Sed et hoc non omnibus imperatur, sed ab omnibus flagitatur. Etenim qui mandata dat, decretorum semper tenere debet mensuram: et qui pensa distribuit, equitatem debet examinis reseruare: Statera enim fallax, abominatio est apud Deum . Est ergo minus pondus et maius: sed utrumque non recipit Ecclesia; Pondus enim maius et minimum, et mensure duplices, immunda in conspectu Domini utraque . Sunt pensa que  diuidit sapientia; et ita diuidit ut uirtutem, uiresque estimet singulorum. Et ideo dicit: Qui potest capere, capiat .

79. Scit enim creator omnium affectus esse uarios singulorum; et ideo premiis uirtutem prouocauit, non infirmitatem uinculis alligauit. Scit et ille gentium Doctor , bonus morum auriga nostrorum, et quidam interiorum rector affectuum, qui de se ipso didicerat legi mentis legem corporis repugnare; eamdem tamen Christi gratie cedere: scit, inquam, uarios incursus mentium repugnare; et ideo neque in tantum adhortationem integritatis intendit, ut aboleret gratiam nuptiarum: neque ita coniugium pretulit, ut studia integritatis exstingueret. Sed a continentie persuasione incipiens,  ad incontinentie remedia descendit: et cum brauium superne uocationis fortioribus demonstrasset; deficere tamen in uia neminem passus est: ita plaudens prioribus, ut non despiceret et sequentes; didicerat enim et ipse, quia Dominus iehsu aliis panem hordeaceum , ne in uia deficerent, aliis corpus suum , ut ad regnum contenderent, ministrauit.

80. Nec Dominus ipse preceptum imposuit, 208 sed uoluntatem inuitauit: nec Apostolus preceptum statuit, sed consilium dedit . Sed non hoc humanum consilium, humanarum uirium habere mensuram: diuine munus misericordie confitetur in se esse collatum; ut fideliter sciret prima preferre, secunda disponere. Et ideo Existimo, inquit,  non statuo, sed existimo bonum esse propter instantem necessitatem .

81. Non ergo copula nuptialis quasi culpa uitanda, sed quasi necessitatis sarcina declinanda. Lex enim astrinxit uxorem, ut in laboribus et in tristitia filios generet, et conuersio eius ad uirum sit, quod ei ipse dominetur . Ergo laboribus et doloribus in generatione filiorum addicitur nupta, non uidua:  et dominatui uiri sola subditur copulata, non uirgo. Omnium autem horum uirgo libera est, que uerbo Dei suum spopondit affectum, que sponsum benedictionis cum facibus exspectat , bone lumine uoluntatis accenso. Et ideo prouocatur consiliis, non uinculis illigatur.



CAPUT XIu.

Etsi uidua non acceperit preceptum, consilium tamen tam frequens tamque utile illam accepisse, ut contemnendum non uideatur. Nolle se cuiquam laqueum iniicere, cum Ecclesie ager ipso quoque ditetur coniugio: sed uiduitatem que laudatur ab Apostolo, bonam negari nequaquam posse; unde non perfunctorie in eos agit, quorum legibus illam nouerat esse proscriptam.

 82. Sed nec uidua preceptum accipit, sed consilium: consilium autem non semel datum, sed sepe repetitum. Nam et primo dixit: Bonum est enim mulierem non tangere ; et iterum: uolo sic omnes homines esse sicut et meipsum ; et tertio: Bonum est illis, si sic maneant sicut et ego ; et quarto: Bonum est propter instantem necessitatem : et hoc placere Domino, et hoc honestum esse: postremo beatiorem esse in uiduitate [a 1Kb] perseuerantiam, non tantum suo consilio, sed etiam Dei Spiritu definiuit. Quenam igitur talis consiliarii benignitatem recuset, qui et uoluntati habenas indulgeat, et id suadeat aliis quod in se expertus utile iudicauit, non facilis comprehendi, nec  fastidiosus equari? Que igitur refugiat sancta fieri corpore et spiritu; cum supra laborem sit premium, supra usum gratia, supra opus merces?

83. Atque hoc ita dico, non ut laqueum ceteris iniiciam, sed ut commissi mihi ruris operarius agrum hunc Ecclesie fertilem cernam, nunc integritatis flore uernantem, nunc uiduitatis grauitate pollentem, nunc etiam coniugii fructibus redundantem. Nam etsi diuersi, unius tamen agri fructus sunt: nec tanta hortorum lilia, quante ariste segetum, [b 1Kb] messium spice, compluriumque spatia camporum recipiendis 209 aptantur seminibus, quam redditis nouales fructibus feriantur,

84. Bona ergo uiduitas, que toties Apostolico iudicio predicatur; hec enim magistra fidei, magistra  est castitatis. Unde et illi qui deorum suorum adulteria et probra uenerantur, [c 1Kb] celibatus et uiduitatis statuere penas; ut emuli criminum multarent studia uirtutum: specie quidem qua fecunditatem quererent, sed studio quo propositum castitatis abolerent. Nam confectis et miles stipendiis arma deponit, et relicto officio quod gerebat, ad propria ueteranus rura dimittitur; ut et ipse exercite laboribus uite  requiem consequatur, et alios, spe future quietis, subeundis faciat operibus promptiores. Agricola quoque maturior [a 1Kb] torquendam aliis stiuam committit, et iuuenili grauatus opera, prouidentiam cure senilis explorat: uitem facilis tondere quam premere, ut iuuenescentem luxuriam reprimat, et adolescentem lasciuiam falce succidat, parcorum quamdam partuum castitatem docens etiam in uitibus expetendam.

85. Similis huic uidua uelut emeritis ueterana stipendiis castitatis, etsi coniugii arma deponat; domus tamen totius pacem gubernat: etsi uehendis oneribus otiosa, maritandis tamen iunioribus prouida: ubi cultus utilior, ubi fructus uberior sit, quarum copula aptior, senili grauitate disponit. Itaque  si maturioribus potius quam iunioribus committitur ager, cur putes utiliorem nuptam esse quam uiduam? Quod si persecutores fidei, persecutores fuerunt etiam uiduitatis: utique fidem sequentibus uiduitas non pro supplicio fugienda est, sed tenenda pro premio.



CAPUT Xu.

Earum que liberorum obtendunt desiderium, tollit excusationem: sed precipue moratur circa illas, que ex priori coniugio filios habent; grauem enim earum seruitutem, futuras inter liberos inimicitias, raram denique inter coniuges ipsos concordiam pulchre describit: postremo ne qua Scripture exemplis hac in re abutatur, cauet.

 86. Sed fortasse aliquibus propter suscipiendos liberos coniugia iteranda uideantur. Quod si filiorum studium causa nubendi est, utique ubi est fructus filiorum, causa non suppetit. [b 1Kb] Quamquam cuiusce consilii sit iterum experiri uelle frustra tentatam fecunditatem, aut subire, quam pertuleris, orbitatem? Hec enim iterandi causa est filios non habentibus.

87. Ergo illa que liberos suscepit et perdidit , illa, inquam, nonne sibi uidetur, inter ipsa repetitarum federa nuptiarum, amissorum 210 pretexere funera filiorum? Nonne iterum passura quod repetit, et ad ipsos [c 1Kb] uotorum tumulos, exceptarum orbitatum imagines, lamentorum strepitus perhorrescit?  uel cum accensis funalibus nox ducitur, nonne pompe funebris exsequias magis putat, quam thalamum preparari? Cur igitur, filia, dolores magis quos times, repetis; quam filios quos iam non speras,  requiris? Si grauis est dolor, subterfugienda causa eius est, non petenda.

88. Nam tibi quid consilii tribuam, que liberos habes? Que tibi causa nubendi? Forte leuitatis error, et intemperantie usus, et saucii cogit pectoris conscientia. Sed consilium sobriis, non ebriis datur; et ideo apud liberam conscientiam mihi sermo est, cui utrumque integrum est. Habeat saucia remedium, honesta consilium. Tu, inquam, filia, quid moliris? Cur heredes queris extraneos, cum habeas tuos? Non filios desideras, quos habes: sed seruitutem, quam non habes. Hec est enim uera seruitus, in qua infractior amor, quem non deflorate pignus uirginitatis, et plena sancti pudoris et gratie etas prima commendat: ubi offensa grauior, suspectior  insolentia, concordia infrequentior, quam non temporibus inolitus amor, non uigens annis forma conciliat. Molesta pietas, [d 1Kb] ut amare liberos metuas, aspicere liberos erubescas; atque inde oriatur causa discordie, unde solet mutuus amor mulcere affectus parentum. Generare liberos uis, non fratres futuros tuorum, sed aduersarios filiorum. Quid est ergo generare alios liberos, nisi spoliare quos habes liberos: quibus pariter auferuntur et pietatis officia, et compendia facultatum?

89. Lex diuina celesti inter se coniuges auctoritate constrinxit, et difficile manet mutuus amor. Tulit enim costam de uiro, et formauit feminam; ut sibi eos inuicem copularet, dicens: Et erunt duo in carne una . Non hoc de secundis, sed  primis nuptiis dixit; neque enim Eua secundum accepit uirum, neque sancta Ecclesia secundum agnouit uirum: Sacramentum enim illud magnum est, in Christo et in Ecclesia ; et ideo custodiendum est. Sed neque Isaac aliam preter Rebeccam sciuit uxorem , [e 1Kb] neque Abraham patrem cum alia nisi Sara sepeliuit uxore .

90. Nam in sancta Rachel magis figura mysterii fuit, quam ordo coniugii . Et tamen in ea quoque habemus, quod ad primi coniugii gratiam referre possimus; si quam primo sponsam habuit, plus amauit, nec fraus exclusit affectum, nec sponse amorem coniugii interuentus aboleuit. Itaque sanctus patriarcha nos docuit,  quantum deferre primis nuptiis debeamus, cum tantum primis sponsalibus ipse detulerit. Cauete igitur, filie, ne et gratiam nuptiarum tenere nequeatis, et molestias augeatis.



[DE uIRGINITATE.]





IN LIBRUM DE uIRGINITATE ADMONITIO.


Huncce tractatum a libro tertio de uirginibus, quicum hactenus eum editiones omnes coniunxerant, separauimus; iis, ut opinamur, adducti momentis, que non magis distinctionis huius necessitatem palam faciant, quam tam aperte ac simul tamdiu non deprehense confusionis incutiant admirationem. Enim uero in cunctis omnino manuscriptis idem ille tertius liber de uirginibus, his ipsis quibus eum terminauimus, uerbis finitur: nec non distincta commentatio non solum ubique incipit in eum modum: Nobile apud ueteres, etc.; uerum etiam ipsa in plerisque ex iisdem illis codicibus proximam post librum de uiduis sedem obtinet. Deinde ipsemet Ambrosius memorato libro de uirginibus finem postquam de sancta Pelagia, eiusque matre ac sororibus egisset, abs se imponendum satis indicauerat, ibi locutus in illa uerba: Iam ad finem orationis uela pandenti, etc. ; quod profecto numquam dixisset, si disputationem aliam ea parte que iam eodem libro pertractata fuerat, multo longiorem subtexere constituisset. Ad hec minime obscura est cum in argumento, tum in dicendi ratione discrepantia; neque enim toto hoc opere Marcellinam sororem usquam alloquitur, sed ubique ferme uirgines, interdum tamen etiam uiduas, uniuersim compellat. Postremo locus quidam e libro de uiduis, quem constat libris de uirginibus posteriorem esse, aperte indicatur in hac opella ; quod cum non fugerit Romanos editores, mirum sane est quemadmodum absurdam illam diuersorum operum compactionem non aduerterint. Ut uero eadem fiat clarior, paulo attentius singulas huius operis partes discutiamus.

Exorsus a celeberrimo illo Salomonis iudicio uir sanctus mysticam eius intelligentiam declarat . Attamen ut fateamur quod res est, prime huic parti cum reliqua lucubrationis serie non multum intercedit cognationis. Postea Iephthe sacrificio, quod sibi neutiquam probari profitetur, eleganter descripto , subdit mirari se quod uirginis neci qui se opponeret , inuentus non sit: sibi uero quod uirginis nuptias illicitas prohibuerit, nemo non obtrectet. Hinc tam suam, quam uirginalis instituti defensionem aggressus , factum quidem suum potissimum tuetur exemplo Precursoris: uirgineam uero conditionem inde attollit , quod Christus uirgines quibus rediuiuus primum appareret, elegerit. Deinde perstrictis quam modestissime criminatoribus suis, rem ipsam intensius urget , demonstrans  nichil se quod improbum, aut nouum, aut inutile esset, persuasisse. Mox ad obiectas difficultates pulchre respondet ; sed eam pre ceteris qua negabatur  uirginum tenerioris etatis admittenda consecratio, summa diluens cum prudentia, tandem pronuntiat solos annos obstare neutiquam debere; cum et pueri pro Christo sanguinem constanter effuderint , et Christus ipse accessum ad se uoluerit patere infantibus, ac tandem in ipsis Ecclesie incunabulis eumdem turbe, hoc est, cuiuslibet sexus atque etatis multitudo, secute fuerint. Inde ueluti e re nata quando et ubi Christus inquiri debeat a uirginibus, expositione quorumdam e Canticis uersiculorum aperit , et postquam ad eam uiduam quam abs se in alio libro, de uiduis nimirum, perstrictam dicit , reconciliationis causa uertit sermonem, ignauos doctores ac plus equo remissos uitandos monet . Eamdem prosecutus  Canticorum expositionem, docet quid animam, ut Christum querat, et ipsa queratur a Christo , nec non ut eumdem intus excipiat, retineatque, prestare oporteat. uirtutibus autem que expetende, ac simul uitiis, que fugienda illic indicantur, scite admodum patefactis , cercendorum quatuor anime motuum quos ab Ezechiele uolantis currus specie adumbratos Plato est imitatus, rationem tradit. Spondet animam hac uia certo peruenturam ad Christum, qui cum in Euangelio eadem die que sacra erat principibus apostolorum, publice recitato, ascendisse in scapham Petri, illumque ad laxanda retia impulisse, lectus fuisset; eam ob rem quid sit in altum ducere, quidue apostolos laborare, perspicuum facit . Denique prosperam sibi piscationem ex presentia Bononiensis episcopi fore auguratus, atque uirgines sicut et uiduas ut se apostolicis retibus includant, cohortatus ; Petri ac Pauli quibus etiam Ioannem addit, commendatione opus coronat .

Que dicta sunt hactenus, ea liquido demonstrant hanc lucubrationem libro de uiduis postponi, atque a libris de uirginibus auelli oportuisse. At uero quem ei titulum inscribere debeamus, in promptu non est. uidetur sane detractum ex autographo exemplari folium cum prepostere illi coniunctioni causam prebuisse, tum scriptoribus antiquariis licentiam, ut pro sua quisque libidine inscriptionem ei prefigerent. Hinc ii quibus eumdem tractatum proxime post tres libros de uirginibus libuit collocare, illum libri quarti de uirginibus; quibus uero hunc ipsum reiicere post librum de uiduis potius fuit, libri secundi de uiduis titulo prenotarunt. Sed cum librum unicum de uiduis Ambrosio tribuat Hieronymus , neque de uiduis nisi paucis aliquot locis strictim atque obiter hoc in Opere disseratur, non potest ei hec imponi nomenclatio. Rursus uero eumdem inscribi non magis licet librum quartum de uirginibus; non solum enim Hieronymus  tres tantum libros sub hoc titulo Ambrosianos agnoscit, sed etiam totidem abs se compositos ipsemet testatur Ambrosius . Qua in dubitatione nichil satius uisum nobis est, quam ut ipsum  de uirginitate inscriberemus, rati scilicet ita satis et eum ab aliis eiusdem materie distingui tractatibus, et argumenti rationem designari; nec etiam multum aberrari a manuscriptis, quippe cum in eorum plerisque desinat in hec uerba: Explicit sancti Ambrosii de uirginitate; nam quod addunt iidem codices liber quartus, de suo addunt.

Constat porro tam ex ipsa elocutionis forma , quam e Scripture que lecta in Ecclesia palam fuerat, citationibus , hunc librum pro concione pronunciatum esse. Illum tamen una eademque actione absolutum minime putamus; cum preter eum sermonem qui in natali Apostolorum , tertio nimirum kal. Iulias, habitus fuit, alius ut minimum non obscure notari possit. Nec minus etiam certum uidetur opere de uiduis posteriorem hunc librum esse, ac proinde anno, ut uerisimillimum est, 378, idque exacto mense Iunio, elucubratum.





SANCTI AMBROSII MEDIOLANENSIS EPISCOPI DE uIRGINITATE LIBER UNUS [a 1Kb] . 



213 CAPUT PRIMUM.


Ubi Salomonis iudicium inter duas mulieres latum historico modo enarrauit, addit hoc ipsum idcirco litteris mandatum esse, uti noscamus uel reconditissima in lucem promi. Deinde ad mysterium conuersus, falsam matrem de tentatione, ueram de fide, macheram de uerbo Dei exponit. Denique ad historiam Iephthe lectorem parat.

1. Nobile apud ueteres Salomonis illud fertur fuisse iudicium , cum a duabus litigantibus mulieribus interpellatus esset: quarum altera conuersa per somnum, cum infantem oppressisset suum, postulabat alienum: altera ueri amoris conscia, et culpe nescia, filium iure proprium  uindicabat. Utraque igitur perseueranter nitente, cognitoris hesit intentio; non enim poterat Salomon arbiter esse interioris arcani, [b 1Kb] cum petentis utriusque mens esset occultior. Euentu conuentus ambiguo macheram promi iussit, mandatoque ministris quo simularent triste ministerium, diuidi iussit infantem, ut singule mulieres singulas partes adipiscerentur: quo audito, illa que petebat alienum, non solum acquieuit, sed etiam diuisionem paruuli depoposcit, nullo affectu [c 1Kb] conuenta materno. Illa uero que suum sciebat infantem, non uinci metuens, sed orbari: nec iam solatio proprio, sed pignori suo consulens, orare hoc cepit ut incolumis magis puer traderetur aliene, quam sectus in partes matri proprie redderetur. Unde  Salomon qui non [d 1Kb] maiestate diuina, sed argumentis ut homo interiorem 214 interrogabat affectum; illi potius iudicauit paruulum esse reddendum, quam ueram matrem dolor proprius prodidisset: illam uero quam morituri paruuli misericordia non mouebat, exsortem pronuntiauit esse nature, quam exsortem uidit esse pietatis.

2. ueritas ergo non latuit, sed tamen per simulationem alterius fluctuauit: diuque etiam bona mater euentu hesit ambiguo, dum iudicii periclitatur incerto. Hec licet in figura superioribus sint facta temporibus, scripta sunt tamen ad correptionem nostram; ut intelligamus prodi omnia posse [e 1Kb] que ficta sunt, et omnia composita reuelari.

3. Due igitur iste , due, inquam, iste fides est, atque tentatio. Tentatio, inquam, communis ab initio auctor erroris, que postquam posteritatem suam carnalis uitio conuersationis, et somno mentis amisit, posteritatis fructus auferre conatur aliene. Itaque dum tentatio litigat, fides fluctuat; donec machera Christi latentes distinguat affectus. Que est hec machera Christi? Illa de qua scriptum est: Gladium ueni mittere in terram . Est enim gladius, de quo scriptum est: Et tuam ipsius animam pertransiuit gladius . Quis autem sit hic gladius, que machera, cognosce: uerbum inquit, acutum, et ualidum, et penetrabilius omni gladio acutissimo, penetrans usque ad diuisionem anime,  et spiritus, artuumque, et medullarum . Bonus gladius uerbum Dei: bonus gladius, ut pote scrutator cordis et renis, qui mendacium a ueritate discernat, atque eos quorum animam pertransierit non interficiat, sed reseruet.

215 4. Hec igitur de Regnorum dicta sint libro, assumpta de causa, de historia recensita, de conscientia usurpata, ex fide prompta. Nunc decurse ex libro Iudicum inspiciamus seriem lectionis. Non enim otiosis parricidium fuit auribus audiendum. Itaque repetamus historiam.



CAPUT II.

Nuncupatum a Iephthe in pugna uotum, reditus eiusdem adepta uictoria, et filie occursus memorantur: in quo etsi factum damnandum, in soluendo tamen  uoto fides non improbanda. Cur Deus cum Abrahe sacrificium prohibuisset, Iephthe parricidium non impedierit, disputatur.

5. Iephthe iudex Iudeorum fuit. Is euentu belli conflictatus ambiguo, [a 1Kb] preliorumque ueritus incerta, uotum uouit huiusmodi , si aduersarios depulisset, ut quidquid ei primum intra [b 1Kb] domus sue limen occurrisset, hostiam immolaret Deo, suorum presuli triumphorum. Itaque bello potitus, fusisque hostibus, domum rediit, cui in ipso uestibulo filia memor pietatis, ignara oblationis occurrit. Sed recordatus illico pater, et proprie sponsionis admonitus, ingemuit soluendi muneris sponsionem. Heu me, inquit, filia, perdidisti me;  ego enim aperui os meum de te ad Dominum. Tum illa: O pater, si in me aperuisti os tuum ad Dominum, fac mihi ita ut exiuit de ore tuo . Duorum tamen tantum mensium inducias postulauit, donec in montem ascenderet, et super uirginitatem suam fleret. Deinde duobus post exactis mensibus, remeauit ad patrem. uotum ille compleuit; his enim uerbis utendum est, quando Scriptura diuina [c 1Kb] effectum rei non prodidit, sed refugit parricidii mentionem.

6. Quid igitur? Hoc probamus? Minime gentium. Sed tamen etsi parricidium non probo, aduerto preuaricande metum et formidinem sponsionis. Denique ad Abraham dictum est: Nunc scio quia amas Dominum Deum tuum; quia non pepercisti unico filio tuo . Habes igitur indicium, quo  docetur preuaricandum temere non esse promissum. uerum Deo parricidium non probari in eadem asseritur lectione; cum pro filio ouis subiicitur , ut ipsa potius quam filius feriretur.

7. Habuit igitur Iephthe quod sequeretur exemplum, quia Dominus sanguine non delectaretur humano. In uno enim oraculo ad Abraham prompto  docuit filiorum salutem religionis obsequio posthabendam: offerri a parentibus Deo debere filios, non debere iugulari. Certe cum hic filia tam sollicita fuerit de patris uoto, cur pater non dubitauerit de filie parricidio: et cum illa paternum cauerit mendacium, iste filie non cauerit interitum?

8. Dicet aliquis: Qua ratione illic Deus non permiserit parricidium fieri, hic sit passus impleri? Numquid acceptor personarum Deus? 216 Non, sed meritorum atque uirtutum. Certe dum consilium esset ambiguum, signari debuit oraculo quid et ad presens factum, et in reliquo conueniret exemplum. Ubi uero iam precessisset exemplum, necessarium non iudicauit oraculum; cum facti forma ueteris quid fieri oporteret, ostendit.

 9. Aut fortasse quia non una forma meritorum, ideo non una forma factorum. Pater doluit, fleuit filia: uterque de Dei miseratione dubitauit. Non doluit Abraham, nec consuluit parentis affectum. Ubi audiuit diuinitatis oraculum, non distulit sacrificium, sed maturauit obsequium. Non dubitauit Isaac , cum imparibus sequeretur patrem passibus: non fleuit, cum ligaretur: non dilationem poposcit, cum offerretur. Et ideo misericordia largior, ubi fides promptior. Et bene non fleuit factum patris; quia risus est matris . Pro qua deuotionis exsultatione ouis pro illo iussa est immolari, quia se ipse non distulerat immolandum: nec de Dei miseratione ambiguus, nec de sui deuotione sollicitus. Nemo igitur inuentus est, qui  tam cruentum patris reuocaret affectum; [d 1Kb] quia omnis promissi muneris conueniebat officium.



CAPUT III.

Miratur sanctus uir quod cum Iephthe parricidium nemo prohibuerit, aliqui uirginitatis uotum impleri prohibeant; quin etiam ipsemet accusetur, quod ne uirgo sacra nuberet, uetuerit. Id officii sui fuisse non tantum Baptiste exemplo et Scripture preceptis, sed etiam ipsis gentilium institutis probat: ac demum predicat ex eo uirginitatem, quod uirgines resurgentem Christum prime uiderint.

10. Sacrificium itaque sanguinis immolatur, et nemo est qui resistat: sacrificium castitatis offertur, et qui prohibeat, [e 1Kb] inuenitur. Pater parricidium promisit,  et soluitur: pater integritatem filie uouit, et tam pie oblationis inuidetur affectus. Illic filia dolens sanguinem suum obtulit pro patria sponsione: hic tam pium promissum nec hereditario munere, nec propria soluitur uoluntate.

11. Quo in negotio etiam nos uocamur in culpam. Quam tandem? Quia nuptias prohibuimus  illicitas? uocent ergo in eamdem culpam etiam Ioannem Baptistam. Et cum aliud nichil forte habeamus quod probetur in nobis, hoc solum condemnetur in nobis, quod probatum est in propheta. An erubescendum protulimus auctorem? Quam uero causam aliam habuit ille martyrii, repetite animo. Causa illius passionis certe hec fuit: Non licet, inquit, tibi eam uxorem habere . Si hoc de uxore hominis, quanto magis de uirgine consecrata! Si hoc regi dictum est, quanto magis dicendum priuatis! Gratias itaque diuinitati, quod hic nullus Herodes, atque utinam nulla Herodias!

217 12. Non licuit ergo pro uirginitate sermonem dicere? Et cur scriptum est: Iudicate pupillum, et iustificate uiduam ? Et cur scriptum est:  [a 1Kb] Patris orphanorum, et iudicis uiduarum ? Ergo castimonie et integritati deditas deseremus, aut etiam condemnabimus?

13. At certe ipsis gentilibus inter aras et focos uenerabilis solet esse uirginitas: et in quibus nulla meritorum est pietas, nulla mentis integritas; in iis tamen carnis uirginitas predicatur. A profanis igitur ceremoniis uirgines nemo prohibebit, ab Ecclesia Dei uirginitas arcebitur? Illic coguntur, quod non docentur: hic interdicitur, quod non licet non doceri? Illic premiis reuocantur a nuptiis, hic ad nuptias coarctabuntur iniuriis? [b 1Kb] Illic uiolentia fit, ut capiantur: hic fiet uiolentia, ne profiteantur? et potest esse patientia sacerdotum, ut non uel morte oblata, si ita necesse est, integritatis sacrificium  uindicetur?

14. Considerate quia uirgines pre apostolis resurrectionem Domini uidere meruerunt. Certe hoc docuit hodierna que decursa est lectio; nam cum in nouo monumento, sicut Ioannes dixit, corpus positum esset Domini nostri Iesu Christi : in suo autem monumento, sicut est secundum librum Euangelii Matthei, posuisset Ioseph Domini corpus , obseruabant uirgines. Bene et Mattheus monumentum dixit nouum; ne ex monumento ueteri resurrexisse alius crederetur. Bene etiam secundum spiritum in monumento iusti positum est; quia Christus a mortuis in nouo iusti resurgit affectu. Bene etiam secundum litteram alienum monumentum fuit; quia suum  monumentum Dominus non quesiuit. Habeant tumulum, qui sub lege sunt mortis: uictor mortis suum tumulum non habebat; non enim ille sepulcrum mortis desiderabat, qui de morte trophea referebat. uidit ergo Maria resurrectionem Domini: et prima uidit, et credidit. uidit et Maria Magdalena, [c 1Kb] quamuis adhuc ista nutaret.



CAPUT Iu.

Magdalene dubitantis occasione uirgines ad fidem cohortatur: et que de Christi cum ipsa colloquio leguntur apud Ioannem Euangelistam, spiritali sensu iucundissime percurrit.

15. Hoc loco non mediocrem aduertite questionem,  ne dubitare de resurrectione Domini, uirgines, debeatis. uidete [d 1Kb] quod meritum non sola carnis uirginitas facit, sed etiam mentis integritas. Denique Maria Magdalena Dominum prohibetur tangere [e 1Kb] quia nutabat 218 de resurrectionis fide. Illa igitur tangit Christum, que fide tangit.

16. Magdalena autem stabat ad monumentum foris plorans . [f 1Kb] Que foris est, plorat; nam que intus est, plorare non nouit. Plorat autem, quia corpus non uidet Christi: et periisse putat; quia ipsa non cernit. Ergo Maria foris: sed non Petrus, non Ioannes foris. Denique illi currentes intrauerunt; et ideo non plorauerunt, et gratulantes recesserunt. Illa que non introiuit, fleuit, non credidit, fraude sublatum putauit, nec cum Angelos cerneret,  credendum arbitrabatur. Et ideo dicunt ei Angeli: Mulier, quid ploras? quem queris ? Hoc Angeli dicunt, et Dominus postea iisdem uerbis repetiuit; ut sciatis quia angelorum uerba mandata sint Domini.

17. Denique eadem, ut dixi, etiam Dominus uerba repetiuit dicens: Mulier, quid ploras? quem queris? Que non credidit, mulier est; nam qui credit, in uirum perfectum resurgit, in mensuram etatis plenitudinis Christi . Mulier, inquit: non de sexu, sed de cunctatione conuicium est. Et bene mulier, [g 1Kb] que nutabat; quia iam uirgo crediderat. Quid ploras? hoc est: Tu tibi es causa plorandi, tu tibi auctor es flendi, que es Christi incredula. Ploras, quia non uides Christum: crede, et uidebis.  Adest Christus, nec umquam iis a quibus queritur deest. Quid ploras? hoc est, non lacrymis opus est, sed fide prompta, et Deo digna. Noli cogitare mortalia, et non plorabis: noli cogitare peritura, et flendi causam habere non poteris. Cur inde ploras, unde alii gratulantur?

18. Quem queris? hoc est: Non uides quia adest Christus? Non uides quia Christus est Dei uirtus, quia Christus est Dei sapientia, quia Christus est sanctitas, quia Christus est castitas, quia Christus est integritas, quia Christus natus est ex uirgine, quia Christus ex Patre, et apud Patrem, et in Patre semper, natus non factus, nec degener, [a 1Kb] sed semper dilectus, uerus Deus ex Deo uero?

19. Tulerunt, inquit, Dominum de monumento, et  nescio ubi posuerunt eum . Erras, mulier, que putas ab aliis Christum de monumento esse sublatum, et non potestate propria resuscitatum. Sed nemo tulit Dei uirtutem, nemo tulit Dei sapientiam, nemo tulit uenerabilem castitatem. Non tollitur Christus de monumento iusti, nec de sue uirginis secreto, et pie mentis arcano: et si qui uolunt tollere, auferre non possunt.

20. Tunc ait illi Dominus: [b 1Kb] Maria, respice ad me . Quando non credit, mulier est: quando conuerti incipit, Maria uocatur, hoc est, nomen eius accipit, que parturit Christum; est enim anima que spiritaliter parit Christum. 219 Respice, inquit, ad me. Qui Christum respicit, emendatur: errat autem, qui Christum non uidet.

 21. Et ideo illa conuersa respexit, et dixit: Rabbi, quod interpretatur magister. Qui respicit, conuertitur: qui conuertitur, plenius intuetur: qui uidet, proficit. Et ideo magistrum appellat, quem mortuum esse credebat: alloquitur quem putabat amissum.

22. Noli, inquit, me tangere , hoc est, etsi correctionis tentamenta sunt; non tangit tamen Christum nutantis affectus. Noli, inquit, me tangere, hoc est, noli tangere Dei uirtutem, Dei sapientiam, reuerendam integritatem, honorabilem castitatem.

23. Sed uade ad fratres meos. Quid est aliud dicere, nisi: Iam noli foris flere? uade ad electos et ad obseruantissimos sacerdotes; et dic illis: Ascendo  ad Patrem meum, et Patrem uestrum: Deum meum, et Deum uestrum. Quid est aliud dicere, nisi: Ne mulier hinc moueas questionem? Certe a perfectioribus quere, dicent tibi que distinctio sit inter Patrem meum et Patrem uestrum. Nam qui iuxta diuinam generationem Pater mihi est, is iuxta adoptionem  Pater uester est. Patrem meum dicendo, a creaturis se Dei Filius separauit: Patrem uestrum dicendo, adoptionis spiritalis gratiam designauit. Ita et Deum meum dicendo, mysterium sue Incarnationis ostendit; ut quem Patrem naturaliter habet, Deum appellet propter suscepti corporis sacramentum: Deum quoque uestrum cum dicit, profectum in nobis sue operationis ostendit.



CAPUT u.

Redit a digressione ad suam defensionem, et sibi obiecta non tantum agnoscit, uerum etiam ulterius intendit, cupere etiam nupturas ad uirginitatis studium reuocare sponte professus.

24. Et uere Deus noster factus est nobis, ex quo  passus est Christus; quando, ut alia omittam, pro integritate seruanda mori uirgines sunt parate. Nihil de causa, nichil de persona loquor; ubi enim Domini gratia, ibi debet esse pax Domini. Nec quemquam publice arguo, sed me ipsum [c 1Kb] defensatum uenio. Accusati enim sumus, et nisi fallor, accusatores nostri plerique de uobis sunt. Horum ego affectus redarguere malo, quam personas prodere. Criminis autem inuidia hec est, quia suadeo castitatem. Qui hoc non libenter accipit, ipse se prodit.

25. uirginitatem, inquit, doces, et persuades plurimis. [d 1Kb] Utinam conuincerer, utinam tanti criminis probaretur effectus! Non uererer inuidiam, si efficaciam recognoscerem. Atque utinam me exemplis  potius argueretis, quam sermonibus cederetis! Sed uereor ne [e 1Kb] preuaricatores mihi apposuisse uidear, qui me alienis commendent laudibus.

26. Initiatas, inquit, sacris mysteriis, et consecratas integritati puellas nubere prohibes. 220 Utinam possem reuocare nupturas! utinam possem flammeum nuptiale pio integritatis mutare uelamine! An indignum uidetur, ut sacrate uirgines a sacrosanctis altaribus non abducantur ad nuptias? Et quibus licet [f 1Kb] sponsum eligere, non licet Deum preferre? In me ergo facti conditio mutatur, ut pro opprobrio mihi cedat, quod semper spectauit ad gratiam sacerdotum, iacere semina integritatis, et uirginitatis studia prouocare.



CAPUT uI.


Ad uirginitatem prouocare nec improbum esse, nec nouum, nec inutile: quorum primo capite paucis absoluto, alterum scilicet nouum non esse Christi sententia, iudicio apostolorum, ac puerulorum, exemplo docet: tum damnandas non esse nuptias monens,  earum tamen multas et graues molestias declarat; utque neutram harum conditionum quisquam traducat, prudenter suadet.

 27. Quero enim utrum quasi improbum hoc, an quasi nouum, an quasi inutile reprehendatur. Si quasi improbum, improba ergo uota sunt omnium, improba uita est angelorum, quam gratia resurrectionis imitatur; qui enim [a 1Kb] non nubunt, neque ducunt uxores, erunt sicut angeli in celo . Qui hoc utique reprehendit, resurrectionis uota condemnat. Itaque improbum uideri non potest, quod hominibus pro premio constitutum est: nec potest eius rei species displicere, cuius ueritas et in fructu est, et in uoto.

 28. Sed esto, non sit improbum, numquid nouum est? Nos enim noua omnia que Christus non docuit, iure damnamus; quia fidelibus uia Christus est. Si igitur Christus non docuit quod docemus, etiam nos id detestabile iudicamus. Discutiamus ergo utrum Christus integritatem docuerit, an repudiandam putauerit: Et sunt, inquit, spadones, qui se ipsos castrauerunt propter regnum celorum . Est ergo preclara militia, que regno celorum militat. Itaque iam tunc Dominus docuit esse debere intemerata studia castitatis.

29. Unde et Apostoli eam ceteris preeminere cernentes: Si ita est, aiunt, causa uiri cum uxore, non expedit nubere . Quo dicto et grauiora iudicauerunt onera uinculi coniugalis, et uere integritatis  gratiam pretulerunt. Sed Dominus qui sciret predicandam omnibus integritatem, imitandam paucis: Non omnes, inquit, capiunt uerbum istud, sed quibus datum est , hoc est, non est communis plurimis, et uulgaris integritas: nec pro infirmitate permittitur, sed pro uirtute conceditur. Denique cum dixisset: Et sunt spadones qui se ipsos castrauerunt propter regnum celorum ; ut ostenderet hoc non mediocris esse uirtutis: Qui potest, inquit, capere capiat.

30. Et ideo post hoc uerbum offeruntur pueri ad benedicendum, qui corruptele expertes, integritatis munus immaculata etate seruarent. 221 Talium enim est regnum celorum, qui in puerilem castimoniam tamquam in naturam infantium corruptele  ignoratione remeauerint. Est ergo etiam celesti uoce probata uirginitas, Dominicisque expetenda preceptis.

31. Quo loco magisterium diuine uocis imitemur. Nam cum in superioribus coniugium memorauerit non esse soluendum, nisi ex causa fornicationis, in posterioribus integritatis gratiam donumque contexuit ; ut doceret non damnandas esse nuptias, sed probandas; nuptiis tamen ipsis integritatis studia preferenda. Quis enim tam auersus a  uero, qui nuptias damnet? Sed quis tam alienus a ratione, qui coniugii onera non sentiat? Etenim mulier innupta et uirgo cogitat que sunt Domini; ut sit sancta corpore et spiritu. Nam que nupta est, cogitat que sunt mundi, quomodo placeat uiro .

32. Et preter has molestias, quamuis nubendo non peccet, contritionem tamen habebit carnis huiusmodi: graues enim partus labores, grauis creandorum et erudiendorum liberorum molestia. Quibus ante prescripsit, ne quis huiusmodi auerteretur iniuriis; multe enim in partus doloribus constitute, coniugio se renuntiare dicunt: multi etiam matrimonii onera non ferentes, [b 1Kb] alieno ab uxore auertuntur affectu. Et ideo Apostolus ante premisit: Ligatus es uxori?  Noli querere solutionem . Et bene ait: Ligatus es; quodam enim uir et uxor nexu inter se amatorio copulantur, et quibusdam inuicem sibi habenis amoris astricti sunt.

33. Bona igitur [c 1Kb] uincula nuptiarum, sed tamen uincula: bonum coniugium, sed tamen a iugo tractum, et iugo mundi; ut uiro potius cupiat placere, quam Deo. Bona etiam uulnera caritatis, et osculis preferenda: Utilia enim uulnera amici, quam uoluntaria oscula inimici . Denique Petrus uulnerat , Iudas osculatur : illum oscula condemnant, hunc uulnus emendat: illius osculis proditionis uenena funduntur, istius lacrymis culpa lauatur. Itaque ut ostenderet sermo propheticus bona uulnera caritatis, Ecclesia  dicit in Canticis canticorum: Quia uulnerata caritatis ego sum .

34. Nemo ergo uel qui coniugium elegit, reprehendat integritatem: uel qui integritatem sequitur, condemnet coniugium. Namque huius sententie [d 1Kb] aduersarios interpretes damnauit iamdudum Ecclesia, eos scilicet qui audeant soluere copulam coniugalem. Audite enim quid dicat sacrosancta Ecclesia: ueni, fratrer meus, exeamas in agrum, requiescamus in castellis, diluculo surgamus in uineas, uideamus si floruit uitis . [e 1Kb] Multos ager fructus habet, sed ille melior est qui et fructibus redundat et floribus. Est ergo Ecclesie ager diuersis fecundus copiis. Hic cernas germina uirginitatis flore uernantia, illic tamquam in campis silue uiduitatem grauitate  pollentem, alibi tamquam uberi fruge coniugii Ecclesie 222 segetem replentem mundi horrea, ac ueluti maritate uinee fetibus torcularia Domini Iesu redundantia, in quibus fidelis coniugii fructus exuberat.



CAPUT uII.

Tertium caput aggressus, nempe uirginitatem non esse inutilem, negat ullum hinc reipublice afferri damnum; quin immo ubi maxime ille status floreat, ibi copiosissimam  ciuium esse frequentiam docet: quod ut secus esset, hunc tamen eo non improbandum; cum in uxoribus caste uiuentibus id non culpetur. Postquam uero eorum qui iuuentuti nuptias hinc fieri difficiliores obiiciebant, demonstrauit inanitatem, iis qui uirgines serius uelandas esse contendebant, respondet hic episcopi requiri prudentiam: at solam etatem considerandam non esse martyrum exemplis, ac puerorum ad Christum accedentium, probat.

 35. Nec improbum igitur, nec nouum integritatis est studium. uideamus ne forte inutile iudicetur; nonnullos enim dixisse audiui quod periit mundus, defecit genus humanum, coniugia labefacta sunt. Quero quis tandem quesiuit uxorem, qui non inuenerit?  Quando fuerint bella pro uirgine? Quis umquam pro uirgine sit peremptus? De coniugiis autem ista nascuntur, [a 1Kb] ut perimatur adulter uxoris, raptor preliis appetatur. Ista reipublice semper damno fuerunt. Pro uirgine sacra nemo damnatus est; quia castitatem non pena cohibet, sed religio auget, fidesque conseruat.

36. Si quis igitur putat consecratione uirginum minui genus humanum, consideret quia ubi pauce uirgines, ibi etiam pauciores homines: ubi uirginitatis studia crebriora, ibi numerum quoque hominum esse maiorem. [b 1Kb] Discite quantas Alexandrina, totiusque Orientis, et Africana Ecclesia quotannis sacrare consueuerint. Pauciores hic homines prodeunt, quam illic uirgines consecrantur. Ex ipsius  igitur orbis terrarum usu non inutilis uirginitas existimatur, presertim cum per uirginem salus uenerit, orbem fecundatura Romanum.

37. Quod si quis hoc prohibet, prohibeat igitur pudicas uxores degere, quia frequentius possunt parere incontinentes. Nulla peregrinanti marito fidem seruet; ne damnum faciat prolis future, et partus frequentioris amittat etatem.

38. Sed difficilior fit uia adolescentibus ad nuptias impetrandas. Quid si forte commodior? Quero enim cum his aliquem habere tractatum, qui arcende  uirginitatis sententiam gerunt. Itaque qui sunt isti, discutere debemus: utrum qui uxores habent, an qui non habent? Si qui habent, timere non debent; uxores enim eorum iam uirgines esse non possunt. Si qui non habent, non sibi iniuriam faciant, quod eius tantum 223 nuptias sperauerint, que nuptura non esset. An fortasse patres pro filiarum coniunctione solliciti, moleste ferunt uirgines consecrari? Nec hi quod uereantur, habent; si sequantur consilium. Inter paucas sue citius eligentur.

39. Aiunt etiam plerique maturioris etatis uirgines esse uelandas. Neque ego abnuo sacerdotalis cautionis esse debere, ut non temere puella ueletur. Spectet plane, spectet etatem sacerdos, sed fidei uel pudoris. Spectet maturitatem uerecundie, examinet  grauitatis canitiem, morum senectam, pudicitie annos, animos castitatis: tum deinde si matris tuta custodia, comitum sobria sedulitas. Si hec presto sunt, non deest uirgini longeua canities: si hec desunt, differatur puella moribus quam annis adolescentior.

40. Non ergo etas reiicitur florentior, sed animus examinatur. At certe Theclam non senectus, sed uirtus probauit. Et hinc quid plura contexam, cum omnis etas habilis Deo, perfecta sit Christo? Denique non uirtutem etatis appendicem [c 1Kb] dicimus, sed uirtutis etatem. Nec mirere in adolescentulis professionem, cum legeris in paruulis passionem; scriptum est enim: Ex ore infantium et lactentium perfecisti laudem . An dubitamus si  eum usque ad continentiam sequatur adolescentia, quem usque ad mortem confitetur infantia? Et quasi incredibile putamus, [d 2Kb] si puelle nubiles Christum sequantur ad regnum, quem etiam pueri sequebantur in deserto; sicut legimus quia saturata sunt de quinque panibus quatuor millia hominum, exceptis inquit, pueris et mulieribus .

41. Nolite ergo a Christo arcere infantes; quia et ipsi pro Christi nomine subiere martyrium: Talium est enim regnum celorum . uocat eos Dominus, et tu prohibes? De ipsis enim Dominus  ait: Sinite eos uenire ad me. Nolite adolescentulas arcere, de quibus scriptum est: Propterea adolescentule dilexerunt te . Et induxerunt te in domum matris sue . Nolite postremo a Christi caritate etiam paruulos separare, quem etiam intra matris uterum adhuc positi exsultatione prophetica fatebantur. .


224
CAPUT uIII.

Aetatem omnem querendo Christo habilem esse supra docuit, hic nullum locum ad id opportunum non esse ostendit. Cur occidente sole egri afferantur ad Christum, is autem queratur orto iam die? ubi et de iactantia uitanda precipitur. Ad sequendum per diem Christum exhortatio: eum uero nec in foro, nec in plateis, ubi uulnerari ac spoliari dicitur  Sponsa, reperiri.

42. In ipsis adhuc Ecclesie principiis turbe requirebant eum. Qua ratione? Quia manus, inquit, imponens curabat eos . Nec tempus ad sanandum, nec locus queritur. Omnibus enim locis omnibusque temporibus non est pretermittenda medicina. Intra domum Maria ab angelo benedicitur ; intra domum Dauid ungitur in prophetam . Ubique iehsu curat, ubique sanat: in itinere, in domo, in deserto. In itinere curatur que fimbriam tetigit : in domo principis Synagoge filia resuscitatur : in deserto turba sanatur. Denique sic habes: Cum autem sol occidisset, omnes qui habebant infirmos  uariis languoribus, ducebant illos ad eum. At ille singulis his manus imponens curabat eos . Sanabat ergo et in deserto, et occidente iam sole, et sanabat, manus imponens; ut et Deum se et hominem demonstraret. Non immerito igitur facta iam die turbe requirebant eum.

43. uideo ordinem. Sole occidente, egri deferunturad Christum: facta autem die, turbe requirebant eum, Quando enim nisi per dies queritur Christus? Nam qui in luce ambulat, non recedit a Christo. Itaque nox habebat adhuc egrotantium gemitus, dies iam fidem plebis, iam letitiam sanatorum; ut quod scriptum est, compleretur: Ad uesperum demorabitur fletus, et ad matutinum letitia . Que enim turbe maior gratia, quam ut etiam in desertum  locum Christum sequatur?

44. In quo ille docet a perfecto abesse debere iactantiam: non enim sanandorum copiam, sed operum  iactantiam declinabat. Et nos igitur si salui esse desideramus, uel si iam meremur sanitatem, procul a luxuria, procul a lasciuia; tanquam in arido uite istius [a 1Kb] et ieiuno solo quadam siti corporis fugitantem deliciarum Christum sequamur.

45. Sequamur per dies. Adest Ecclesie dies, quem Abraham uidit, et gauisus est . Sequamur ergo per dies Christum; non enim in noctibus reperitur. In cubili, inquit, meo, in noctibus quesiui quem dilexit anima mea: quesiui eum, 225 et non inueni eum: uocaui eum, et non obaudiuit me .

46. In foro aut in plateis Christus non reperitur. Denique nec illa eum in foro et in plateis potuit reperire, que dixit: Exsurgam, ibo, et circumibo ciuitatem,  in foro et in plateis, et queram quem dilexit anima mea. Quesiui eum, et non inueni eum: uocaui eum, et non obaudiuit me . Nequaquam igitur ibi queramus Christum, ubi inuenire non possimus. Non est Christus circumforaneus. Christus enim est pax, in foro lites: Christus iustitia est, in foro iniquitas: Christus operator est, in foro inane otium: Christus caritas est, in foro obtrectatio: Christus fides est, in foro fraus atque perfidia: Christus in Ecclesia est, in foro idola. Et ut illa uidua quam in alio perstrinximus libro , cognoscat non obtrectandi me locutum illa studio, sed monendi: meque non asperum, sed sollicitum; [b 1Kb] gratia reconciliationis accipiat: in Ecclesia uidua iustificatur, in foro circumuenitur.  Fugiamus ergo forum, fugiamus plateas.

47. Prudentiam autem notam assume tibi, ut custodiat te a muliere alinea et mala . . . . Per fenestram enim de domo sua in plateas prospicit . Fugiamus plateas. Non enim iniuria tantummodo est non inuenisse quem queras; sed etiam plerumque [c 1Kb] ubi non oportet quesisse, uulnus est: quesisse in domibus uirorum qui sibi falso doctorum nomen assumunt: quesisse procacius quam uerecundius.

48. Ergo caueamus [d 1Kb] exemplo Ecclesie illius, ne nos custodes inueniant, qui circumeunt ciuitatem: Inuenerunt, inquit, me custodes qui circumeunt ciuitatem: percusserunt, et uulnerauerunt me, et tulerunt pallium meum custodes murorum . Non in  se, filie; [e 1Kb] non, inquam, in se, filie, sed in nobis uulneratur Ecclesia. Caueamus igitur ne lapsus noster uulnus Ecclesie fiat; ne quis a nobis pallium  auferat, hoc est, amictum prudentie, insigne patientie, quo mollioris ambitio uestis exuitur: Qui enim mollioribus uestibus induuntur, in domibus regum sunt . Nobis autem pallium dedit Christus, quo apostolos suos et corpus suum ipse uestiuit. Quod denique iubet te dare, si quis a te tunicam petat, ut dimittas ei et pallium , id est, insigne philosophie tue tradas, et quasi amictu prudentie tue eum qui ante nudus fuerit, circumuestias.



CAPUT IX.

Querendum Christum in montibus aromatum atque in deserto: huius fecunditas, exposito cur flos atque lilium dicatur Christus, describitur: et induci in domum uini, ordinarique in se caritatem cupere narratur  Ecclesia.

49. Ibi igitur, filie, Christum queramus, ubi querit Ecclesia, in montibus boni 226 odoris, qui excelsorum sublimitate factorum suauem uite odorem pro meritorum uerticibus exhalant. Fugit enim plateas, fugit conuentus, et strepitus fori, iuxta quod scriptum est: Fuge, fraternus meus, et similis efficere ceruo aut hinnulo cerui in montibus aromatum . Serpentinis enim inuisus colubris et fugitans canum, atque humi reptantibus infestus serpentibus, nescit habitare nisi in sublimitate uirtutum, nescit commorari nisi in talibus Ecclesie filiabus, que possunt dicere: Christi enim bonus odor sumus Deo ; sed quibusdam odor mortis in  mortem, in iis qui pereunt: quibusdam odor uite in uitam, in iis utique qui odorem resurrectionis Dominice uiuida fide spirant.

50. Isti sunt aromatum montes, qui Domini corpus Iesu acceperunt, et in linteis cum aromatibus ligauerunt ; quicumque enim crediderunt quia iehsu mortuus est, et sepultus est, et resurrexit, hi excelsum uere cacumen fidei uirtutum fastigiis extulerunt. Ubi ergo Christus queritur? In pectore prudentis scilicet sacerdotis.

51. Et quoniam de deserto tractatus hic sumitur, ubi querendus sit, etiam ipse demonstrat, dicens: Ego flos campi, et lilium conuallium. Tanquam lilium in medio spinarum . Ecce alium locum, in quo solet Dominus diuersari; immo non in  uno, sed in pluribus. Ego, inquit, flos campi; quia patentem simplicitatem pure mentis frequentat. Et lilium conuallium; flos enim humilitatis est Christus, non luxurie, non uoluptatum, non lasciuie, sed flos simplicitatis, flos humilitatis. Tanquam lilium in medio spinarum. Nonne inter asperitates laborum, contritionesque animorum boni flos odoris exsurgit; quia contrito corde Deus placatur?

52. Hoc est desertum, filie, quod ducit ad regnum, hoc est etiam desertum, quod floret ut lilium; iuxta quod scriptum est: Letare, sterilis, et exsulta, desertum, et floreat ut lilium . In hoc deserto, filie, arbor illa bona fructifera, que bonos fructus facit , incipit brachia factorum  suorum diffundere, uerticem diuinitatis attollere. Iuxta quam nostre ligna silue frutescant; quia sicut arbor mali inter ligna silue, ita fraternus meus inter medium filiorum . Et uidens hoc Ecclesia letetur et gaudeat dicens: In umbra eius concupiui et sedi, et fructus eius dulcis in faucibus meis.

53. uidens, inquam, hoc Ecclesia, et fidei nostre iam leta successu dicat: Inducite me in domum uini et ordinate in me caritatem . Charitas non potest esse sine fide; tres enim sunt uelut uades Ecclesie, spes, fides, caritas. Cum spes precesserit, fides fundata fuerit, ordinatur caritas, Ecclesia copulatur.



227 CAPUT X.

Ut Christi mereamur in nos aduentum, Spiritum sanctum  inuocari debere; illum enim non semper uenire, neque ad omnes: sed ad eam animam que ita terrestrem exuerit tunicam, ut ipsam postea non resumat. Pedum lotio quid significet; et quod dicit Sponsa, quomodo inquinabo illos? Denique spiritales anime pedes hoc loco intelligendos esse demonstratur.

54. Didicisti ergo ubi Christum requiras; disce etiam quemadmodum possis mereri, ut ille te querat. Excita Spiritum sanctum dicens: Exsurge, Aquilo, et ueni, Auster; aspira hortum meum et profluant aromata mea . Descendat fraternus meus in hortum suum, et manducet fructus pomiferarum suarum . Hortus uerbi anime uernantis affectus est, et in pomiferis uirtutis est fructus.

55. uenit ergo; et siue manduces, siue bibas, si  Christum inuocas, adest dicens: uenite, manducate panes meos, et bibite uinum meum ; siue etiam dormias, pulsat ad ianuam. uenit, inquam, frequenter, et per prospectum mittit manum suam: sed non semper nec ad omnes; sed ad eam animam que potest dicere: Nocte exui me tunicam meam . Etenim in hac seculi nocte prius tibi corporalis uite amictus est exuendus, exuit enim se carne Dominus, ut pro te de dominationibus et potestatibus mundi istius triumpharet.

56. Quomodo induam illam ? uide anima Deo deuota quid dicat. Sic se actus corporis et terrenos exuit mores, ut nesciat quomodo, etiamsi uelit, rursus possit induere. Quomodo induam illam? hoc  est, qua uerecundia, quo pudore, qua postremo memoria? Consuetudo enim boni usum prauitatis ueteris amisit.

57. Laui pedes meos, quomodo inquinabo illos ? Didicisti in Euangelio quod pedes lauare fidei mysterium humilitatis insigne sit; iuxta quod scriptum est: Si ego laui pedes uestros Dominus et magister, quanto magis uos debetis alter alterius pedes lauare ! Sed hoc ad humilitatem pertinet. Quantum uero ad mysterium, pedes debet lauare suos qui uult partem habere cum Christo: Si enim non lauero, inquit, tibi pedes, non habebis partem mecum . Cum hoc Petro dicitur, quid de nobis censetur?

 58. Qui lauit igitur pedes, non necesse habet iterum lauare; et ideo caueat ne inquinet eos. Et bene sancta Ecclesia dicit: Laui pedes meos. Non dicit: Quomodo iterum lauabo eos; sed, quomodo iterum inquinabo eos? quasi oblita macule ueteris, oblita contagii. Admonet igitur in ministerio corporali quemadmodum spiritale debeamus actuum nostrorum diluere uestigium. Itaque pedes cum semel laueris eterni fontis irriguo, et mysterii mundaueris sacramento; [a 1Kb] caue ne iterum corporee cupiditatis illuuie, lutulentique actus terrenis sordibus inquinentur.

59. Isti sunt pedes quos Dauid lauit in spiritu, 228 qui te docet quemadmodum eos inquinare non possis, dicens: Stantes erant pedes nostri in atriis tuis, Hierusalem . Utique hic non corporis,  sed animi intellige pedes. Quomodo enim terrenus homo in celo haberet corporis pedes? Hierusalem enim, sicut Paulus te docuit , in celo est. Et idem te docuit quemadmodum in celo stare possis, cum dicit: Nostra autem conuersatio in celis est ; conuersatio morum, conuersatio factorum, conuersatio fidei.



CAPUT XI.

Bonum esse ad accessum Christi trepidare ac festinare: eum non cum uenerit solum, sed et prius quam ueniat, solitum deferre mercedem, ut myrrha digiti ac manus fluant, hoc est, ut credamus Christum non uidisse corruptionem, cum sit unguentum effusum nomen eius. Hoc unguentum quod semper flagrabat apud Patrem, in tempore Filius effudit: sed exinanitum  fuit in Iudeis, et a gentilibus collectum, cumque etiamnum fluat quotidie, diligenter excipiendum est, ut animam nostram totam penetret.

60. Quisquis sic uiuit, potest dicere: Fraternus meus misit manum suam per prospectum, et uenter meus turbatus est ad illum: surrexi aperire fratri meo . Bonum est ut ad aduentum Domini interiora turbentur. Si ad angeli aduentum Maria turbata est , quanto magis ad Christi nos turbamur aduentum! Influentibus quippe diuinis, corporeus peregrinatur affectus, et usus ille exterioris hominis exolescit. Et tu turbare, et tu festina. Festinantes illi agnum manducare precipiuntur . Surge, aperi, ad ianuam Christus est,  uestibula domus tue pulsat: si aperueris, introibit, et introibit cum Patre.

61. Nec solum cum ingressus fuerit, mercedem relinquit; sed etiam prius quam ingrediatur, mercedem premittit. Adhuc anima turbatur, adhuc parietes domus sue palpat, adhuc ostium querit ubi Christus est, adhuc soluit uinculum carnis, et corporis claustra, adhuc Christus [b 1Kb] foris pulsat: Manus autem, inquit,  mee stillauerunt myrrham, et digiti mei pleni in manibus clausure . Quam myrrham stillant anime manus, nisi illam quam obtulit iustus ille Nicodemus magister in Isrel , ille qui meruit lauacri primus audire mysterium, qui attulit mixturam myrrhe et ales quasi libras centum, et misit in corpus Iesu : perfectum utique odorem fidei attulit?

62. Hunc odorem fragrat anima que Christo aperire incipit, ut accipiat primo odorem Dominice sepulture, et credat quia caro eius non uidit corruptionem, nec odore aliquo mortis emarcuit: sed eterni illius floris, et semper uirentis odore condita surrexit. Quomodo enim poterat uel in carne marcescere, cuius nomen unguentum exinanitum est ?  Exinaniuit se, ut spiraret tibi.

63. Semper unguentum hoc erat, sed erat apud Patrem, erat in Patre. Olebat tantum angelis 229 et archangelis, tamquam intra uas celi. Aperuit os Pater dicens: Ecce posui te in testamentum generis mei, in lucem gentium; ut sis in salutem usque ad extremum terre . Descendit Filius, repleta sunt omnia nouo odore uerbi. Eructauit cor Patris uerbum bonum , fragrauit Filius, Spiritus sanctus exhalauit, atque per omnium se corda diffudit; Diffusa est enim caritas Dei in cordibus nostris per Spiritum sanctum .

64. Ipse Dei Filius in corpore tamquam in uase odorem primo cohibebat, suum opperiens tempus, sicut ait: Dominus dat mihi linguam eruditionis, ut  sciam quando oporteat dicere sermonem . uenit hora, [c 1Kb] et aperuit os, exinaniuit unguentum, quando uirtus exibat de eo.

65. Hoc unguentum exinanitum est super Iudeos, et collectum est a gentibus: exinanitum in Iudea, et redoluit in omnibus terris. Hoc unguento uncta est Maria, et uirgo concepit, uirgo peperit bonum odorem, Dei Filium. Hoc unguentum effusum est super aquas, et sanctificauit aquas. Hoc unguento uncti sunt tres pueri, et humorem iis flamma rorauit . Hoc Daniel unctus est, et leonum ora molliuit, feritatemque permulsit .

66. Fluit hoc unguentum quotidie, et numquam deficit. Accipe uas tuum, uirgo, et accede, ut possis hoc unguento repleri. Accipe unguentum estimatum  trecentis denariis, sed gratis datum, non uenditum; ut omnes haberent gratis. uirgo, ungere: noli contristari sicut Iudas , quia hoc unguentum effunditur, [d 1Kb] sed consepeli in te Christum. Claude sane uas tuum, ne unguentum effluat. Claude integritatis claue, loquendi uerecundia, abstinentia gloriandi.

67. Hoc que habet unguentum, Christum recipit,  et ideo que habebat, ait: Aperui, inquit, fratri meo, frater meus transiuit . Quomodo transiuit? Id est, mentis interna penetrauit, sicut dictum est Marie: Et tuam ipsius animam pertransibit gladius . uiuum enim uerbum Dei, sicut gladius acutus, penetrans, et corporalium repagula cogitationum, et cordis interna rimatur .



CAPUT XII.

Omnibus et maxime uirginibus Christum exspectandum: si uero ille tardauerit, quod semper anime fit socordia, surgendum et donorum ab eo iam acceptorum contemplatione inuocandum Spiritum sanctum; extemplo enim Sponsum responsurum. Quid sit quod caput ac cincinnos suos humidos dicat? quo loco inseritur a capillorum cincinnis dehortatio. Deinde ubi  animam rursus ad seruandam innocentiam, et capiendum ex actibus ac fide odorem spiritalem impulit, spondet eam sic placituram, accessurumque ad ipsam Christum, neque se illi nisi tentationis causa subducturum; atque adeo tentatores esse spernendos.

68. Et tu igitur, anima, una de populo, una de plebe , certe tu una de uirginibus, que corporis tui gratiam splendore mentis illuminas , tu, inquam, in cubili tuo, et nocturno tempore constituta, semper meditare Christum, et eius aduentum omnibus  sperato momentis.

69. Si tardare tibi uidetur, exsurge. Tardare uidetur, cum diu dormis: tardare uidetur, cum ab oratione uacas: tardare uidetur, cum uocem non excitas [a 1Kb] psalmis. Primitias uigiliarum tuarum Christo dicato, primitias actuum tuorum Christo immola. Audisti in superioribus quia uocauit te, dicens: ueni a Libano, Sponsa, ueni a Libano; transibis et pertransibis a principio fidei ; transibis in seculum certatura, pertransibis ad Christum triumphatura de seculo. Audisti quia te a leonum et pardorum, id est, a spiritalium nequitiarum incursionibus separauit: audisti quia placet ei tuarum pulchritudo uirtutum: audisti quia uestimentorum tuorum aromata, hoc est, bonum odorem integritatis omnibus  odoribus pretulit: audisti quia hortus es conclusus, suauium pomiferarum refertus fructibus. Pete igitur ut aspiret tibi Spiritus sanctus, aspiret super cubile tuum, atque odorem pie mentis, et gratie spiritalis accumulet. Respondebit tibi: Ego dormio, et cor meum uigilat .

 70. Audis uocem pulsantis ad ianuam, et dicentis: Aperi mihi, soror mea: surge, proxima mea, columba mea, perfecta mea : caritate proxima, simplicitate columba, uirtute perfecta; quia caput meum repletum est rore. Sicut enim ros celi nocturnas amouet siccitates, ita ros Domini nostri Iesu Christi nocturnis et secularibus tenebris eterne uite stillauit humorem. Hoc est caput quod estu mundi nesciuit arescere; unde ait: Quia si in humido hoc faciunt, in arido quid facient ? Hoc igitur caput rorat aliis, sibi abundat. Et bene abundat caput Christi; quia caput tuum Christus est, qui plenus est semper, nec liberalitatibus exhauritur suis, aut diuturna deficit largitate. In hoc caput ferrum non ascendit, quod est instrumentum belli, insigne  discordie.

71. Nunc specta, et uide ros ille qualis sit, scilicet non uulgaris humoris: [b 1Kb] cincinni autem sunt in eo guttarum noctis. Noli, proxima mea, accipere cincinnos corporalium capillorum . Non illi ornamenta, sed crimina sunt: lenocinia forme, non precepta uirtutis. Alios cincinnos Nazareus habet, in quibus ferrum non ascendit, quos nemo precidit: qui non calamistris compositi, et arte digesti, sed multiplici crispantes uirtutum nitentium gratia refulserunt. Disce in historia quales Nazareus cincinnos habeat, quos quamdin Samson habuit intactos, numquam uinci potuit . Cincinnos perdidit, et meritum uirtutis amisit.

231 72. Audita igitur uoce uerbi, quam exueras  tunicam nocte, ne queras quemadmodum induas eam; [c 1Kb] offenditur enim, et frequenter offertur per nequitiam spiritalem. Quemadmodum, inquam, induas eam, obliuiscaris, et nescias: et quasi iam Dominus assistat, exsors corporalium uinculorum turbata [d 1Kb] consurgas: internam orationibus prepares mentem dum surgis; ut ex humilibus ad superna contendas, et studeas fores tui cordis aperire: dum manus tuas tendes ad Christum, fidelem tua gesta spirabunt odorem.

73. Admoue igitur manus naribus tuis, et odorem actuum tuorum indefessa ac peruigili alacritate mentis explora. Mulcebit te odor dextere tue, et flagrantiam resurrectionis tua membra redolebunt, myrrham digiti tui sudabunt, hoc est, fidei uere  gratiam spiritalia gesta flagrabunt. Capis ergo, uirgo, ex interiore tuo corpore uoluptatem, et ipsa tibi dulcis, ipsa tibi suauis es, et ipsa tibi  non incipis displicere; plus enim tibi placebit nuda simplicitas, corporee fraudis exuta tegminibus.

 74. Talem te Christus desiderauit, talem te Christus elegit. Aperto itaque ingreditur ostio; neque enim potest fallere, qui se ingressurum esse promisit. Complectere igitur quem quesisti: accede ad ipsum, et illuminaberis: tene illum, roga ne cito abeat, obsecra ne recedat; uerbum enim Dei currit, fastidio non capitur, negligentia non tenetur. Obeat anima tua in uerbo eius, et celestis sermonis insiste uestigio; cito enim transit.

75. Denique quid ait illa? Quesiui eum, et non inueni illum: uocaui eum, et non obaudiuit me . Ne putes displicere te, que uocasti, que rogasti, que aperuisti, quod tam cito abiit: sinit nos sepe tentari. Denique turbis rogantibus ne recederet, quid ait in Euangelio? Et aliis ciuitatibus oportet  me euangelizare [a 1Kb] uerbum Dei; quia ideo missus sum . Sed etiam si tibi ille abiisse uidetur, [b 1Kb] exi, rursus explora .

76. Noli Iam Deo deuota illos metuendos circumforaneos intelligibiles timere custodes, noli timere eos qui circumeunt ciuitatem, noli uulnera formidare, que sequentibus Christum nocere non possunt. Etiamsi corpus tuum, hoc est, uitam corporis tui auferant, uicinus est Christus: quem cum inueneris, ubi cum eodem commorari debeas agnosce, ne forte a te discedat; cito enim deserit negligentes.



232 CAPUT XIII.

Discendum nobis esse ab Ecclesia quo pacto Sponsus teneri queat, uinculis scilicet caritatis et suppliciorum  beneficio: introducendum etiam eum in interiorem domum, sed uirtute prius exornatam. Per quam fenestram manum mittere dicatur Sponsus, et quemadmodum fenestre uirgini sint parande? Eam quoque ianue sue silentii seras apponere debere, quod magno suo malo Eua non fecit. Tunc mortificationis ac resurrectionis myrrham sudaturam; si modo uirgo illa talis fuerit, qualis esse iubetur ab Apostolo: sed Christum inquiri uelle, atque odio habere garrulitatem.

77. Quis igitur te nisi sancta Ecclesia debet docere quemadmodum Christum teneas? immo iam docuit, si que legis, intelligas: Quam modicum, inquit, fuit, cum transiui ab ipsis, donec inueni quem  dilexit anima mea: tenui eum, et non relinquam eum . Quibus igitur Christus tenetur? Non iniurie nexibus, non restium nodis: sed uinculis caritatis, mentis habenis stringitur, et anime tenetur affectu. Si uis et tu tenere Christum, quere iugiter, nec penam metuas; inter supplicia enim frequenter corporis, inter ipsas persecutorum manus Christus melius inuenitur. Quam modicum, inquit, fuit, cum transiui ab ipsis. Exiguo enim spatio, breuique momento cum persecutorum manus euaseris,  nec succubueris potestatibus mundi, tibi Christus occurret, nec te diu tentari patietur.

78. Que sic Christum requirit, que Christum inuenit, potest dicere: Tenui eum, nec relinquam eum; donec introducam eum in domum matris mee, et in cubiculum eius que me concepit . Que est domus matris tue et cubiculum eius, nisi internum tue secretumque nature? Hanc domum serua, huius domus mundato penetralia; ut enim immaculata domus fuerit, nec ullius adulterine conscientie sordibus inquinata, spiritalis domus in sacerdotium sanctum lapide angulari coagmentata consurgat, et Spiritus sanctus habitet in ea. Que sic Christum requirit, que sic Christum obsecrat, non relinquitur ab eo, immo etiam frequenter reuisitur; est  enim nobiscum usque ad consummationem mundi .

79. Ergo Christus repertus est, et tenetur: et repertus est ille qui per fenestram tuam manum misit. Que est fenestra nostra , nisi per quam opera Christi uidemus, oculus scilicet animi, et mentis obtutus? Et ideo, uirgo, per fenestram tuam Christus intreat, Christus manum suam mittat per fenestram, tibi ueniat uerbi, non corporis amor. Si igitur per fenestram tuam manum mittit Dei uerbum, uide quemadmodum fenestras tuas prepares, uide quemadmodum ab omni puluere delictorum detergere debeas. [c 1Kb] Nihil tetrum habeat, nichil adulterinum fenestra uirginis. Procul stibium et ceteras affectati nugas decoris, procul adulterini  amoris illecebras. Similis aurium clausura est, quibus non suspendenda onera, non figenda uulnera: sed unus ornatus est, audire quod prosit.

233 80. Ianuam quoque tuam disce temporibus obserare nocturnis, non facile quisquam patentem reperiat. Sponsus ipse uult clausam esse, cum pulsat. Ianua nostra os nostrum est, Christo propemodum soli debet aperiri: nec aperiatur, nisi ante pulsauerit Dei uerbum. Denique ideo scriptum est: Hortus conclusus, soror mea Sponsa, hortus conclusus, fons signatus ; ne facile aperiat os suum, nec uulgari designet alloquio. Neque enim de ipsis diuinis decet, nisi uerbo Dei interpellata, respondeas. Quid tibi cum ceteris? Soli Christo loquere, soli fabulare Christo. Si enim ut mulieres in  Ecclesia taceant, scriptum est , quanto magis non decet patere uirginis ianuam, non decet uidue patere fores! Cito insidiator pudoris obrepit, [d 1Kb] cito uerbum excidit, quod reuocare desideres.

81. Si Eue clausa fuisset ianua, nec Adam deceptus fuisset, nec respondisset interrogata serpenti . Introiuit mors per fenestram , hoc est, per Eue ostium. Ingreditur mors per ostium tuum, si falsum loquaris, si turpiter, si procaciter, postremo si ubi non oportet  loquaris. Clause sint igitur labiorum fores tuorum, et obseratum maneat uocis uestibulum: tunc fortasse reserandum, cum audieris Dei uocem, cum audieris Dei uerbum.

82. Tunc tibi myrrha sudabit , tunc tibi baptismatis aspirabit gratia; ut ab elementis mundi commoriare cum Christo, et cum Christo resurgas. Quid adhuc, inquit, uelut uiuentes de hoc mundo decernitis? Ne tetigeritis, ne attaminaueritis, ne gustaueritis que sunt ad corruptionem ipso usu ; corruptela enim abesse debet a castis: itaque carnis et mundi sepelite curam. Qui cum Christo resurrexistis, que sursum sunt querite ubi Christus est . Cum Christum queritis, Patrem Deum uidetis; Christus enim in dextera Dei sedet.

83. Sed ea que Christum requirit, non debet  esse uulgaris, non debet esse in foro, non in plateis, uoce querula, gressu lubrica, [a 1Kb] facilis auditu, uilis aspectu. Terrenum tibi Apostolus consortium negat, et ultra nature propemodum terminos alis ad celum docet spiritalibus euolandum. Que sursum sunt, inquit, sapite, non que super terram . Sed quia hoc impossibile erat in hoc corporis uelut claustro reclusis; et quia defunctis corporibus, anima fertur ad superiora reuolare, alligata dum uiuimus quadam nostre lege nature, ideo addidit: Mortui enim estis, et uita uestra abscondita est cum Christo in Deo . Si abscondita est cum Christo in Deo, non appareat mundo; Christus enim mortuus est mundo, uiuit Deo.

84. uide nunc quemadmodum desiderari amet  Christus, confabulationes non amet. Aperuit 234 ergo uirgo illa suas fores Dei uerbo: sed transiuit, inquit, et exiuit anima mea in uerbo eius . Exiuit a mundo, exiuit a seculo, remansit in Christo. Quesiui, inquit, eum, et non inueni eum ; amat enim Christus diu requiri.



CAPUT XIu.

Sponsam inueniri a custodibus celestis Hierusalem in quam illi ingrediendum, et qua ratione? Eiusdem ciuitatis lumen, muri, porte, ac ciues explicantur. Quomodo intelligatur anima spoliari a sanctis angelis: quomodo etiam que Christum in foro et plateis mysticis quesitum inuenerit, ab eisdem angelis uulneretur? Quibus iungitur alia pallii utiliter ablati expositio.

85. Inuenerunt illam custodes murorum. Fortasse  sunt et alii custodes, quos magis intelligere debeamus. Est enim ciuitas que portas murorum clausas non habet, de qua dictum est: Et porte eius non claudentur per diem ; nox enim non erit amplius in ea, afferent gloriam et honorem gentes in illam. Illa est ergo ciuitas Hierusalem que in celo est , intra quam iam quasi perfecta et immaculata seruaris; non enim intrat in eam omne [b 1Kb] commune. Communis castitas non est, communis pudicitia non est, que in libro uite scribitur .

86. Si igitur inuenimus ciuitatem, ingrediamur in eam, uideamus lumen eius, uideamus muros, uideamus tribus, uideamus fundamenta muralia, uideamus etiam custodes murorum. Sed quomodo ingrediamur in eam? In hac ciuitate uita est, et una  est uia que ducit ad uitam: uia autem Christus est; ergo Christum sequamur. Sed ipsa in celo est ciuitas. Quomodo igitur ascendamus ad celum, docet [c 2Kb] Euangelista qui dicit: Et duxit me Spiritus in montem magnum et altum, et ostendit mihi ciuitatem sanctam Hierusalem descendentem de celo . Ascendamus ergo spiritu; quia caro ascendere ad eam non potest. Ascendamus nos interim ad celum, ut ad nos postea de celo illa descendat, in qua lumen est simile lapidis pretiosissimi, ut lapidis iaspidis et crystalli . Habet murum magnum et altum.

87. Didicisti lumen, didicisti murum: disce portas, disce custodes. Habet, inquit, portas duodecim; et in portis [d 1Kb] angelos duodecim, in quibus duodecim  tribuum filiorum Isrel superscripta sunt nomina . In portis patriarcharum nomina continentur, in muro apostolorum; fundamenta enim ciuitatis, apostoli : et lapis angularis est Christus, in quo omnis structura consurgit. Deus extra, Deus intus, Deus ubique est; habet enim, inquit, ciuitas maiestatem Dei . Ergo et uos, sancte uirgines, et quicumque iusti estis, 235 [e 1Kb] et immaculatam anime geritis castitatem, ciues sanctorum estis et domestici Dei. Sed tunc nobilitatem istam patrie possidebitis, si Christum intra ciuitatis huius septa queratis, ingressi per fidem actusque pretiosos, patriarcharum clarificati lumine, fundati super apostolos, uersantes inter angelos.

88. Quomodo igitur isti custodes angeli sunt, qui caste anime pallium tollunt ? Aliud  pallium uirginum est, aliud [a 1Kb] adolescentie circumforanee. Illa que in foro Christum requirit, pallium etiam quod habebat, amisit; prudentia enim non in foro, non in plateis, sed in Ecclesia possidetur. Et fortasse  pallium hoc amictus est corporis.

89. Ergo qui quesiuit in cubili Christum (si tamen sic quesiuit, sicut ille qui dixit: Sic memor fui tui super stratum meum ; si quesiuit in noctibus, iuxta quod scriptum est: In noctibus extollite manus uestras in sancta  potest, custodientibus ciuitatem Dei angelis, dum diu querit, occurrere.

90. Quin etiam ex celesti custodum natura celestem intelligere possumus ciuitatem, celeste forum iustitie sempiterne: non uiles plateas, sed fortasse in quibus superfluere fons ille consueuit, de quo scriptum est: Superfluant tibi aque de tuo fonte, et in plateis tuis diffundantur tue aque . Qui sic ergo Christum requirit, ad angelos peruenit.

91. Sed si bonis ad angelos meritis peruenitur; cur qui peruenerit uulneratur? Est et gladius bonus, cuius gladii bonum uulnus. uulnerat Dei uerbum,  sed non ulcerat. Est uulnus boni amoris, sunt uulnera caritatis; ideoque dixit: uulnerata caritatis ego sum . Que perfecta est, uulnerata est caritatis. Bona sunt igitur uerbi uulnera, bona sunt amantis uulnera: Utilia enim uulnera amici, quam uoluntaria oscula inimici . uulnerata caritatis Rebecca est, que, relictis parentibus, migrauit ad sponsum : uulnerata caritatis Rachel, que zelauit sororem, amauit maritum . Sorori enim quod abundabat filiis, ipsa adhuc sterilis inuidebat; quia typum gerebat Ecclesie, cui dicitur: Letare, sterilis, que non paris: erumpe et exclama que non parturis .

92. Inuenerunt ergo custodes, et uulnerauerunt  eam, et tulerunt ei pallium, hoc est, actus corporalis inuolucrum sustulerunt, ut nuda mentis simplicitas quereret Christum; quia nemo potest amictu uestitus philosophie, in habitu scilicet sapientie secularis Christum uidere. Et bene tollitur ei amictus philosophie; ne quis eam per philosophiam depredetur . Bene tollitur ei pallium, que ad Christum propinquat; ut Deum uisura mundo corde ingrediatur: Beati 236 enim mundo corde, quoniam  ipsi Deum uidebunt . Denique ubi mundauit cor, uerbum reperit, Deum uidit.



CAPUT Xu.

Ad querendum Deum animam excitat, explicatoque cur ea feminino uocabulo dicatur, monet diuinum fauorem esse implorandum, ut eadem ab illo gubernetur instar cuiusdam currus; illi enim quatuor motus esse tamquam totidem equos, a quibus raptatur: quos docet ratione ac prudentia moderandos.

93. Quere ergo illum, uirgo, immo queramus omnes; anima enim sexum non habet: sed ideo fortasse femineum nomen accepit, quod eam uiolentior estus corporis agit: ipsa autem impetus carnis amore sui molli quadam et blanda ratione demulcet.

 94. Ergo orationibus et obsecrationibus Deum inuitare debemus ut quasi bonus auster afflare dignetur. uerbique nobis auram celestis aspiret: que fructiferas arbores non turbare uento graui, sed leni spiramine flatuque molli consueuit agitare. Unde scriptum est: Posuit me currus Aminadab ; eo quod anima nostra dum iungitur corpori, uelut quidam equorum frementium currus rectorem sui querit aurigam; Aminadab enim pater Naason fuit, sicut in Numeris legimus , qui erat princeps populi Iuda: cuius figura refertur ad Christum, qui uerus populi princeps animam iusti uelut currum agitator ascendens, uerbi habenis gubernat; ne uiolentorum equorum furore in abrupta rapiatur.

95. Sunt enim eius uelut quatuor equi, quatuor  affectiones, ira, cupiditas, uoluptas, timor. Quibus furentibus cum ceperit agi, nequaquam seipsa cognoscit: corruptibile enim corpus animam grauat, et tamquam [c 1Kb] irrationabilium animalium currus inuitam rapit, uoluentibus curis uelut quodam impetu proruentem, donec memorate corporis passiones uerbi uirtute mitescant. Hec uerbi tamquam boni agitatoris est prouidentia, ne illi anime que in se non est morti obnoxia, corpus mortale coniunctum agitationem sui faciat esse difficilem.

96. Primo igitur hos ueloces motus corporis domitet, et nexu rationis infrenet: dein caueat ne dispari motu se uelut equi implicet, ut bonum aut improbus decoloret, aut tardus impediat, aut turbidus inquietet; fremit enim equus malitie, seseque  iactando currum ledit, grauat iugalem. Hunc bonus auriga demulcet, et in campum ueritatis immittit, fraudis declinat anfractum. Tutus ad superiora cursus est, periculosus ad inferiora descensus. Inde quasi emeriti qui bene portauerint iugum uerbi, usque ad Domini presepe ducuntur, in quo non fenum est esca, sed panis qui descendit e celo.

97. Huius currus rote sunt, de quibus dixit propheta: Et spiritus uite erat in rotis ; eo quod  currus anime teres et rotundus sine ulla offensione uoluatur.



237 CAPUT XuI.

uerbum in hortum nucis que tentationis figura est, inuitatur; ut fidei ac uirtutum odores capiat, melque manducet. In Christo omnibus omnia suppetere: ac proinde exemplo hemorrhoisse mulieris accedendum ad ipsum cum firma fide, cuius mirabiles effectus predicantur. Adiiciendam fidei humilem quoque confessionem; nec eis qui Christo detrahant, respondendum: sed eiusdem mulieris more dicendum: Non laboraui, etc. Postremo ad conciliandam femine confitenti auctoritatem Petri et Pauli exempla ad eamdem uirtutem pertinentia proponuntur.

 98. Sed ne longius labamur, inuitatur Dei uerbum in hortum nucis , in quo fructus prophetice lectionis, et sacerdotalis est gratia, que amara in tentationibus, dura in laboribus, in uirtutibus interioribus fructuosa est. Unde etiam uirga Aaron nucea floruit , non iam natura sua, sed uirtute secreta. Descendat ergo in hortum suum, [a 1Kb] ut uindemiet fidem, capiat odores, pabulum celeste reperiat, suauitatem nostri mellis epuletur dicens: uindemiaui myrrham meam cum aromatibus, manducaui panem meum cum melle meo . Quod diuersarum uirtutum concretum floribus, illarum apum que sapientiam predicant , [b 1Kb] consono opere congregatum sancta Ecclesia in fauis condit, ut cibus Christi sit.

 99. Omnia igitur habemus in Christo. Omnis anima accedat ad eum, siue corporalibus egra peccatis, siue clauis quibusdam secularis cupiditatis infixa, siue imperfecta adhuc quidem, [c 1Kb] sed intenta tamen meditatione proficiens, siue multis aliqua sit iam perfecta uirtutibus: omnis in Domini potestate est, et omnia Christus est nobis. Si uulnus curare desideras, medicus est: si febribus estuas, fons est: si grauaris iniquitate, iustitia est: si auxilio indiges, uirtus est: si mortem times, uita est: si celum desideras, uia est: si tenebras fugis, lux est: si cibum queris, alimentum est. Gustate igitur, et uidete quoniam suauis est Dominus: beatus uir qui sperat in eo .

100. Sperauit in eo illa, que fluxu sanguinis laborabat,  et contiuuo sanata est: sed quia fidelis accessit . Et tu cum fide, filia, uel fimbriam eius attinge. Iam secularium fluxus uoluptatum, modo torrentis exundans, uerbi salutaris calore siccabitur; si cum fide tamen accedas, si pari deuotione diuini sermonis extremam saltem fimbriam comprehendas, si tremens procidas ante Domini  pedes. Ubi sunt pedes uerbi, nisi ubi corpus est Christi? O thesauris omnibus opulentior fides! o uirtutibus corporis omnibus fides fortior! o medicis omnibus salutarior! Simul ut accessit mulier, uirtutem sensit, medicinam impetrauit; ut si oculum lumini admoueas, illuminatur antequam sentias, et operatio lucis preuenit apparatum. Passio inueterata, passio immedicabilis, que et artis omnem uicerat excogitationem, et pecuniarum subministrationem, 238 solo fimbrie curatur attactu. Illius igitur femine tibi, uirgo, et in adeundo seruanda uerecundia, et in fide imitanda deuotio est.

101. Quanta uero illa gratia, quod ea que uideri erubescebat, uitium tamen non erubuit confiteri! Noli ergo lapsus occulere tuos, fatere quod ille iam  nouit: noli erubescere quod non erubuerunt prophete. Audi Hieremiam dicentem: Sana me, Domine, et sanabor . Sic et illa dixit, cum contingeret fimbriam; Sana me, Domine, et sanabor: [d 1Kb] Salua me, Domine, et saluabor; quia gloria mea tu es; sola enim sana est, quam tu sanaueris.

102. Si quis tamen tibi dicat : Ubi est uerbum Domini? ueniat ; dictum est enim et Domino: Descendat nunc de cruce, et credimus ei: confidit in Domino, liberet nunc eum, si uult . Si quis ergo tibi insultando hoc dixerit, et te in fabulas uoluerit euocare, noli respondere ei; noluit enim talibus respondere Christus. Solum Christum interroga; illis enim si dixeris, non credent: si interrogaueris,  non respondebunt tibi. [e 1Kb] Dic soli uerbo: Non laboraui sequens post te, et diem hominis non concupiui .

103. Hoc dixit illa mulier, et stetit sanguis. Quamuis fatigata, quamuis egra, que diu quesierat Christum, dixit tamen: Non laboraui sequens post te; neque enim laborat, que Christum sequitur, cum laborantes ad se ut requiescant, euocet . Ergo ipsum sequamur. Quamdiu ipsum sequimur, non laboramus: quia non est labor in Iacob . Et in Esaia: Qui exspectant Dominum. . . . current, et non laborabunt .

104. Deinde cum quereret Christus quis tetigisset eum , nonne tibi uidetur illa dixisse: Quid interrogas, Domine? Tu scis: que prodeunt  per labia mea, ante faciem tuam sunt; et ideo non confundor peccata propria confiteri. Confundantur qui persequuntur me, et non confundar ego .

105. Non confusus est Petrus dicere: Exi a me, Domine, quia peccator sum ego ; uir enim sapiens et grauis, in quo esset Ecclesie [f 1Kb] firmamentum,  et magisterium discipline, nichil utilius sibi esse prospexit, quam ne secundantis operis extolleretur euentu. Et ideo: Exi, inquit, a me, Domine . Non rogat ut deseratur, sed ne infletur.

106. Paulus quoque de carnis stimulo gloriatur, quod sibi ne extolleretur, prouisum est. Illecebrosa iactantia est, quam etiam Paulus ueretur: lubrica, que etiam in Paulo cauetur. Sed non iste facili mobilis casu, qui reuelationibus timebat extolli; et ideo quasi fortis athleta letatur quod uulnere corporis emere didicerat anime sanitatem.



239 CAPUT XuII.

Cauendam iactantiam suadet cum aliis exemplis, tum potissimum apicule; habere enim animam nostram  suos uolatus, quibus mundo facta superior, Deo eternisque uirtutibus iungatur. Has supra mundum esse docet exemplo Christi, ad cuius atque apostolorum imitationem animam urget. Ne tamen uideatur exemplar sublimius, hortatur ut fiat Christi discipula, quo oratione adiuuetur: interim diligentiam adhibeat, ac uitia uaria relinquat foris.

106. Ergo et tu si munera diuina superfluere in te et redundare cognoueris, tuam metire uirtutem, gratiam Deo redde, [a 1Kb] contemplationemque corporis, uelut nauis saburram suscipe; ne te in tantis mundi fluctibus iactantie alicuius aura circumferat. Apis illa sapiens cum eris motus suspectos habet, lapillis sepe sublatis, per inania se librat nubila; ne leue alarum remigium precipitent flabra uentorum.  Paulus et Barnabas putauerunt se grauari, cum cernerent adorari . Et tu caue, uirgo, illius apicule modo, ne alarum tuarum uolatum aura mundi huius extollat.

107. Habet enim anima uolatus suos. Et ideo dictum est: Qui sunt isti, qui sicut nubes uolant, et sicut columbe cum pullis suis ? Habet ergo anima spiritales uolatus, que breui momento totum percurrit orbem; libere enim sunt cogitationes prudentium: quanto ad altiora et diuiniora se subrigunt, tanto magis sine ullo terrene molis impedimento feruntur. Itaque adherens Deo, et imaginis in se referens celestis effigiem, ubi cursus suos ab equorum perturbatione placidauerit, in illum ethereum purumque locum plausu spiritalium  euecta pennarum, despicit omnia que in hoc mundo sunt: et eternis intenta uirtutibus, supra mundum labitur. Supra mundum enim iustitia est, [b 1Kb] supra mundum caritas, supra mundum castitas, supra mundum bonitas, supra mundum sapientia: et si in hoc mundo sit, supra mundum tamen est.

 108. Supra mundum erat iustitia, cum omnia regna mundi et uniuersam eius gloriam diabolus offerret . Supra mundum fuit, qui de mundo nichil attigit. Denique ait: uenit huius mundi princeps, et in me, inquit, inueniet nichil . Discite ergo in hoc mundo supra mundum esse: et si corpus geritis, uolitet in uobis ales interior. Supra mundum est ille, qui tollit Deum in corpore suo.

109. Sed Deum imitari non possumus. Imitemur apostolos, quos mundus odio habuit; quia 240 non erant de hoc mundo . Hos imitare, hos sequere. Sed arduum putas humana uirtute supra mundum ascendere. Bene asseris; nam et apostoli non quasi consortes, sed quasi discipuli sequendo  Dominum, supra mundum esse meruerunt. Et tu esto Christi discipula, Christi emula: et pro te rogat, qui pro illis rogauit. Non enim pro apostolis tantum, inquit, rogo; sed pro iis qui credent per sermonem eorum in me; ut omnes unum sint. Unum igitur nos esse uult Dominus, ut supra mundum simus omnes; ut una sit castitas, una uoluntas, una bonitas, una gratia. His enim alitur et augetur anime uolatus.

110. Ergo [c 1Kb] non pigrescamus, sed de terrenis consurgamus; ea est enim natura pennarum, ut agitando se uirtutem capiant. Eo iuuatur uolatus, quo anima delectatur, que si semper Deum sequatur, atque in domo Domini habitare desideret, et eius delectatione pascatur, ac miraculis uirtutum alatur celestium; foris relinquet inuidiam, que extra chorum  est angelorum, foris cupiditates corporis, que templum Dei maculare non debent. Et ideo quoniam templum Dei sumus, materiales a nobis sollicitudines abdicemus.



CAPUT XuIII.

Quod a petis anime currus, equi et ale attribuuntur, id petitum a propheta Ezechiele. Huius quatuor animalium formas quibus quatuor exprimuntur Euangeliste, quatuor etiam cardinalium uirtutum figuras esse ostenditur. Dauid etiam de anime alis pulchre dixisse. Accendit ergo nos ad uolatum sanctus Antistes, et que fugienda moneat Icari lapsus, nobis aperit. Deinde uolandi difficultate proposita, docet si actus nostri sibi consenserint, fore ut uideamus Christum in throno, qui nos dirigat: cum uero legatur  modo montem solitus ascendere, modo nauim; hac ansam nactus, nauis ac piscationis Petri mysticam enodat sententiam.

111. Ac ne forte [d 91Kb] philosophica alicui aut petica usurpasse uideamur, ut currus, equos, alas anime diceremus, que illi magis assumpsere de nostris;  domesticis nos usos subsidiis prophetice series lectionis ostendit, que in hunc modum a sancto Ezechiele scripta est: Et facta est illic super me manus Domini, et uidi, et ecce [a 24Kb] spiritus surgens ueniebat ab Aquilone, et nubes magna erat in eo, et ignis refulgens, et lumen in circuitu eius sicut lumen electri in medio ignis, et lumen in eo, et in medio sicut similitudo quatuor animalium .

241 112. uides igitur animalia iam quatuor esse descripta. Cuiusmodi sint animalia ista debemus aduertere: Similitudo, inquit, uultus eorum facies hominis, facies leonis a dextris illis quatuor, et facies uituli a sinistris illis quatuor, et facies aquile desuper illis quatuor, et ale eorum extense .

113. Hic quoque animam describi accepimus, cuius  quatuor animalia, quatuor affectiones sunt: sed non ita, ut ille quas supra descripsimus; adhuc enim ille erudiuntur anime, processumque accipiunt: hic iam perfecta describitur. Denique ille inuitantur ad celum, hec in celo est cum Dei uerbo. Habet autem quatuor affectiones, id est, similitudini hominis, leonis, uituli, et aquile comparandas. Quas formas pro librorum Euangelicorum proprietate accepimus figuratas. Et ideo hic quoque in homine rationabilis, in leone impetibilis, in uitulo concupiscibilis, in aquila uisibilis per figuras animalium species affectionis expressa est.

114. Nam in omni sapiente uiro Prudentes Grecie esse memorauerunt , , , : Latini uero prudentiam, fortitudinem,  temperantiam, atque iustitiam. Prudentia enim rationis humane est: fortitudo uim quamdam ferocientis uirtutis habet, mortisque contemptum: temperantia sacrate uinculo caritatis, mysteriorumque contemplatione celestium, negligit corporis uoluptates: iustitia in alto quodam suggestu locata uidet, exploratque omnia: [b 1Kb] que aliis potius nata quam sibi, non tam suas utilitates quam publica emolumenta rimatur. Meritoque anima operata iustitiam, formam aquile accipit, quod terrena defugiens, totaque  celesti sublimis et intenta mysterio, resurrectionis gloriam pretio equitatis adipiscitur. Propter quod ad eam dictum est: Renouabitur sicut aquile iuuentus tua .

115. Est ergo et iuxta Dauid, alis spiritalibus anima fulta, quam eousque uolucrem nobis uoluit declarare, ut alibi quoque diceret: Anima nostra sicut passer erepta est de laqueo uenantium . Et alibi: In Domino confido, quomodo dicitis anime mee: Transmigra in montem sicut passer . Habet igitur alas anima suas, quibus se possit libera leuare de terris. Alarum autem remigium non materialis compago pennarum, sed continuus ordo bonorum factorum est; qualis ille Dominicus, cui bene dicitur: Et in umbra alarum tuarum sperabo . Non solum enim manus ille Domini affixe cruci in modum uolantis extente, sed etiam facta celestia, uelut umbra refrigerante salutis eterne, mundi feruentis incendia temperarunt.

116. Ergo quia uolandi nobis data est copia, 242 excitet in se unusquisque gratiam Dei, ac posteriora obliuiscens, priora appetens, ad destinata contendat . Procul a [c 1Kb] militie honoribus, procul ab estibus mundi; ne quod fabule ferunt, estu solis cera resoluta Icareos uolatus penna relabente destituat. Nam licet [d 1Kb] grauitas dictorum absit; petico tamen sale declarare uoluerunt prudentium maturitati tutos esse uolatus per seculum, iuuenilem uero leuitatem obnoxiam [e 1Kb] cupiditatibus mundi, refluentibus pennis, et, per obliuia ueritatis, meritorum compage  resoluta, maiore pernicie in terram relabi.

117. Haud facilis uolatus omnibus: difficilis etiam [f 1Kb] discordantibus internis animalibus uite cursus humane est. At si sibi actus nostri ordo conueniat, uidebit et in nobis propheta rotam illam unam super terram coniunctam animalibus quatuor. uidebit ergo rursus Ezechiel; uidet enim adhuc et uiget, et uigebit. uidebit, inquam, rotam in medio rote super terram sine offensione labentem . Rota enim super terram uita est corporis ad anime  aptata uirtutem, et ad Euangelicum coherenti cursu formata preceptum: rota autem in medio rote, ueluti uita intra uitam; quod sanctorum sibi uita non dissonet, sed qualis fuerit superioris etatis, talis sit et sequentis: uel quod in hac uita corporis uite uoluatur usus eterne.

118. Cum ista congruerint, tunc diuina uox resultabit, tunc super similitudinem throni similitudo sicut species hominis apparebit . Hic homo uerbum est, quia uerbum caro factum est . Hic homo [a 1Kb] nostrorum est agitator animalium, nostrorum rector est morum, qui pro nostrorum ratione meritorum, aut currum plerumque aut montem ascendit, aut nauim: sed nauim in qua aut apostoli nauigant, aut piscatur Petrus ; nec enim uilis est nauis, que ducitur in altum , hoc est, ab incredulis separatur. Cur enim nauis eligitur in qua Christus sedeat, turba doceatur, nisi quia nauis Ecclesia est, que pleno Dominice crucis uelo sancti Spiritus flatu in hoc bene nauigat mundo?

119. In hac naui piscatur Petrus: et nunc retibus, nunc hamo piscari iubetur. Grande mysterium! Spiritalis enim uidetur esse piscatio, qua doctrine hamum mittere iubetur in seculum; ut primum illum martyrem [b 1Kb] Stephanum de mari eleuet, qui censum Christi in interioribus contineret; martyr enim Christi thesaurus Ecclesie. Martyr igitur ille qui de mari ad celum primus ascendit, captus a Petro  ministrer altaris, non reti, sed hamo leuatur; ut riuo sui sanguinis eleuaretur ad celum. Cuius in ore thesaurus erat, cum Christum in confessione loqueretur. 243 Quis enim thesaurus in nobis est, nisi Dei uerbum? Dei ergo et retibus et hamo piscatur perfectior; ut reti concludat, hamo adurat: sed reti turba concluditur, hamo singularis elegitur. O si mihi liceret illum hamum uorare, qui adureret os meum, [c 1Kb] et leui daret salutem uulnere!



CAPUT XIX.

Hortatur uirgines, ut subeant retia sapientie, id est regnum celorum, quo ducere iubetur Petrus. Alia eiusdem precepti datur acceptio, ut cor uiri per altum intelligamus atque Ecclesiam: mox proponitur et tertia de ipso Christo; unde et respondet idem  apostolus incassum per noctem se laborasse. Quomodo etiamnum eadem Christus ac Petrus dicant.  Denique subiungitur exhortatio ut si pretium quod Christo debemus, totum soluere minus liceat, saltem nos eius beneficio non indignos exhibeamus; ne queratur frustra sanguinem se profudisse, ac locum subiisse corruptionis.

120. Intrate igitur, filie, in apostolorum retia, que non hominis auctoritate, sed Dei uoce laxantur; rete enim sapientie spiritalis atque doctrine regnum celorum est, quia scriptum est: Simile est regnum celorum reti misso in mare .

121. Audistis hodie dicentem Dominum Iesum Simoni: Duc in altum, et laxate retia uestra in capturam . Ante non ducebat in altum Petrus, quando piscabatur in stagno. Etsi mare erat,  altum non erat ; altum mare Scriptura nescit. Quid ergo sit altum, accipe: Aqua alta consilium in corde uiri ; Altum cor uir est, ubi nichil uadosum est. Duc ergo in altum disputationis tue fideique remigium, duc in cor uiri. Per parabolam hic uocat ad Ecclesiam Petrum, quem secundum Mattheum simplici uocauit sermone dicens: uenite, et faciam uos piscatores hominum .

122. Est et aliud mysterium: Duc in altum; quia ante in arena erat, quando in Synagoga erat. Alta non erat aqua Iudee. Denique Samaritana et puteum altum putabat dicens: Et puteus altus est, unde mihi dare habes aquam uiuam ? Non ergo ducere [d 1Kb] in altum poterat, quando cum  Iudeis credebat, qui etiam de puteo aquam haurire non poterant. Ideo dicitur Petro: Duc in altum, hoc est, duc ad Christum; altus est enim Christus, de quo dicitur ad Ioannem a Patre: Et tu, puer, propheta Altissimi uocaberis . Duc ergo ad Christum. Et bene altum, in quo est altitudo diuitiarum sapientie et scientie Dei . Duc in altum; [e 1Kb] qui altus super altum custodit, et exaltat.

123. Ibi ergo alte aque, ubi Christus est, [f 1Kb] hoc est, fides. Alte aque, que timent Dominum, quales ille: uiderunt te aque, Deus, uiderunt te 244 aque, et timuerunt . Apud Iudeos [g 1Kb] aqua alta non erat, quia non erat in corde uiri. Ideoque Dominus ait: Populus hic labiis me honorat,  cor autem eorum longe est a me . In corde amat esse Christus: Sicut enim fuit Ionas in  uenire ceti tribus diebus et tribus noctibus; sic erit et Filius hominis in corde terre tribus diebus et tribus noctibus .

124. Denique ut scias quia de fide dicit: Duc in altum; ait Petrus: Preceptor, per totam noctem laborantes nichil cepimus, sed in uerbo tuo laxabo retia . Noctem habebat Petrus, antequam Christum uideret. Nondum enim ei uenerat dies; quia ueram non uiderat lucem. Synagoga nox est, dies Ecclesia est. Unde et Paulus dicit: Nox precessit, dies autem appropinquauit . Bona lux, que perfidie excussit caliginem, fidei diem fecit. Dies factus est Petrus, dies Paulus, ideoque hodie natali eorum Spiritus sanctus increpuit dicens: Dies diei eructat uerbum , hoc  est, ex intimo thesauro cordis fidem predicant Christi. Et bonus uterque dies, qui nobis uerum lumen euomuit.

125. Hec in Euangelio legimus. Et fortasse in celo hodie de nobis Christi et Petri iste sit sermo. Quotidie Piscatur Petrus, quotidie ei dicit Dominus: Duc in altum. uideor mihi audire dicentem Petrum: Preceptor, per totam noctem laborantes nichil cepimus. Nox fuit, [a 1Kb] pauciores ad uigilias conuenerunt. Laborat in nobis Petrus, quando nostra laborat deuotio: laborat et Paulus. Denique audistis dicentem hodie: Quis infirmatur, et ego non infirmor ? [b 1Kb] Nolite facere ut pro uobis laborent apostoli. Ergo dicunt ei: Per totam noctem laborantes nichil cepimus. Nullus certe de ditioribus ieiunauit.  Quibus hodie bene respondit Petrus: In timore hoc incolatus uestri tempore conuersamini, scientes quod non corruptibilibus argento uel auro redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Christi Iesu . Non ergo aurum et argentum uos liberauit, sed probatio fidei multo pretiosior auro, quod perit.

126. Bonus seruus pretium studet reparare Domino, quod pro se solutum est. Noli aurum parare, filia, noli argentum. Non diuitiis istis te Christus redemit. Paratum habeto pretium. Non semper exigeris, sed semper debes. Sanguinem soluit, sanguinem debes. Ille pro te soluit, tu pro te redde. Eramus oppignorati malo creditori peccatis; contraximus  chirographum culpe, penam sanguinis debebamus:  uenit Dominus iehsu, suum pro nobis obtulit; sed non potes sanguinem reddere.

127. Bonus quidem seruus debet pretium suum reparare Domino suo: si non potest pretium reddere, uel hoc faciat, ne pretio uideatur indignus. Ergo et tu dignam te gere tali pretio; ne ueniat Christus qui te mundauit, qui te redemit; 245 et si te in peccatis inuenerit, dicat tibi: Que utilitas in sanguine meo ? Quid profecit tibi, dum descendo in corruptionem?

128. Sed ne mireris quomodo descenderit in corruptionem, cuius caro, ut alibi scriptum est , non uidit corruptionem. Descendit quidem in locum corruptionis, [c 1Kb] qui penetrauit inferna: sed corruptionem incorruptus exclusit.



CAPUT XX.


Petit preces, piscationem suam cognoscens prosperam esse non posse sine fauore Dei, cui gratias quod sibi auxilium mittere sit dignatus, agit. Suis se retibus non uti significat, sed Petri et Pauli, a quibus optat uirgines uiuificari. Quam utile Ioanni fuerit omnia pro Christo deseruisse, cuius persona quo fuit uilior, eo maior illi haberi debet auctoritas. Quantum etiam illud quod Moysi ac Elie piscatores a Christo sociantur. Horum cum Moyse iucunda instituitur collatio.

129. uerum ut iam ad superiora redeamus, rogate ut et mihi dicatur: Duc in altum, et laxate retia uestra in capturam. Quis enim est, qui sine Deo piscetur  hanc plebem; presertim cum tante tempestates et procelle mundi huius obsistant? Sed quando uult Dominus, iubet laxare retia, et capitur multitudo piscium: nec solum una, sed etiam altera nauis impletur; quia plures Ecclesie immaculata plebe complentur. Et bene accidit quia nos laboraturos Dominus sciebat, et auxilium de sociis ministrauit. Adest [d 1Kb] piscator Ecclesie Bononiensis aptus ad hoc piscandi genus. Da, Domine, pisces; quia dedisti adiutores.

130. Nec tamen nostris, sed apostolicis utimur retibus. In illos sinus, et quosdam apostolicarum [e 1Kb] disputationum recessus uestrum, o filie, cogatur agmen. uiuificet uos Petrus, filie: qui et pro uidua interuenit , quanto magis pro uirgine!  Qui diutius uiduas flere non passus, motus  earum lacrymis, resuscitauit altricem. uiuificet uos Paulus, qui uos precepit honorari , qui ait: Bonum est si sic maneant sicut et ego . Honore prouocat, magisterio docet, [a 2Kb] inuitat exemplo . 246 uiuificet ille, qui relictis suis omnibus, secutus est Dominum: secutus est Petrus, secutus est Ioannes.

131. uide quid piscator etiam iste profecerit. Dum in mari lucrum suum querit, uitam inuenit omnium. Lembum deseruit, Deum reperit: scalmum reliquit, uerbum inuenit: [b 1Kb] lina laxauit, fidem uinxit: plicauit retia, homines eleuauit: mare spreuit, celum acquisiuit. Hic ergo piscator dum ipse turbato agitatur salo, [c 1Kb] mobili mentes statione nutantes fundauit  in petra.

132. Astruamus igitur piscatoris artem frequentius, ut plenius de uirtute credamus. Fuerit minister ignobilis, ut sit euangelista nobilior: paupertate egenus, ut uirtute locupletior: uilis ad honorem uideatur, sed pretiosus ad fidem. Quanto minus creditur piscatori, tanto amplius creditur; quia non sua, [d 1Kb] sed diuina sunt, que locutus est. Obsequitur plebeia conditio, exspectationem aufert sapientie secularis, opinionem auget sapientie spiritalis. Qui Legem non didicit, et que Legis sunt sapit, ipse  sibi Lex est: qui Legem non didicit, et ultra Legem loquitur, ab eo accepit, a quo ipsa Lex uenit .

133. Que tam repentina dignitas? Piscatores duo in monte Domini , uni latori Legis, exsecutori alteri conferuntur. uidete qualis sit iste piscator. Moyses quidem terrena omnia et mundane sapientie altitudinem supergressus, usque ad celum et sidera prudentia mentis ascendit: piscatoris istius mens non nubibus caligatur, non temporibus includitur, non mysteriis nature celestis excluditur; sed omnem corporalem materiam supergressa, uerbum apud Deum uidit, et quod uerbum ipsum Deus esset, aspexit : nec obtutu carnis in Petro infirmata trepidauit, sed  Dei Filium etiam in homine deprehendit ; ut assumptio corporis [e 1Kb] ad ius diuinitatis assumentis adscita, in nomen transiret auctoris.

134. Et Moyses quidem cum dicit: Et dixit Deus . . . . et fecit Deus ; Patrem, Filiumque signauit: sed ille non ignorabat, ego adhuc ignorabam. Denique post Legem populus errauit, post Euangelium credidit. Magna [f 1Kb] in diuersis uirtutibus Dei gratia. In illo, quia mundum descripsit: in isto, quia mundum ignorauit.



[DE INSTITUTIONE uIRGINIS.]





IN LIBRUM DE INSTITUTIONE uIRGINIS ADMONITIO.


Hoc opus in manu exaratis atque in editis codicibus non eodem titulo inscribitur; in illis enim prenotatur eo lemmate: Sermo de Sancte Marie uirginitate perpetua; in his uero: Ad Eusebium institutio uel de institutione uirginis. Et sua quidem utrique inscriptioni subest ratio. Enim uero qui priorem eidem prefixere, hoc uel maxime ductos apparet, quod huiusce lucubrationis potissima pars in refellendis eiusdem Marie aduersariis impenditur. Non aliunde etiam putamus factum, ut cum aliorum omnium qui ad uirginale institutum pertinent, tractatuum reperiantur mss. complures, huius tam paucos et imperfectos inuenire sit. Illum scilicet arbitrati sunt ad uirtutis et morum informationem minus referri, quam ad heresis non exsolete solum, sed euerse ac penitus exstincte confutationem. Nec nouam esse illam eorumdem manuscriptorum huius hinc intelligas, quod in ea Canticorum Expositione quam ex Ambrosianis operibus collegit Guillelmus abbas S. Theodorici , nichil quod ex hoc eodem libro petitum fuerit, insertum est. Quod autem editiones spectat, qui titulum eisdem indidere, ii magis operis scopum ac finem assecuti sunt. Quapropter cum utramque inscriptionem summarum paginarum amplitudo integram non caperet, eam tantum in fronte libri duximus prefigendam.

Idem in editionibus destinatus legitur Ad Eusebium: quod nomen licet in mss. nostris desideretur, tamen in iis codicibus, unde prelo commissa est ea scriptio, exstitisse negandum non est, sed solum quisnam ille fuerit  inquirendum. Nonnulli cum Baronio  eumdem hunc esse ac sanctum Eusebium Bononiensem episcopum existimarunt. uerumtamen uidetur multo probabilius Eusebium alium designari Bononiensem ciuem, cui familiaritatem intercessisse cum Ambrosio eiusdem sancti ad eum epistola satis declarat. Porro is erat familie nobilissime caput, ac filium habebat Faustinum pulchre et numerose sobolis patrem. Nepotes suos pius ille auus ad Ambrosium, ut eorum curaret educationem, missitabat. Hos autem inter puellam, Ambrosiam scilicet, numerat sanctus Presul, quam spiritalem columbam . . . . unctam oliua integritatis uocat, et quam cum fratre eiusdem nominis designat, ubi dicit utrumque Ambrosii pignus, etc. Ergo cum neptem suam sancto Antistiti enixe commendasset Eusebius , hanc ille Mediolani non uulgari cum animi uoluptate exceptam, cognito eius desiderio ac parentum consensu, solemni ritu consecrauit. Cum autem illam uirginitatis uictimam ad aras priusquam uelamine obnuberetur, graui piaque oratione ex more hortatus esset, eamdem orationem additis tantum duobus capitulis ad religiosum illum uirum transmisit .

Primo igitur Eusebium quod Ambrosiam sibi pre ceteris suis liberis charam esse significasset, laudat , uirgineam conditionem coniugali longe prestare multis demonstrans. Tum ubi docuit continentie semper adiungi oportere silentium atque orationem, huius ultime dotes exponit . Mox profitetur tametsi de precellenti illa uirtute sepius egerit, se tamen non grauate huic operi laborem Ambrosie gratia impendisse . Quibus premissis, habitum abs se dum uelaretur eadem uirgo, sermonem refert. In exordio utrique sexui uirginitatem testificatur decori esse , ac rebus ab origine prima repetitis, feminas immerito tamquam homini erroris et peccati causas in inuidiam uocari probat. Respondet etiam solite illi criminationi, qua mulieres uiris offendiculo esse dicuntur ; ubi de multarum eiusdem seculi feminarum pietate atque ieiuniis perpulchra narrat . Hinc a ueteri Eua ad nouam conuersus, nimirum ad Mariam, ipsam signum sacre uirginitatis extulisse primam asserit . Quapropter sese mirari subdit Christianorum aliquos huic Dei simulque uirginum omnium parenti perpetuam integritatem ausos negare. Hoc sacrilegium eterno quidem silentio opprimendum dicit, sed cum Episcopus  in eam impietatem inciderit, iam non uideri dissimulandum ; Itaque ueritus ne recte fidei noceret episcopalis auctoritas, illum in publico conuentu quo infinita multitudo ad extere nabilissimeque uirginis consecrationem aduolauerat, aggreditur . Primum istorum hereticorum sophismata in medium profert, quibus deinde suas singulis adhibet solutiones . Porro non alia ferme respondet, quam que Heluidio Auxentii illius Ariani discipulo reponit Hieronymus. Hoc tamen potissimum inter se distinguuntur, quod cum ultimus aduersariorum paralogismos diluere satis habeat, insuper argumenta quibus perpetua Marie uirginitas demonstretur, addit Ambrosius. Ibi uirgines ad eiusdem antesignane sue imitationem ob sponsi zelotypiam cohortatus , huius ipsius diuinitatem probat, ab iisdem hereticis superbe impugnatam . Postquam uero iterum ad imitandam Deipare castimoniam uirgines excitauit, quenam uirtutes in ipsis requirantur, explicat . Denique nominatim ad Ambrosiam reuocata oratione, quid ipsam prestare oporteat, paucis aperit . Actis autem Deo gratiis quod in nouo federe angelicam uirginitatis professionem Marie exemplo instituisset , ipsi Ambrosiam sacro flammeo iamiam donandam offert ; atque ut illam uirtutibus a Deo cumulatam non dedignetur in candidum sponsarum suarum chorum admittere, ardentissimo affectu comprecatur .

Nunc restat ut scriptionis huiusce tempus indagetur. Aduerte autem Ambrosium non modo plures, ut ipse loquitur , libros iam edidisse, antequam huic lucubrando operam daret, uerum etiam huic ipsi magnam affinitatem intercedere cum libris de Fide, cum tractatu de Mysteriis, immo etiam, quod notandum est, cum opere de Sacramentis, cum epistola concilii Mediolanensis, ac Siriciana, sed pre ceteris cum Exposit. Euang. secund. Lucam, cuius tum doctrinam tum locutiones exhibet non paucis locis, et quam consulere uerbis minime ambiguis nos iubet. Proindeque hic liber eodem Commentario cui annum 386 assignauimus, posterior est. Ad postremum Bonosi heresis, cuius precipua duo capita tam perspicue confutat sanctus Doctor, nec non ea epistola quam Siricius e Capuana synodo in qua eiusdem causa excussa est, dedit in multis persimilem isti opelle, he profecto due res faciunt, ut eamdem non nisi post annum 391 prodiisse existimandum sit; nec tamen alium a memorato longe remotum eidem attribuendum esse inde apparet, quod se tum primum in illam heresim dicere, publice nimirum, auctor testatur. Quocirca si horum temporum consuetudinem, qua sacre uirgines maxime in celebritate paschali uelabantur, hic secutus est, illum sermonem in Paschate anni 392 habitum fuisse iure dixeris.





SANCTI AMBROSII MEDIOLANENSIS EPISCOPI DE INSTITUTIONE uIRGINIS ET S. MARIAE uIRGINITATE PERPETUA AD EUSEBIUM. LIBER UNUS [a 1Kb] . 



249 CAPUT PRIMUM.


Parentibus merito curam esse maiorem uirginis sacre quam relique sobolis. Quam prestans illa consecratio: ubi precipue de silentio, quod uirginitatis uerecundiam commendat non secus atque Ecclesiam, cuius omnis gloria ab intus, et quam nos imitari conuenit in orando.

1. Commendas mihi pignus tuum, quod eque est meum, [b 1Kb] Ambrosiam Domini sacram: et pio affectu eius tibi asseris prestantiorem reliqua sobole sollicitudinem. Et uere ita est apud mentem fidelem; ceteros enim instituis, ut emittas domo, atque alienis copules, istam semper tecum habebis: in ceteris quoque paterne uteris pietatis necessitudine;  in hac ultra patrem procedis, uotoque et studio progrederis, ut placeat Deo. Que cum sit prestantior causa uotorum; sola tamen soluat quidquid pro se et pro omnibus filiis debes.

2. Hoc est sacrificium quod Abel obtulit ex primitiuis ouium suarum fetibus . Quod et Apostolus pre ceteris laudat, ad Corinthios dicens: Quoniam [c 11Kb] qui statuit in corde suo firmus, et iudicauit in corde suo seruare uirginem suam, bene facit. Igitur et qui matrimonio iungit uirginem suam, bene facit: et qui non iungit, melius facit . Unde pulchre Dauid cum descripsisset Ecclesie gratiam, cuius omnis intus est gloria, non foris , subtexuit dicens: Afferentur Regi uirgines post eam . Et conuersus ad dominum Patrem: Proxime, inquit, eius afferentur tibi: afferentur in letitia et exsultatione, adducentur in templum regis.

3. Que est proxima, nisi que Christo propinquat, cui dicit uerbum: Exsurge, ueni, proxima m [.....] e [.....]  mosa mea, columba mea; quia ecce hyems preteriit ? Antequam uerbum Dei reciperet, hyems erat inhonora, sine fructu: ubi uerbum Dei recepit, et mundus ei est crucifixus, estas est facta. Denique feruore sancti Spiritus uaporata, flos esse cepit, et spirare odorem fidei, fragrantiam castitatis, suauitatem gratie.

4. Unde et alibi addit: Oculi tui columbe extra taciturnitatem tuam ; eo quod tota spiritalis et simplex sicut columba, in cuius specie uisus est a Ioanne descendere Spiritus sanctus, spiritalia uideat, et nouerit ea que uiderit tacere mysteria. Non enim mediocris uirtus tacere; est enim et tempus tacendi, sicut tempus loquendi, sicut et scriptum est: Dominus dat mihi linguam eruditionis,  ut sciam quando oporteat dicere sermonem .

5. uirginitatis itaque [d 1Kb] dos quedam est uerecundia, que commendatur silentio. Ideo et Ecclesie gloria intus est, non utique in multiloquio, sed in sensibus uel in penetralibus sacramentorum, sicut ipsa dicit ad Sponsum: Quis dabit te fratrem mihi lactantem ubera matris mee? Inueniens te foris osculabor te, et quidem non spernent me. Assumam te, et ducam te in domum matris 251 mee, et in secretum eius que concepit me . Et supra ait: Introduxit me rex in cubiculum suum .

6. Foris [e 1Kb] osculatur Ecclesia Christum, et ab eo in cubiculum introducitur. Osculatus est eam foris,  quando Tamquam sponsus procedens de thalamo suo, exsultauit tamquam gigas ad currendam uiam . Tamquam gigas foris est; quia non rapinam arbitratus esse se equalem Deo, formam serui accepit . Foris ergo factus est, qui erat intus. uide illum intus, quando legis quod in sinu est patris: cognosce illum foris, quando nos  querit, ut redimat. Foris sibi factus est, ut mihi intus esset, [a 1Kb] et fieret medius nostrum.

7. Ibi ergo simus, ubi Christus medius est, radicatus et fixus in cordibus nostris. Et ideo sicut ipse precepit: Cum oras, intra in cubiculum tuum , et effunde super te animam tuam; cubiculum tuum interiorum secretum est, cubiculum tuum conscientia tua est. Denique Ecclesiastes tibi dicit: Et quidem in conscientia tua regi ne maledixeris, et in penetralibus cubiculorum ne maledicto deuoueris diuitem . Ibi ergo ora et ora in occulto, ut audiat te qui in occulto audit: et ora sine ira et disceptatione, [b 1Kb] abdicato occulto dedecoris : Iustus enim non proditionem criminis metuit, sed contagionem.



CAPUT II.


Orationem inchoari debere a Dei laudibus, et post exposita postulata nostra in gratiarum actiones desinere. Eamdem pace ac tranquillitate commendandam; qua occasione Euangelicus locus quam luculentissime explicatur, quem iubentur obseruare uirgines.

8. Quam bona oratio cum misericordia! Bona oratio que ordinem seruat, ut primo a diuinis inchemus laudibus. Si enim cum apud hominem agimus, beneuolum uolumus iudicem facere, quanto magis cum Dominum nostrum precamur! Primo ergo immolemus Deo sacrificium laudis; unde et Apostolus ait: Obsecro ergo primo omnium fieri orationes,  obsecrationes, postulationes, gratiarum actiones .

9. Doceat te Dauidicus psalmus octauus, qui cepit a Dei laudibus: Domine Dominus noster, quam admirabile est nomen tuum in uniuersa terra! Quoniam eleuata est magnificentia tua super celos. Ex ore infantium et lactentium perfecisti laudem . Hactenus oratio: inde sequitur obsecratio, ut destruatur inimicus: postulatio, ut lunam et stellas uideat; lunam Ecclesiam, stellas filios Ecclesie, celestis gratie luce fulgentes: et quod petit, prophetico spiritu uisurum se esse promittit: gratiarum actio, quod tuetur Dominus hominem, et  hunc limum corporis nostri diuina 252 uisitatione  confirmat; uel quod homini animantium genera uniuersa subiecit.

10. Similiter et Dominica oratio omnia comprehendit, [c 2Kb] quam uulgare non opus est. Tu autem qui legis, quemadmodum distinguere debeas recognosce; precipue tamen, ut dixi, commendanda est oratio, sicut premisi, placiditate animi et tranquillitate; ut unusquisque sibi constet et congruat, et fiat illud quod scriptum est: Si duobus ex uobis conuenerit super terram, de omni re quamcumque petierint, fiet a Patre meo, qui in celis est. Ubi enim sunt duo uel tres congregati in nomine meo, ibi ego sum in medio eorum .

11. Qui sunt isti duo, nisi anima et corpus? Unde et Paulus [d 1Kb] castigabat carnem suam, et seruituti redigebat  ; ut esset anime tamquam imperatrici sue caro subdita, et mentis imperiis obtemperaret; ne esset in uno homine dissidium, ac bellum intra se gereret, et legi mentis repugnaret lex corporis. Duo igitur ista diuersa ratione quadam et pace iungebat, secundum quod ipse asseruit dicens: Quia Christus est pax nostra, qui fecit utraque unum, et medium parietem sepis soluit, inimicitias in carne sua ; ne id ageret, quod nollet: atque id faceret, quod odisset. Isti ergo sunt duo, anima et caro. Unde et Dauid ait: Non timebo quid faciat mihi caro , quam aduersariam anime sue nosset.

12. Que tamen duo, ut euidentius exprimamus, non solum duo sunt, sed etiam duo homines, unus  interior, alter exterior. [e 1Kb] Isti duo si sibi propositi equalitate concurrant, ut cogitationes factis, et cogitationibus facta conueniant; uite nostre rota sine ulla offensione uoluetur, ut quemadmodum scriptum est: Fiat uox tonitrui tui in rota . Isti igitur duo unum sunt; nec solum unum, sed unus homo. Unde et Apostolus ait: Ut duos conderet in uno homine, faciens pacem, et reconciliaret utrosque in uno corpore, Deo, per crucem interficiens inimicitias in semet ipso . . . . ut in utrisque accessum habeamus in uno Spiritu ad Patrem .

13. Sunt etiam duo homines, uetus et nouus.  [f 1Kb] uetus ille peccato obnoxius et obsoletus, ac uestimenti  ueteris similitudine attritus et scissus, quem in baptismate affigimus cruci. Unde Apostolus ait: Quia uetus homo noster simul affixus est cruci, ut destruatur corpus peccati, ut ultra non seruiamus peccato . uetus ergo affigitur, ut moriatur peccato; ut nouus resurgat, qui renouatur per gratiam. Diximus de duobus.

14. Fortasse dicat aliquis: Quid de tribus dicis, quoniam sic habet Scriptura: Ubi enim sunt duo uel tres congregati in nomine meo, ibi ego sum in medio eorum ? Hinc quoque ratio 253 manifesta est; quia idem Apostolus dicit: Ipse autem Deus pacis sanctificet uos per omnia, ut integer spiritus uester, et anima, et corpus sine querela in die aduentus Domini nostri Iesu Christi seruentur . Ubi ergo [a 1Kb] tres isti integri, ibi Christus est in medio eorum: qui hos tres intus gubernat et regit, ac fideli pace componit.

15. Hec igitur tria integra pre ceteris in se uirgo custodiat; ut nullam det sacre uirginitatis querelam, et sit inoffensa, sine ruga, sine macula. De qua licet frequentibus libris dixerimus, tamen [b 1Kb] memorati pignoris causa, hunc ad te librum condendum arbitrati sumus.



CAPUT III.

Culpandum non esse femineum sexum cui a Deo tanta dona collata fuerint: Deum enim idcirco non statim atque homo creatus est, illum approbasse, tum quia eius dignitas non in corpore, sed in anima et in diuina imagine consistat, tum quia tantum in operis  totius fine laudandus homo, ac demum quia nondum creata erat mulier, que et ex ipso formata est, et cum ipso magni sacramenti figuram erat expressura; ex quo et nomen accepisse ipsa declaratur.

16. Bona uirginitas, que sexum utrumque non solum absoluit a crimine, uerum etiam prouocauit ad gratiam. Accusamus autem plerumque femineum sexum, quod erroris causam inuexerit: et non consideramus quanto iustius in nos obiurgatio retorqueatur. Nam ut repetamus a principio, et rerum exordia interrogemus, quantum ei delatum sit, inuestigabimus: et quam in misera conditionis humane fragilitate femina tamen inuenerit gratiam.

17. Nam cum omnia opera sua laudauerit Deus,  celum, terram, maria, noctem et diem, quod iste profecerit ad usum laboris, illa ad fructum quietis, laudauerit feras bestias; ubi ad hominem uentum est, solus non uidetur esse laudatus, propter quem omnia generata sunt . Que igitur causa est, nisi forte ea, quia alia in specie sunt,  homo in occulto? Nihil in bestiis plus reperias, quam quod uidetur: in homine nichil est inferius, quam quod uidetur; qui cum [c 1Kb] ex animo constet et corpore, hoc utique in eo seruit, quod uidetur: illud quoque in eo regit, quod non uidetur.

18. Merito ergo alia in exordio laudantur, istius laudatio non promitur, sed reseruatur; quia aliorum gratia foris, huius intus est: aliorum in natiuitate, huius in corde. Quid enim tam altum et tam profundum, quam mens hominis, que quasi inuolucro quodam corporis tegitur et occultatur; ut eam haud facile quisquam introspicere et speculari queat? Ideo ergo homo non ante laudatur, quia non in forensi 254 pelle, sed in interiore homine ante probandus, sic predicandus est: quem preclare definiuit apostolus  Petrus dicens absconditum esse cordis hominem in incorruptione quieti et modesti spiritus, qui est ante Deum locuples .

19. Merito ergo differtur, ut sequatur fenerata eius laudatio: cuius dilatio non dispendium, sed incrementum est. Nemo ergo se despiciat [d 1Kb] quasi uilem, nec contuitu corporis sese estimet. Nam etsi dixerit sanctus Iob: Nudus exiui de uentre matris mee, nudus et hinc abibo ; habuit tamen quo non solum inter homines, sed etiam apud Deum diues inueniretur.

20. Quid autem locupletius, quam quod ad imaginem Dei est ac similitudinem? Ad imaginem autem interior est homo, non iste exterior: ille qui sensu estimatur, non oculis comprehenditur. Ille ergo nobis  spectandus est, qui serius inuestigatur. Ideo Deus non putauit hominis fabricam esse laudandam; quia maior eius in uirtute est portio. Preclara quidem species, et prestantior ceteris animantibus: sed irrationabilia corporis specie estimentur; ea autem que rationis plena sunt, communem laudem sequestrent.

21. Homo igitur mihi non tam uultu quam affectu admirandus emineat atque excellat; ut in his laudetur, in quibus etiam Deus [e 1Kb] prophetico iudicio laudatur, de quo scriptum est: Terribilis in consiliis super filios hominum : cuius opera coram Deo luceant, qui bona iugibus operibus facta contexat; et ideo laudatio eius non in exordio, sed in fine est: nemo enim nisi legitime certauerit, coronatur.  Ideoque Sapiens tibi dicit: Ante mortem non laudes hominem quemquam . Qua ratione hoc dixerit, superioribus docuit dicens: Quia in fine hominis nudantur opera eius .

22. Spectemus tertium, in quo manifestauit Deus sententiam suam; cum enim fecisset hominem et  posuisset in paradiso operari et custodire, dixit non esse bonum solum esse hominem. Faciamus, inquit, ei adiutorium secundum se . Sine muliere igitur homo non habet laudem, in muliere predicatur. Nam cum dicit non esse bonum solum esse hominem, confirmat utique bonum esse hominum genus, si uirili sexui femineus sexus accedat.

23. Simul illud considerandum, quia ille de terra factus et limo est, ista de uiro. Et caro quidem limus; sed ille adhuc informis, iste formatus.

24. Iam illud preclarum Apostolicum arcessamus exemplum, quod habemus scriptum: Quia relinquet homo patrem et matrem, et adherebit uxori sue, et erunt duo in carne una. Sacramentum hoc magnum est: ego autem dico in Christo et in Ecclesia . [a 1Kb] Aduertimus itaque per mulierem celeste illud impletum esse mysterium 255 Ecclesie, in ea gratiam figuratam, propter quam Christus descendit, et eternum illud opus humane redemptionis absoluit. Unde et Adam uocauit nomen mulieris sue uitam ; nam et in populis per mulierem successionis humane series et propago diffunditur, et per Ecclesiam [b 1Kb] uita confertur eterna.



CAPUT Iu.

Mulieris quam uiri leuius fuisse peccatum euinci disparitate sexus, tentationis ratione, diuina sententia et responsionibus amborum. Post que aduersus mulierum tentationes uiris remedia precipiuntur: in his maxime earumdem ieiunantium imitatio.

25. Sane negare non possumus quod errauerit mulier.  [c 1Kb] Quid miraris tamen si errauerit et infirmior lapsus est sexus, cum sit lapsus etiam fortior? Mulier [d 1Kb] excusationem habet in peccato, uir non habet. Illa ut Scriptura asserit, a sapientissimo omnium serpente decepta est, tu a muliere: id est, illam superior creatura decepit, te inferior; te enim mulier decepit, illam malus licet, tamen angelus. Si tu inferiori non potuisti resistere, quomodo illa potuit superiori? Culpa tua illam absoluit.

26. Si de merito culpe dubitas, interrogemus sententiam. Illi dictum est: In tristitia paries filios, et ad uirum conuersio tua, et ipse tibi dominabitur . uiro autem dicitur: Terra es, et in terram ibis . Et uere [e 1Kb] iusta sententia; quandoquidem si Adam quod a Domino Deo audierat, seruare  non potuit, quomodo potuit seruare mulier quod audiuit a uiro? Si illum Dei uox non confirmauit, quomodo istam uox confirmaret humana?

 27. Denique Adam conuentus, quod contra diuina que coram audierat precepta, gustasset, nichil habuit quod diceret, nisi quod sibi mulier dedisset, et manducasset: mulier autem ait; Serpens traduxit me, et manducaui . Quanto maior mulieris absolutio! Ille arguitur, hec interrogatur. Adde illud, quod et prior culpam fatetur; etenim que se [f 1Kb] dicit esse seductam, testatur errorem. Erroris igitur medicina confessio est.

28. In iudicio ipso quanto clementior mulier uiro! Ille mulierem suam accusauit; ista serpentem, hoc est, nec accusata crimen retorsit: sed ipsum accusatorem suum maluit, si posset, absoluere quam ligare.

29. Habes igitur et culpe absolutionem in confessione,  et sententie in exsecutione. In tristitia, inquit, paries filios. [g 1Kb] Condemnationis sue pondus agnoscit, munus penalis conditionis exsequitur. Pro te mulier doloribus suis militat, 256 et remunerationem ex pena inuenit; ut per filios per quos affligitur, liberetur. Facta est itaque gratia ex iniuria, salus ex infirmitate; scriptum est enim: Quia salua erit per filiorum generationem . Cum salute itaque parit, quos in tristitia parturiuit: et ad laudem educat, quos peperit cum dolore.

30. Sed dicis, o uir, quia mulier tentatio fuerit uiri. uerum est. Iam si est decora, ecce alia tentatio. Tamen Abrahe descendenti in Aegyptum uxoris pulchritudo non nocuit, immo magis profuit; honoratus est enim per uxorem, non ludibrio habitus in  uxore . Cur autem tu uultus decorem in coniuge magis quam morum requiris? Placeat uxor honestate magis quam pulchritudine. Illa eligatur que Saram moribus referat. Non est uitium mulieris esse quod nascitur: sed uitium uiri est querere in uxore quo sepe tentatur; in quo si infirmior fuerit, mulier ipsa labatur: si fortior, uir periclitetur. Non possumus reprehendere diuini artificis opus; sed quem delectat corporis pulchritudo, multo magis illa delectet uenustas, que ad imaginem Dei est intus, non foris comptior.

31. Si ergo uxor tentatio est, esto cautior, quere remedium aduersus tentationis periculum: uigilate, inquit, et orate, ne intretis tentationem . Dominus hoc dixit, uir audiuit, mulier impleuit.  Quotidie mulieres ieiunant, et non indicta prestant ieiunia: peccatum agnoscunt, accersunt remedium. Semel de interdicto mulier manducauit,  et quotidie [a 1Kb] ieiunio soluit. [b 1Kb] Qui secutus es errantem, sequere corrigentem. Ambo manducastis, cur sola ieiunat; hoc est, ambo deliquistis, cur sola remedium querit errori?



CAPUT u.

Euam damnationis sententia in Sara tamquam solutam esse, sed multo magis in Maria, que uirginitate integra Deum genuit, nec non eiusdem uirtutis signum extulit. Quam impudenter ipsam uirginem perseuerasse negarint heretici, quorum argumenta ex Euangeliis petita diluuntur.

32. ueni, Eua, iam sobria; ueni, Eua, etsi in te aliquando intemperans, sed iam in prole ieiuna. ueni, Eua, iam talis, ut non de paradiso excludaris, sed rapiaris ad celum. ueni, Eua, iam Sara, que  parias filios non in tristitia, sed in exsultatione: non in merore, sed risu. Isaac tibi multiplex nascetur. ueni iterum, Eua, iam Sara, de qua dicatur uiro: Audi Sarai uxorem tuam . Sis tu licet uiro subdita, quia esse te decet; cito tamen soluisti sententiam, ut uir te audire iubeatur.

257 33. Si [c 1Kb] typum Christi illa pariendo a uiro meretur audiri, quantum proficit sexus qui Christum, salua tamen uirginitate, generauit! ueni ergo, Eua, iam Maria, que nobis non solum uirginitatis incentiuum attulit, sed etiam Deum intulit. Unde letus et exsultans tanto munere dicit Esaias: Ecce uirgo in utero accipiet, et pariet filium, et uocabitur nomen eius Emmanuel , quod est interpretatum, nobiscum Deus . Unde hoc  munus? Non de terra utique, sed de celo uas sibi hoc per quod descenderet Christus elegit, et sacrauit templum pudoris. Per unam descendit, sed multas  uocauit. Unde et speciale Maria Domini hoc nomen inuenit, [d 1Kb] quod significat: Deus ex genere meo.

34. Dicte sunt et ante Marie multe: nam et Maria soror Aaron dicta fuit ; sed illa Maria amaritudo maris uocabatur. uenit ergo Dominus in amaritudinem fragilitatis humane, ut conditionis amaritudo dulcesceret, uerbi celestis suauitate et gratia temperata. Hoc significauit fons [e 39Kb] Merrha per lignum dulcoratus; eo quod populus nationum amarus ante peccatis, uel caro nostra temperamento passionis Dominice in usus alteros mutaretur.

35. Egregia igitur Maria, que signum sacre uirginitatis extulit, et intemerate integritatis pium Christo uexillum erexit. Et tamen cum omnes ad  cultum uirginitatis sancte Marie aduocentur exemplo, fuerunt qui eam negarent uirginem perseuerasse. Hoc tantum sacrilegium silere iamdudum maluimus: sed quia causa uocauit in medium, ita ut eius prolapsionis etiam [f 3Kb] Episcopus argueretur, indemnatum non putamus relinquendum; et maxime quia et mulierem eam legimus, sicut qui in Cana Galilee ipse Dominus ait dicenti sibi: uinum non habent, fili, respondit: Quid mihi et tibi est, mulier ? Et alibi legimus quod dixerit Mattheus de Ioseph et Maria: Inuenta est antequam conuenirent, in utero habens de Spiritu sancto . Et infra: Non cognouit eam, donec peperit . Et iterum de Ioseph: Noluit eam traducere . Et fratres Domini uidentur significare,  quod de Maria suscepti sint. Et Apostolus ait: Postquam uenit plenitudo temporis, misit Deus Filium suum factum ex 258 muliere, factum sub lege  . Que singula [a 1Kb] enodanda nobis sunt ut qui illa legit, sermonis huiusmodi uinculo non alligetur. Respondeamus itaque suo ordine.

36. De mulieris nomine quid moueamur? Ad sexum retulit; non enim corruptele, sed sexus uocabulum est. uulgi usus non preiudicat ueritati. Denique uirginitas primum hoc nomen accepit; nam cum sumpsisset Deus unam de costis Ade, et suppleuisset carnem in locum ipsius: Aedificauit, inquit, eam in mulierem . Utique adhuc uirum non cognouerat, et iam mulier uocabatur. Rationem quoque nominis huius Scriptura non tacuit dicens: Quia dixit Adam: Os de ossibus meis, et caro de carne mea. Hec uocabitur mulier, quoniam de uiro suo sumpta est . Quia sumpta est,  inquit, de uiro suo, non quia uirum experta. Itaque quamdiu in paradiso fuit, mulier uocata est, et cognita uiro non erat: ubi autem eiecta est de paradiso, tunc legitur quia Adam cognouit Euam mulierem suam, et tunc concepit et peperit filium . Primus igitur solutus est nodus.

37. Secunda questio, quia scriptum est, Antequam conuenirent, inuenta est in utero habens . Consuetudo autem diuine Scripture ea est, ut causam que suscepta est, astruat, [b 1Kb] incidentem differat.

38. Quo soluitur etiam tertia questio, qua dictum est: Non cognouit eam, donec peperit Filium . Quid ergo? Postea cognouit? Minime. Denique habes scriptum: Ego sum Deus, et donec senescatis,  ego sum . Numquid igitur postquam senuerunt, quibus donec dictum erat, Deus esse desiuit? Item in prophetia Dauid legimus: Dixit Dominus Domino meo: Sede a dextris meis, donec ponam inimicos tuos scabellum pedum tuorum . Numquid subiectis populis nationum, qui ante uidebantur inimici, cum salutis auctorem negarent, simulacris seruirent, ad dexteram Patris Filius sedere desiuit, aut in perpetuum non sedebit?

39. Quid autem preiudicat Marie, si celestis consilii mysterium Ioseph non intellexit, et putauit uirginem non esse, quam pregnantem uideret? Resurrectionem eius angeli ignorauerunt, quod significant  uersiculi: Tollite portas, 259 [c 14Kb] principes, uestras, et eleuamini porte eternales, et introibit Rex glorie. Quis est iste Rex glorie ? Interrogant quasi ignorent; et alii respondent: Dominus fortis et potens, Dominus potens in prelio, ipse est Rex glorie. Et repetiuit Propheta eosdem uersiculos, et nichilominus illi quasi ignorantes iterum interrogauerunt; sic enim scriptum est: Tollite portas, principes, uestras, et eleuamini porte eternales, et introibit Rex glorie. Quis est iste Rex glorie ? Quomodo ergo homo potuit diuinum scire secretum, quod angeli nesciebant? Et in Esaie libro habes: Quis est iste, qui aduenit ex Edom; rubor uestimentorum eius ex Bosor ? Et utique minus erat hominem resurrexisse, quam uirginem parturisse. Etenim  iam Elie precibus, Elisei orationibus mortui resurrexerant : numquam autem ante, numquam postea uirgo generauit .

40. Hoc autem opinatus est quod traduceret eam quasi ream, antequam ab angelo moneretur : postea autem quasi fidelis nec dubius uirginitatis eius seruauit oraculum.



CAPUT uI.

Solutis aliis duabus circa eamdem rem obiectionibus, additur absurdum illud futurum fuisse, si Christus matrem in uirginitate non perseueraturam elegisset, aut ei preclarissima uirginitatis munera denegasset.

41. Nec illud moueat, quod ait: Quia Ioseph accepit coniugem suam, et profectus est in Aegyptum ; desponsata enim uiro coniugis nomen accepit. Cum enim initiatur coniugium , tunc coniugii nomen adsciscitur; [d 1Kb] non enim defloratio uirginitatis facit coniugium, sed pactio coniugalis. Denique cum iungitur puella, coniugium est, non cum uirili admixtione cognoscitur.

42. Quod autem fuit desponsata connubio, [e 1Kb] licet alibi plenius dixerimus, libare nunc satis est causam celestis mysterii; ut ab his qui Mariam graui utero cernerent, non adulterium uirginitatis, sed desponsate partus legitimus crederetur. Maluit enim Dominus aliquos de sua generatione, quam de matris pudore dubitare.

 43. Fratres autem gentis, et generis, populi quoque consortium nuncupari docet Dominus ipse, qui dicit: Narrabo nomen tuum fratribus meis: in medio Ecclesie laudabo te . Paulus quoque 260 ait: Optabam ego anathema esse pro fratribus meis . Potuerunt autem [a 1Kb] fratres esse ex Ioseph, non ex Maria. Quod quidem si quis diligentius prosequatur, inueniet. Nos ea prosequenda non putauimus, quoniam fraternum nomen liquet pluribus esse commune.

44. An uero Dominus iehsu eam sibi matrem eligeret, que uirili semine aulam posset incestare celestem, quasi eam cui impossibile esset uirginalis pudoris seruare custodiam? Cuius exemplo cetere ad integritatis studium prouocantur, ipsa ab huiusmodi  quod per se ceteris propositum foret, munere deuiaret.

45. Et que esset, [b 1Kb] cui maius quam matri Dominus meritum reponeret, premium reseruaret? Nulli enim uberiora quam uirginitati deputauit munera, sicut Scriptura nos docet. Sic enim per Esaiam Dominus locutus est: Ne dicat spado, quia ego sum lignum aridum. Hec dicit Dominus spadonibus: Quicumque custodierint precepta mea, et elegerint que ego uolo, et amplectentur testamentum meum, dabo illis in domo mea et in muro meo locum nominatum meliorem, et filiorum et filiarum nomen eternum dabo illis, et non deficient . Aliis promittit ut non deficiant: matrem suam deficere patiebatur? Sed non deficit Maria, non deficit uirginitatis  magistra; nec fieri poterat ut que Deum portauerat, portandum hominem arbitraretur: nec Ioseph uir iustus in hanc prorupisset amentiam, ut matri Domini corporeo concubitu misceretur.



CAPUT uII.

Ubi probatum est Mariam perseuerasse in integritate uirginea, ex eo quod in matrem discipulo data fuerit; confirmatur uirginitatis propositum ab ea minime mutari potuisse, cuius tanta constantia in Filii passione, tantaque uirtus in Baptiste exsultatione prefulserit.

46. Sed tamen Maria suis, non alienis moribus defendatur. Non defecit, ut dixi. Ipse testis est Filius Dei,  qui cum esset in cruce, discipulum matri commendabat ut filium: discipulo eam tradebat ut matrem . Docuit hoc Ioannes, [c 1Kb] qui mystica magis scripsit; alii enim Euangeliste scripserunt quod in passione Domini terra contremuit, sol refugit, persecutoribus uenia postulata est: iste dilectus Domini, qui e pectore eius hauserat secreta sapientie, et pie uoluntatis arcana ab aliis dicta  preteriens, 261 hoc diligentius prosecutus est, ut materne uirginitatis perseuerantiam suo iudicio comprobaret ; quasi filius de matris pudore sollicitus, ne quis eam tanto conuicio temerate integritatis aspergeret.

47. Dignum quippe erat ut qui latroni ueniam donabat, matrem dubio pudoris absolueret. Dicit enim  ad matrem: Mulier, ecce filius tuus. Dicit et ad discipulum: Ecce mater tua . Ipse est discipulus, cui mater commendatur. Quomodo [d 1Kb] marito uxorem tolleret, si fuerat Maria mixta coniugio, aut usum tori coniugalis agnouerat?

48. [e 1Kb] Claudite ora, impii: aperite aures, pii: audite quid Christus loquatur. Testatur de cruce Dominus iehsu , et paulisper publicam differt salutem, ne matrem inhonoram relinquat. Subscribitur Ioannes testamento Christi. Legatur matri pudoris defensio, testimonium integritatis: legatur et discipulo matris custodia, pietatis gratia. Et ex illo suscepit eam discipulus in sua . Non utique Christus faciebat diuortium, non Maria relinquebat uirum. Sed cum quo uirgo habitare debebat,  quam cum eo quem filii heredem, integritatis sciret esse custodem?

49. Stabat ante crucem mater, et fugientibus uiris, stabat intrepida. uidete utrum pudorem mutare potuerit mater Iesu, que animum non mutauit. Spectabat piis oculis filii uulnera, per quem sciebat omnibus futuram redemptionem. Stabat non degeneri mater spectaculo, que non metuebat peremptorem. Pendebat in cruce filius, mater se persecutoribus offerebat. Si hoc solum esset, ut ante filium prosterneretur, laudandus pietatis affectus, quod superstes filio esse nolebat: sin uero ut cum filio moreretur, cum eodem gestiebat resurgere, non ignara mysterii quod genuisset resurrecturum: simul que publico usui impendi  mortem filii nouerat, prestolabatur si forte etiam sua morte publico muneri aliquid adderetur. Sed Christi passio adiutorio non eguit, sicut ipse Dominus longe ante predixit: Et respexi, et non erat auxiliator: et attendi, et nemo suscipiebat; et liberabo eos brachio meo .

50. Quomodo ergo extorqueri potuit integritas Marie, que fugientibus apostolis, supplicia non metuebat, sed ipsa se offerebat periculis? Cuius tanta gratia, ut non solum in se uirginitatis gratiam reseruaret, sed etiam his quos uiseret, integritatis insigne conferret. uisitauit Ioannem Baptistam, et in utero matris priusquam nasceretur, exsiliuit . Ad 262 uocem Marie exsultauit infantulus, obsecutus antequam genitus. Nec immerito mansit integer  corpore, quem tribus mensibus oleo quodam sue presentie et integritatis unguento Domini mater exercuit. Eademque postea Ioanni Euangeliste est tradita coniugium nescienti. Unde non miror pre ceteris locutum mysteria diuina, cui presto erat aula celestium sacramentorum.



CAPUT uIII.

Ezechielis testimonia, et potissimum quod habet de porta non aperienda, in Mariam quadrare; utpote per quam non reseratam transierit solus Christus, sicque illam confortauerit, ut postea ne Iosepho quidem patefacta sit.

51. Nunc mihi dicant qui hanc questionem serunt, quid est quod ait Dominus per prophetam: Nunc  reuocabo captiuitatem Iacob, et miserebor adhuc domus Isrel . Et infra, [a 16Kb] Congregabo, inquit, de gentibus eos, et congregabo illos de regionibus nationum, et sanctificabor in his in conspectu gentium: et scient quod ego sum Dominus Deus ipsorum, dum apparebo illis inter nationes; et non auertam amplius faciem meam ab eis, pro eo quod effudi iram meam in domum Isrel, dicit Dominus .

52. Et infra dicit propheta uidisse se in monte alto nimis edificationem ciuitatis , cuius porte plurime significantur; una tamen clausa describitur, de qua sic ait: [b 17Kb] Et conuerti me secundum uiam porte sanctorum exterioris, que respicit ad Orientem, et hec erat clausa. Et ait ad me Dominus:  Porta hec clausa erit, et non aperietur, et nemo transibit per eam; quoniam Dominus Deus Isrel transibit per eam. Eritque clausa, quoniam dux hic sedebit in ea, ut manducet panem in conspectu Domini. Secundum uiam [c 1Kb] Aelam porte intrabit, et secundum uiam  eius exibit . Que est hec porta, nisi Maria; ideo clausa, quia uirgo? Porta igitur Maria, per quam Christus intrauit in hunc mundum, quando uirginali fusus est partu, [d 1Kb] et genitalia uirginitatis claustra non soluit. Mansit intemeratum septum pudoris, et inuiolata integritatis durauere signacula; cum exiret ex uirgine, cuius altitudinem mundus sustinere non posset.

53. Hec, inquit, porta clausa erit, et non aperietur. Bona porta Maria, que clausa erat, et non aperiebatur. Transiuit per eam Christus, sed non aperuit.

54. Et ut doceamus quia portam habet omnis 263 homo, per quam Christus ingreditur: Tollite, inquit, portas, principes, uestras, et eleuamini porte eternales, et introibit Rex glorie .  Quanto magis ergo porta erat in Maria, in qua sedit Christus, et exiuit? Est enim et porta uentris. Unde ait Iob sanctus: Intenebrescant, inquit, stelle noctis illius; quia non conclusit portas uentris matris mee .

55. Est ergo et porta uentris, [e 1Kb] sed non clausa semper: uerum una sola potuit manere clausa, per quam sine dispendio claustrorum genitalium uirginis partus exiuit. Ideo ait propheta : Porta hec clausa erit: non aperietur, et nemo transibit per eam, hoc est, nemo hominum; quoniam Dominus, inquit, Deus Isrel transibit per eam. Eritque clausa, id est, ante et post transitum Domini erit clausa: et non aperietur a quoquam, nec aperta est; quoniam habuit semper ianuam suam Christum, qui dixit: Ego  sum ianua , quam nemo ab ea potuit auellere.

56. Hec porta ad orientem aspiciebat; quoniam uerum lumen effudit, que generauit Orientem, peperitque Solem iustitie. Audiant ergo imprudentes: Clausa, inquit, erit hec porta, que solum recipit Deum Isrel. Is igitur de quo dictum est ad Ecclesiam: Quoniam confortauit seras portarum tuarum , suam portam confortare non potuit? Sed confirmauit profecto, et seruauit intactam. Denique non est aperta.

57. Audiant igitur prophetam dicentem: Non aperietur, eritque clausa, hoc est, non aperietur ab eo cui desponsabitur; non licebit enim ut aperiatur, per quam Dominus transibit. Et post eum, inquit, erit  clausa, hoc est, non aperiet eam Ioseph; quoniam dicetur ei: Noli timere accipere Mariam coniugem tuam; quod enim ex ea nascetur, de Spiritu sancto est .



CAPUT IX.


Quomodo uariis symbolis uirginitas significetur, quidue ex eorum singulis discere debeant sacre uirgines?

58. Porta ergo clausa uirginitas est: et hortus clausus uirginitas: et fons signatus uirginitas. Audi, uirgo, diligentius apertis auribus, et clauso pudore, aperi manus, ut te pauper agnoscat: claude ostium, ne temerator irrepat: aperi mentem, serua signaculum.

59. uirga quoque a radice uirginitas est, sic enim scriptum est: Exiet uirga a radice Iesse, et flos a radice eius ascendet . Non cauata est hec uirga, sed solida. Nemo ergo adurat uirgam tuam, ut florem tuum custodias. uirga es, o uirgo, non curueris, non inflectaris in terram, ut in te flos paterne  radicis ascendat.

60. Hortus clausus es, uirgo, serua fructus tuos: 264 non ascendant in te spine, sed uue tue floreant. Hortus clausus es, filia, nemo auferat sepem tui pudoris: quia scriptum est: Et destruentem sepem mordebit serpens . Sed illam solam auferat, de qua dictum est: Quid incisa est sepis ? Nemo parietem tuum destruat, ne sis in conculcationem. Paradisus es, uirgo, Euam caue.

61. Fons signatus es, uirgo, nemo aquam tuam polluat, nemo conturbet; ut imaginem tuam in fonte tuo semper attendas.

62. Porta clausa es, uirgo, nemo aperiat ianuam tuam, quam semel clausit Sanctus et uerus, qui habet clauim Dauid, qui aperit, et nemo claudit: claudit  et nemo aperit . Aperuit tibi Scripturas, nemo eas claudat: clausit pudorem tuum, nemo aperiat eum.



CAPUT X.

Innuitur uirginitatem coronam esse in manu Domini, quem unum non secundum perinde ac Patrem et Spiritum produnt Scripture. In hoc obiiciunt Euangelii textum heretici, at illo per alia testimonia soluto, fides catholica de Trinitate confirmatur.

63. uenio, inquit, cito, tene quod habes: nemo accipiat coronam tuam . Que est corona tua, nisi illa de qua dictum est: Et eris corona decoris in manu Domini ?

64. Quis hoc dicit, nisi ille de quo dixit Ecclesiastes: Est unus et non est secundus ? Quis est iste, nisi ille de quo dictum est: Magister uester  unus est Christus ? Unus est, quia unigenitus Dei filius: quia solus, ut scriptum est: Quia expandit celum solus, et ambulat sicut in terra super mare . Hic ergo non secundus, quia primus est: non est secundus, quia unus est: Unus Deus pater, ex quo omnia, et nos in illo: et unus Dominus iehsu Christus, per quem omnia, et nos per ipsum . Unus Deus Pater, [a 1Kb] et unus Deus Filius, et unus Spiritus sanctus, sicut scriptum est: Hec autem omnia operatur unus atque idem Spiritus, diuidens singulis prout uult . Unus, inquit, quia unus Deus. Nullus secundus; quia quod uult facit, non quod imperatur. Unus ergo Pater Deus, et unus Dei Filius. Unus et unus, quia non sunt duo dii. Unus Filius; quia cum Patre unum  est, sicut ipse dixit: Ego et Pater unum sumus . Et unus Spiritus, quia unitas Trinitatis est, non ordine distincta, nec tempore.

65. Sed [b 2Kb] dicunt lectum: Ite, baptizate gentes in nomine Patris et Filii et Spiritus sancti ; et obiiciunt, quia primo Patrem nominauit, secundo Filium, tertio Spiritum sanctum. Numquid ergo, quia dicit Euangelium: In principio erat uerbum, et uerbum erat apud Deum , inferiorem significauit Patrem; quia primo uerbum 265 Dei in principio semper esse ac fuisse memorauit? Aut cum dixit Apostolus: In regno Christi et Dei , ordinem fecit? Aut cum dicit ipse Dominus iehsu: Spiritus Domini super me, propter quod unxit me, euangelizare pauperibus misit me, predicare captiuis remissionem  , eminentiorem Filio Dei Spiritum esse testatus est?

66. Aduertis, uirgo, quemadmodum ista soluantur. Aperi ad hec aures tuas, os tuum claude. Aperi aures, ut fidem audias: claude os, ut teneas [c 1Kb] uerecundiam.

67. Deinde illud legunt, quia dixit: In nomine Patris et Filii et Spiritus sancti; et non intelligunt quod ante premiserit: In nomine, inquit. Tres personas quidem significauit, sed unum Trinitatis nomen asseruit.

68. Unus itaque Deus, unum nomen, una diuinitas, una maiestas. Nullus ergo secundus: quia principium omnium Trinitas est, et Trinitatis primatus super omnia est. Ergo unus et non est secundus. Unus est, qui secundum non habet; quia unicus solus sine  peccato, solus sine adiutorio, qui ait: Respexi, et non erat adiutor .



CAPUT XI.

Cum tantopere pro nobis laborauerit Christus, ei uni laborare nos oportere. Ipsum non legi secundum esse; nisi tantum quatenus homo est, quo sensu etiam nouissimus appellatur. Et huc locus Ecclesiastis atque Elisei exemplum adaptantur.

69. Non est finis labori eius ; quia pro omnibus aduocatus noster est apud Patrem, et infirmitates nostras suscepit, et pro nobis dolet, pro nobis infirmatur, sicut ait: Aeger eram, et non uisitastis me .

70. Cuius oculus non satiatur diuitiis ; quia ipse est altitudo diuitiarum sapientie et scientie  Dei, in quo sunt thesauri mysteriorum celestium. Cur ergo seculo potius laboramus, et fraudamus animam nostram tante bonitatis dispendio, qui nulli alii nisi huic seruire Domino debemus?

71. Hic ergo non est secundus. Ego certe hoc testimonium defero: lego quia primus est, lego quia non est secundus. Illi qui secundum aiunt, doceant lectione.

72. Sed dicit aliquis quia scriptum est: Primus homo de terra terrenus, secundus homo de celo celestis . [a 1Kb] uerum attende quid dicat. Secundus, inquit, homo; quasi hominem secundum dixit. Et ego dico quia primus est secundum diuinitatem, ante quem nullus: secundus autem secundum carnem, quia post Adam.

73. Ego plus dico, non solum ego secundum hominem,  sed etiam nouissimum. Denique sic habes scriptum: Factus est primus homo Adam in animam uiuentem, nouissimus Adam in spiritum uiuificantem . uide clementiam Christi: ipse est 266 primus et nouissimus. Qui primus erat, propter nos se nouissimum fecit. Primus, quia per ipsum omnia: nouissimus, quia per ipsum resurrectio. Descendit enim et proiecit se, ut caderet, infra omnes se faciens ut omnes iacentes leuaret.

74. Unde et ait Ecclesiastes: Quia si ceciderit unus, alter eriget socium suum: et [b 23Kb] ue illi uni cum ceciderit, et non est secundus, ut eum erigat. Et quidem si dormiant duo, est calor illis: et unus, quomodo calefiel ? Hoc est, qui Christum habet secum, etsi ceciderit, resurget: etsi mortuus fuerit,  reuiuiscet; quia [c 1Kb] adest illi qui uenit ignem in terram mittere . Denique et Eliseus cum puerum resuscitaret, insufflauit illi , ut infunderet uite calorem. Habeto ergo tecum hunc ignem in pectore tuo, qui te resuscitet; ne frigus tibi perpetue mortis irrepat.

 75. Hic ergo iuuenis se proiecit, qui uenit per Mariam, et infundebat uite calorem pectoribus audientium. Unde dicunt illi in Euangelio: Nonne cor nostrum ardens erat in nobis, cum aperiret nobis Scripturas ?



CAPUT XII.

Christum iuuenis secundi nomine ab Ecclesiaste designatum cum aliis locis, tum huius ipsius continuatione intelligi: cum igitur esse qui et transisse portam, et in ea sedens manducasse describitur.

76. Hic est iuuenis secundus, ut dicit Ecclesiastes: uidi uniuersos qui uiuunt, qui ambulant sub sole cum iuuene secundo, [d 17Kb] quis resurget pro eo ? Quis enim pro Christo resurget, cum ille pro omnibus  resurrexerit, et in illo omnes resurrexerint, cum spem resurrectionis acceperint?

77. De Christo autem dictum liquet, quando aduertis congruere istum locum cum benedictione uel prophetia Iacob, qui ait de Iuda: Quis suscitabit eum ? Non utique alter; quia ipse se susciptauit, sicut ipse ait: Soluite templum hoc, et in triduo resuscitabo illud . Hoc autem dicebat de templo corporis sui.

78. Illud quoque uere Christo conuenit soli, quod addidit: Non est finis omni populo eius ; quia populus Christi innumerabilis finem non habet, cui fides resurrectionis eterne [e 1Kb] perpetue uite acquirit etatem. Secundum carnem itaque et iuuenem dictum, et cadere uel resurgere dubium non  est. Denique et illud annexuit; quia optimus puer pauper et sapiens : pauper enim factus est, cum diues esset.

79. Ipse ergo rex Isrel transiuit hanc portam, ipse dux sedit in ea; quando uerbum caro factum est, et habitauit in nobis , quasi Rex sedens in aula regali uteri uirginalis, uel in olla feruenti, sicut scriptum est: Moab aula spei, uel olla spei mee . Utrumque enim diuersis in codicibus inuenitur. Aula regalis est uirgo, que non est uiro subdita, sed Deo soli. Est et olla 267 uterus Marie, que Spiritu feruenti qui superuenit in eam, repleuit orbem terrarum, cum peperit Saluatorem.

80. Qui manducauit in porta sedens , utique cibum illum de quo dicit: Meus cibus est ut faciam uoluntatem Patris mei qui in celo est .



CAPUT XIII.

Marie uirginitatem pulchre designari per ollam ac nubem leuem: huius nubis pluuiam pluribus typis in  ueleri federe presignatam a uirginibus colligi, non secus ac efficacissimum illius olle unguentum excipi oportere; nec paupertatem ab ullo pretexendam, sed adhibendam preparationem.

81. O diuitias Mariane uirginitatis! Quasi olla ferbuit, et quasi nubes pluit in terras gratiam Christi; scriptum est enim de ea: Ecce Dominus uenit sedens super nubem leuem . uere leuem que coniugii onera nesciuit: uere leuem, que leuauit hunc modum de graui fenore peccatorum. Leuis erat, que remissionem peccatorum utero gestabat. Denique leuauit Ioannem in utero constitutum, qui ad uocem eius exsiliuit, et infans exsultauit in gaudio, prius sensu deuotionis quam spiritus infusione uitalis animatus .

 82. Excipite igitur, excipite, sacre uirgines, nubis huius pluuiam spiritalem, temperamentum flagrantie corporalis; ut corporis omnes restinguatis ardores, atque interna mentis uestre humescant. Huius imbrem nubis sacrate patres nostri annuntiauerunt nobis salutem mundi futuram . Hunc imbrem significabant esse uenturum stillicidia stillantia super terram, que Hierobaal poposcit et meruit. Bonam nubem sequimini, que fontem intra se genuit, quo rigauit orbem terrarum . Excipite ergo uoluntariam pluuiam, pluuiam benedictionis, quam hereditati sue Dominus effudit. Excipite aquam, et non effluat uobis; quia nubes est, diluat uos, et sacro humore perfundat; quia olla est, spiritu uaporet eterno.

 83. Excipite itaque ex hac Moabitide olla gratie celestis unguentum, nec uereamini ne deficiat: quod exinanitum est, et plus redundat; quia in omnem terram odor eius exiuit , sicut scriptum est: Unguentum exinanitum est nomen tuum; ideo adolescentule dilexerunt te . Descendat istud unguentum [a 1Kb] in ima precordia, uiscerumque secreta, quo non deliciarum odores sancta Maria, sed diuine gratie spiramenta redolebat.

84. Hec pluuia Eue restinxit appetentiam: hoc unguentum fetorem hereditarii erroris 268 abstersit, hoc unguentum Maria soror Lazari in pedes Domini effudit, et tota domus pio repleta odore fragrauit .

 85. Nec ulla se pauperem putet, nulla se arbitretur inopem, nulla metuat ne pretiosum hoc unguentum  emere non possit, aut fontem istum putet esse uenalem. Qui sititis, inquit, ite ad aquam: et quicumque non habetis argentum, ite et emite, et bibite sine argento . Et supra ait: Gratis uenumdati estis, et sine argento redimemini . Ideo pauper factus est Dominus, cum diues esset; ut eum omnes emant, et egenos precipue sua paupertate locupletet.

86. Parate igitur uasa Domini, ut excipiatis hunc fontem aque uiue, fontem uirginitatis, integritatis unguentum, odorem fidei, et suauis misericordie [b 1Kb] gratia florulentum. Induamini agni eius innocentiam, qui cum malediceretur, non remaledixit: cum percuteretur, non repercussit .



CAPUT XIu.

 Quo uirgines acrius impellantur ad Marie imitationem, ostenditur multa que mystice dicta sunt de Ecclesia, eidem quoque Deipare uirgini competere.

87. Hanc imitamini, filie, [c 1Kb] cui pulchre conuenit illud quod de Ecclesia prophetatum est: Speciosi facti sunt gressus tui in calceamentis, filia Aminadab ; [d 1Kb] eo quod speciose Ecclesia Euangelii predicatione processit. Speciose procedit anima, que corpore uelut calcamento utitur; [e 1Kb] ut quo uelit, suum possit sine impedimento ullo circumferre uestigium.

88. In hoc calceamento speciose processit Maria, que sine ulla commixtione corporee consuetudinis auctorem salutis uirgo generauit. Unde egregie Ioannes  ait: Non sum dignus soluere corrigiam calceamentorum eius , id est, non sum dignus Incarnationis mysterium comprehendere angustiis mentis humane, atque inopis uilitate sermonis absoluere. Unde et Esaias dicit: Generationem eius quis ennarrabit ? Speciosi ergo gressus uel Marie uel Ecclesie; quoniam speciosi pedes euangelizantium.

89. Quam pulchra etiam illa que in figura Ecclesie de Maria prophetata sunt; si tamen non membra corporis, sed mysteria generationis eius intendas! Dicitur enim ad eam: Moduli femorum tuorum similes torquibus, [f 47Kb] operi manuum artificis. Umbilicus tuus crater tornatilis non deficiens mixto. uenter  tuus sicut aceruus tritici muniti inter lilia ; eo quod [g 1Kb] continens sibi in omnibus Christi  ortus ex uirgine, sicut uictores solent secularium preliorum, strenuorum uirorum 269 donatis torquibus honorare ceruices; ita iugum nostrum leuauit, ut fidelium colla uirtutis insignibus coronaret.

90. uere autem aluus ille Marie crater tornatilis, in quo erat Sapientia, que miscuit in cratere uinum suum, indeficientem cognitionis pie gratiam diuinitatis sue plenitudine subministrans .

91. In quo uirginis utero simul aceruus tritici, et lilii floris gratia germinabat; quoniam et granum tritici generabat, et lilium. Granum tritici secundum quod scriptum est: Amen, amen dico uobis, nisi granum tritici cadens in terram, mortuum fuerit, ipsum solum manet . Sed quia de uno grano tritici aceruus est factus, completum est illud  propheticum: Et conualles abundabunt frumento , quia granum illud mortuum, plurimum fructum attulit. Hoc itaque granum omnes homines perpetua celestium munerum esca saturauit: consummatumque est illud prophetici oris eloquium, dicente eodem Dauid: Cibauit eos ex adipe frumenti, et de petra melle saturauit eos .

92. In hoc grano esse etiam lilium diuina testantur oracula; quia scriptum est: Ego sum flos campi, et lilium conuallium: sicut lilium in medio spinarum . Christus erat lilium in medio spinarum, quando erat in medio Iudeorum.



CAPUT Xu.

uirgines quodam singulari modo dici posse lilia Christi; Christum uero ipsum recte per aceruum tritici  liliis circumdatum adumbrari; quippe qui et Ecclesiam fecundauerit, et diuersorum retulerit coronas certaminum.

93. Audi, uirgo, quid dicat: Lilium, inquit, conuallium Christus, id est, humilium animarum et mitium. Esto ergo mitis, humilis, atque mansueta, ut in te sicut lilium germinet Christus. De quo et alibi habes: Labia eius lilia [a 19Kb] stillantia myrrham primam ; id est, qui Christi passionem loquuntur et suo ore concelebrant, ac mortificationem eius in suo circumferunt corpore, Christi lilia sunt; specialiter sacre uirgines, quarum est splendida et immaculata uirginitas. Unde plerique accipiunt quod Ecclesia uideatur dicere: Ego sum flos campi, et lilium  conuallium: que in hac conualle istius mundi gratiam boni odoris exhalat, sedule confessione pietatis. Denique et alibi dicit: Frater meus descendit in hortum suum, in phialas aromatis, pascere in hortis, et colligere lilia. Ego fratri meo, et frater meus mihi, qui pascit inter lilia .

94. Ex illo ergo utero Marie diffusus est in hunc mundum aceruus tritici muniti inter lilia; quando natus est ex ea Christus, cui dicit propheta Dauid:  Benedices coronam anni benignitatis tue, et campi tui replebuntur ubertate. Pinguescent 270 fines deserti, et exsultatione colles accingentur. Induti sunt arietes ouium, et conualles abundant frumento; etenim clamabunt, et hymnum dicent .

95. Quis est annus Dominice bonitatis, nisi ille de quo dictum est: Tempore accepto exaudiui te, et in die salutis adiuui te ; quando populorum fide [b 1Kb] Ecclesia abundauit, iustitiam induit sacerdotes? Unde et Apostolus dicit: Ecce nunc tempus acceptabile, ecce nunc dies salutis ; quando uenit Dominus predicare annum Domini acceptum, et diem retributionis, sicut in Euangelio suo ipse memorauit dicens: Spiritus Domini super me, propter quod unxit me, etc. .

 96. Tunc ergo Dominus operibus suis et gloria et honore sui tempus coronauit aduentus; totus enim ille annus conuersationis eius in hoc mundo diuersarum habuit certamina passionum. uicit Herodem paruulus , de quo in passione infantium triumphauit. Esuriuit, sitiuit, pro nobis uapulauit, pro nobis contumeliarum indigna tolerauit, crucem ascendit, mortuus est pro nobis.



CAPUT XuI.

uirginibus exeundum obuiam Christo, et qua ratione. Hunc quidem a matre coronatum esse; sed tamen de ipsius diuinitate non ambigendum. Sumendam itaque perfectam fidem in esca illa quam parauit Iacob, et in stola quam prudens mulier contexuit, prefiguratam;  ut uirgo benedictiones a Christo consecuta, in homine Deum uideat, immo uero Christum induat, simulque omnium ornamenta uirtutum.

97. uides quanta [c 1Kb] certamina! Sed tamen non auarus exactor premii, cui abundauit una celestis corona uirtutis. Unde egredimini, filie Hierusalem, sicut uos hortatur Scriptura diuina in Canticis canticorum: Egredimini et uidete regem Salomonem in corona, qua coronauit eum mater eius in die sponsalium eius, et in die iucunditatis cordis eius ; quia fecit sibi, inquit, caritatem a filiabus Hierusalem, hoc est: Egredimini ex his angustiis et sollicitudinibus corporalibus, egredimini ex hac delectatione carnali, et peregrinamini de corpore, ut  adesse Domino possitis; quoniam qui in carne sunt, Domino suo placere non possunt. Dicitur ergo uobis quia non estis in carne, sed in spiritu , si potueritis comprehendere Salomonis ueri illius pacifici caritatem, quam fecit sibi ipse; et ideo coronam accepit a matre.

98. Beata mater Hierusalem, beatus et Marie uterus, qui tantum Dominum coronauit. Coronauit eum quando formauit: coronauit eum, quando generauit;  quia etsi [a 1Kb] eum sine aliqua sui operatione formauerit , tamen hoc ipso quod ad omnium salutem eum concepit et peperit, coronam capiti eius eterne pietatis imposuit; ut per fidem credentium fieret omnis uiri caput Christus. Inoperata est ergo et caro Christi, quem ut Maria uirgo conciperet, inusitato quodam nouoque Incarnationis mysterio, sine ulla uirilis seminis admixtione, diuine gratia dispositionis, quod erat carnis, assumpsit ex uirgine, atque in illa nouissimi Adam immaculati hominis membra formauit.

99. Hominem audis, sed supra hominem intellige; quia scriptum est: Non coques agnum in lacte matris  sue . Et alibi legis: Et homo est, et quis agnoscet eum ? Ergo non debes agnum illum, in quo plenitudo diuinitatis corporaliter inhabitat , conditionis humane uiribus estimare, et maiestatem incomprehensibilis potestatis [b 1Kb] degeneris cognitionis infirmitate concludere. Non enim illum perfecte fidei cibum Iacob coxit in lacte, quo Isaac pater ita est delectatus, ut ei prerogatiuam omnem benedictionis prophetica sobrietate conferret . Et ideo Apostolus scripsit succum lactis tenuis cibum esse doctrine dicens: Quia omnis qui alitur lacte, expers est uerborum iustitie ; paruulus enim est, perfectorum autem est solida esca.

100. Et tu ergo, filia, sume stolam illam [c 1Kb] mulieris  pia operatione contextam, que manus suas aperit pauperi, et lucerna eius non exstinguitur in tota nocte : atque indue te, et huiusmodi epulas affer ad patrem, ut dicat: Quid est quod tam cito inuenisti, filia ? laudans in tenera adhuc etate prudentiam, pie quoque deuotionis affectum. Et dicat tibi: Accede ad me, filia; odoratusque odorem uestimentorum tuorum benedicat te dicens: Ecce odor filie mee, sicut odor agri pleni quem benedixit Dominus; et, det tibi Deus a rore celi desuper, et ab ubertate terre abundantiam. Atque his adiungat: Qui maledixerit tibi, maledictus erit: et qui benedixerit te, benedictus erit.

101. Hac stola indutus Iacob hominem uidit, et  ab eo quasi a Domino Deo benedictionem poposcit, et appellauit locum, uisio Dei . Hac  stola indutus uidit illam stolam Christi, de qua ait: Lauabit in uino stolam suam . Et benedixit etiam Ioseph dicens: Filius meus ampliatus Ioseph, filius meus ampliatus, zelatus filius meus adolescentior, ad me reuertere , significans Dominice resurrectionis insigne. Et addidit: Benedictio patris tui et matris tue preualuit super benedictiones montium manentium, et desideria collium eternorum , id est, [d 1Kb] super regem gratie.

102. Hanc sume stolam, ut induas Christum, atque in eius agnitione renoueris. Indue ergo sicut electa Dei uiscera misericordie, benignitatem, humilitatem, patientiam, modestiam, caritatem, que est unitatis uinculum ; ut nemini quidquam debeas, nisi ut inuicem sororem tuam 272  diligas: nec gratie eius inuideas, sed quo probatiorem uideris, imiteris; ut sit in te pax Christi et gratia, et uerbum Dei habitet in corde tuo, atque huius mundi [e 1Kb] fugias cogitationes.

103. Semel mundo mortua, ne, queso, tetigeris, ne attaminaueris que sunt istius seculi: sed semper in psalmis et hymnis et canticis spiritalibus abducas te ab huius seculi conuersatione, non homini, sed Deo cantans . Et sicut sancta faciebat Maria , conferas in corde tuo. Quasi bona quoque agnicula rumines in ore tuo precepta diuina, ut dicas et tu: Exercebor in mirabilibus tuis . Nec dormitet aut stillet [f 1Kb] anima tua pre tedio. Stillicidia enim eiiciunt hominem in tempore hyemali de domo sua: anima autem perfecta  non stillat, in qua nulla grauioris est rima peccati; sed manet in domo sua, et inoffense habitationis nouitate letatur et fruitur. At si aliquid forte nutauerit, dicas: Confirma me in uerbis tuis .



CAPUT XuII.

Aguntur Deo gratie quod angelorum uita in paradiso quondam perdita iam fulgeat in uirginibus; quodque mundo Christum edere, atque Hebreos per mare educere digna fuerit uirginitas. Post hec Ambrosia ipsa Deo commendatur ac offertur, ut suum in ea tueatur munus, et ad spiritales partus celesti connubio illam coniungat, uirtutes dotis atque ornamentorum loco tribuat, quarum beneficio Sponsum suum tenere mereatur. Denique Christus obsecratur,  ut famulam suam letus excipiat.

104. Nunc ad te, decursis omnibus, [g 1Kb] Pater gratie,  uota conuerto, cuius pietati innumerabiles gratias agimus, quod in uirginibus sacris angelorum uitam uidemus in terris, quam in paradiso quondam amiseramus. Quid enim uel [a 1Kb] ad imitanda uirginum studia, confirmandamque uirtutem, uel ad concelebrandam uirginitatis gloriam plus conferre potuisti, quam ut Deus ex uirgine nasceretur? [b 1Kb] Amplius nobis profuit culpa, quam nocuit: in quo redemptio quidem nostra diuinum munus inuenit.

105. Sed ipse quoque unigenitus Filius tuus uenturus in terras suscipere quod amissum est, puriorem carnis sue generationem reperire non potuit, quam ut habitationi proprie celestis aulam uirginis dedicaret; in qua esset et immaculate castitatis sacrarium, et Dei templum.

 106. Quid autem illud attexam, quod diuino tuo munere cum sanctis Moyse et Aaron  uirgo Maria pedes per fluctus duxit Hebreorum exercitum? Relinquo uetera, priuata non quero: satis est ista nobilitas familie uirginali.

107. Te queso ut tuearis hanc famulam tuam, que tibi seruire, tibi animam suam, tibi integritatis sue studium dicare presumpsit. Quam 273 sacerdotali munere offero, affectu patrio commendo; ut propitius et presul conferas ei gratiam, quo celestium thalamorum immorantem adytis Sponsum excutiat, mereatur uidere, introducatur in cubiculum Dei sui regis: mereatur audire dicentem sibi: Ades huc a Libano, Sponsa, ades huc a Libano; transibis et pertransibis a principio fidei ; ut transeat  seculum, ad illa eterna pertranseat.

108. Intende igitur, Pater, in tuum munus, cui sanctificando nullius consilium quesisti: sed illi sine ullo petitore atque arbitro tantam contulisti gratiam, quantam ante oracula diuina credere nemo potuisset, ut in suo utero Deum uirgo portaret. Cuius prerogatiua muneris prouocata crebrescunt studia uirginitatis, et sacre integritatis exempla. Quibus hec quoque famula tua ad huiusmodi uirtutis gratiam lacessita, tuis assistat altaribus, [c 1Kb] non rutilanti cesarie flauum deferens crinem flammeo nuptiali dicatum: sed illum crinem quo euangelica illa mulier sancta Maria pedes Christi sedula pietate detersit, et domum totam effuso impleuit unguento, sacro offerens uelamine consecrandum .

 109. Adest puella, quam non nuptiarum festa, non premia, non onerati pondus uteri, uotiuo nupturis dolore sollicitent: sed que immaculatos sibi fidei partus et pietatis exposcat; ut in utero accipiat de Spiritu sancto, et spiritum salutis Deo feta parturiat.  Sed ut ista procedere possit meritorum gratia, tu, Deus Pater omnipotens, suffragia commendationis adiunge; non enim solitaria dos pudoris est. Succingat [d 1Kb] sacre uirginitatis crinem modestia, sobrietas, continentia; ut uirtutum accincta comitatu, purpureo Dominici cruoris redimita uelamine, mortificationem Domini Iesu in sua carne circumferat; hec sunt enim meliora uelamina, que sunt indumenta uirtutum, quibus culpa obtexitur, innocentia reuelatur.

110. His igitur famulam tuam indue uestimentis, que in omni tempore munda sint; mundum enim manet, quidquid nulla interueniens culpa fuscauerit, ut ei iure dicatur: Quoniam placuerunt Deo facta tua . In omni tempore sint uestimenta  tua candida, et oleum in capite non desit, quo faces suas mysticas possit accendere; ut cum uenerit Sponsus, inter illas sapientes uirgines  celesti thalamo digna numeretur, que deuotionis ac fidei sue, grauitatisque lumine munus sacre professionis illuminet.

111. Tuere igitur ancillam tuam, [e 1Kb] Pater caritatis et glorie, ut quasi in horto clauso et fonte signato teneat claustra pudicitie, signacula ueritatis. Agrum suum colere nouerit [f 1Kb] quem colebat sanctus Iacob; et sexagesimos ex eo centesimosque fructus capesset. In huius uirtutibus et fortitudinibus 274 agri suscites in ea gratiam, et resuscites caritatem. Inueniat quem dilexit, teneat eum, nec dimittat eum; donec bona illa uulnera caritatis excipiat, que  osculis preferuntur. Semper parata noctibus et diebus toto spiritu mentis inuigilet , ne umquam uerbum eam inueniat dormientem. Et quoniam uult se dilectus eius sepius queri, ut exploret affectum; recurrentem sequatur, exeat fides et anima eius in uerbum tuum peregrinetur a corpore, ut adsit Deo: uigilet cor eius, caro dormiat, ne male incipiat uigilare peccatis.

112. Tu, Domine, adiunge alios sacre uirginitatis ornatus, adiunge sedulos pios cultus; ut nouerit possidere uas suum, nouerit humiliari: dilectionem teneat, ueritatis murum, pudoris septum. [g 1Kb] Non pinee uelamen eius, non uincant cupressi, pudicitiam eius non turtures, simplicitatem eius non uincant columbe. Sit in corde simplicitas, in uerbis modus,  erga omnes pudor, pietas erga propinquos, circa egenos et pauperes misericordia: quod bonum est teneat, ab omni specie abstineat mala: ueniat super eam benedictio morituri, et os uidue benedicat eam .

 113. Pone ut signaculum uerbum tuum in corde eius, ut signaculum in brachio eius ; ut in omnibus sensibus et operibus eius Christus eluceat, Christum intendat, Christum loquatur. Aqua multa eius non possit [a 1Kb] exstinguere caritatem, nec persecutionis gladius, nec periculum: sed confirmata in omni opere bono atque uerbo, gloriam tuam induat, et in tua gratia conuersetur in hoc mundo. Sanctifices eam in ueritate, in uirtute confirmes, in caritate connectas, atque ad illam pudicitie et integritatis celestem gloriam, coronam illibatam, immaculatamque diuino tuo fauore perducas; ut illic Agni sequatur uestigia, et in meridiano pascat, in meridiano maneat, [b 1Kb] nec in grege sodalium incedat: sed agnis tui admixta, sine offensione uersetur comes  uirginum, pedissequa Mariarum .

 114. Egredere itaque tu, Domine Iesu, in die sponsalium tuorum, suscipe iamdudum deuotam tibi spiritu, nunc etiam professione; imple agnitione uoluntatis tue; assume ab initio in salutem, in sanctificatione spiritus et fide ueritatis, ut dicat famula tua: Tenuisti manum dexteram meam, et in uoluntate tua deduxisti me, et in gloria assumpsisti me . Aperi manum tuam, et imple animam eius benedictione ; ut saluam facias sperantem in te , et fiat uas in honorem sanctificatum, utile Domino, [c 1Kb] ad omne opus bonum probatum: per illam eternabilem crucem, per illam uenerabilem gloriam Trinitatis, cui est honor, gloria, perpetuitas, Patri Deo, et Filio, et Spiritui sancto, a seculis, et nunc, et semper, et  in omnia secula seculorum, Amen.



[EXHORTATIO uIRGINITATIS.]





IN EXHORTATIONEM uIRGINITATIS ADMONITIO.


Deum opt. max. ut sui diuexentur, nisi ad maiorem ipsius gloriam, et illorum Ecclesieque utilitatem, numquam permittere, ex Ambrosiano illo itinere compertum redditur, quod huic operi dedit occasionem. Audierat uir sanctus Eugenium tyrannum in Italiam atque adeo Mediolanum, ut Paulinus  auctor est, properare: igitur hominem qui sub christiane religionis obtentu idololatriam reuocare moliebatur, non exspectandum ratus, Bononiam uenit. Ibi interea dum moraretur, corporum uitalis atque Agricole martyrum que diuinitus ipsi reuelata esse uidetur a Paulino  significari, translationem solemnem celebrauit. Hoc Florentini cum didicissent, eum ingenti animorum ardore inuitauerunt, ut se inuisere ad dedicandam nouam Ecclesiam ne grauaretur. Annuit eorum optatis sanctus Antistes, tametsi alio statuisset sese conferre . Cumque aliquas Bononiensium martyrum reliquias secum attulisset, eas deposuit in illa Ecclesia, quam ibidem celebri pompa ipse consecrauit. Qua etiam in solemnitate habuit eam ex qua hic liber constat, orationem.

Hec in operis exordio ipse declarat . Sub que Martyrum supplicio et eorumdem reliquiarum exhumatione strictim descriptis , addit ipsarum partem propriis manibus a se collectam ad eos attulisse, nimirum clauos, sanguinem triumphalem et crucis lignum . Negat enim  equum fuisse ut repulsam a se pateretur Iuliana uidua, que sacram edem, a Paulino  propterea quod eam inaugurauit idem Ambrosius, Ambrosianam dictam, construxerat. Cum autem pia illa mater ac uere christiana facultates suas in condenda nobili basilica Christo consecrasse non contenta esset, insuper se ipsam cum tota familia illi deuouere apud se statuit. Iam quidem uiro etiamnum in uiuis agente, sacrificii sui primitias quasi libauerat. Etenim cum is pietatis laude non cederet uxori, non multo ante obitum annorum numero, licet onera matrimonii satis grauia sustineret, nimirum filii unius ac filiarum trium; tamen Ecclesiastice utilitatis comtemplatione sacris ordinibus initiari de coniugis consensu non detrectauit . Hec igitur iam tum continentie posuerat tyrocinium; sed postquam mortali sorte perfunctus esset eius maritus, colophonem operi suo uoluit imponere. Quapropter ut liberos suos ad amplectendam continentie professionem accenderet, eos illa exstimulauit oratione, quam sanctus Doctor proprio stylo et eloquentia exornatam omnibus qui eo confluxerant, proponit in hunc sensum .

Principio filium necdum pueritie annos egressum allocuta, ei propterea nomen Laurentio factum asserit , quod cum parentes iam desperarent de mascula sobole progignenda, ipsum patrocinio tanti martyris obtinuissent. Illius esse ex hoc colligit, quando eumdem non secus ac Anna Samuelem Deo uouerit, apud ipsius numen promissis matrem absoluere. Tum sermonem ad filias conuertens , eas coniugii incommodis celibatusque utilitatibus inuicem oppositis, ad consecrandam Christo pudicitiam urget. Denique  modo ad filium, modo ad filias uerba faciens, modo etiam ad omnes simul, nichil intentatum relinquit, ut eos ad implenda que parentes ipsorum nomine nuncupauerant uota, induceret. Nec frustra fuit pium illud matris desiderium. Laurentius in lectorum numerum cooptatus est ; eius uero sorores more solemni castimoniam professe , illam in maternis edibus seruauerunt.

 His itaque permotus Ambrosius Iuliane sermonem prosequi uoluit etiam propria exhortatione . Istic easdem uirgines quod sit illarum officium, quibus ipsas uacare exercitiis, quidue prestare oporteat, ut simul cum matre ex professionis sue regulis uiuant, edocet. Subinde autem et alias informat  christianas uirgines, ad quas a tribus illis integritatis uictimis sermonem transfert. Deinde uariis exemplis que ipse imitari debeant, propositis, non pretermittit sanctam Sotherim , ipsis, ut alibi uidimus , consanguineam, cuius e suppliciis illud describit, quo sibi faciem carnificis pugno cedi cruentarique lubenti animo perpessa est. Addit et alia quedam precepta , quibus finitis, uidue illi que se, liberos, omnesque opes Christo uouerat, paratam ab eo uberrimam mercedem pollicetur . Ad postremum Deo supplicat , ut in ea quam consecrabat Ecclesia semper presens atque propitius, fidelium preces ac Dominici corporis sacrificium accipiat, sed in primis huiusce totius familie integram admittat oblationem.

Eo tractatu quem, ut uidimus, in publico cetu constat fuisse pronuntiatum, nichil preter unicum sermonem contineri probabile est. Sed licet multus in dicendo istic fuerit sanctus Doctor, uix tamen impetrare poterat ab animo suo, ut in tam leta celebritate orationem magis precideret. Nec sane etiam a uerisimili recesserimus, si qualis Florentie habita fuit, talem omnino in codicibus adhuc seruari crediderimus. Quippe cum ipsemet e concionibus suis libros condebat, eis ferme semper aliquid, unde mutatio illa dignosceretur, inserebat. Inde est quod aptius in mss. inscribitur Exhortatio uirginitatis, et in edit. ant. Ad uirgines exhortatio, quam in Rom. De Hortatione ad uirginitatem tractatus: uerum tamen quodlibet istorum lemmatum non absurde operis argumento congruere que hactenus declarauimus, abunde probant. Mirum autem illud uideri potest uiduam filias alloquentem, ipsa filiabusque audientibus, inductam esse ab Ambrosio, atque illi orationem qualem ab ipsamet habitam fuisse coniici poterat, ab eodem accommodatam. Sed hoc procul dubio ita prestitit, ut maior uis exhortationi sue accederet.

Hanc porro cum habuerit, quo tempore Eugenium fugiebat, nec non post reuelata sanctorum uitalis atque Agricole sacra lipsana; hinc conficitur non ante nominati tyranni perduellionem, sed Presule nostro proprie sedi quam kal. Augusti an. 394 repetiuit, nondum reddito, id euenisse. Baronius quidem  annum 392 tribuit huic operi, quod tamen procul dubio in sequentem reiiciendum est. Neque uero minus etiam uidetur certum pascha imminente eamdem compositam ac dictam esse orationem; id enim ex eo quod uir sanctus ait: uenit pasche dies, etc. , palam indicatur.





SANCTI AMBROSII MEDIOLANENSIS EPISCOPI EXHORTATIO uIRGINITATIS, LIBER UNUS [a 1Kb] . 



277 CAPUT PRIMUM.


Ambrosius Bononia ueniens ad eos a quibus fuerat inuitatus, narrat apophoreta se detulisse, nempe reliquias Agricole ac uitalis martyrum. Horum tametsi alter dominus exstiterit, alter seruus, comparatio tamen instituitur; cumque hic illi preiuerit ad martyrium, hinc cognoscitur apud Christum impedimento seruitutem non esse. Tum amborum certamen describitur; quod ex utriusque nominis  presagio Sanctus illustrat. Deinde quam in Iudeorum acceperant tumulis, sepultura commemorata, quanto cum gaudio detecti atque educti sint, refert.

1. Qui ad conuiuium magnum inuitantur, apophoreta secum referre consueuerunt. Ego ad Bononiense inuitatus [b 1Kb] conuiuium, ubi sancti martyris celebrata translatio est, apophoreta uobis plena sanctitatis et gratie reseruaui. Apophoreta autem solent [c 1Kb] habere triumphos principum: et hec apophoreta triumphalia  sunt; Christi enim nostri principis triumphi sunt martyrum palme. Nec uero huc dirigebam iter: sed quia petitus a uobis sum, debui mecum deferre que aliis parabantur, ne minor ad uos uenirem; ut quod in me minus est, quam presumebatur, in martyre plus inueniretur.

2. Martyri nomen Agricola est, cui uitalis [a 1Kb] seruus fuit ante, nunc consors et collega martyrii. Precessit seruus, ut prouideret locum; secutus est dominus, securus quod fide seruuli 278 iam inueniret paratum. Non aliena laudamus; passio enim serui domini disciplina est. Hic instituit, ille impleuit. Nihil illi decerpitur. Quomodo enim minui potest, quod Christus donauit? Egregie et ille quidem homini seruiendo didicit quomodo Christo placeret:  hic tamen geminam laudem acquisiuit, in illo magisterii, in se martyrii. Certauerunt tamen inter se inuicem beneficiis, postquam equales esse meruerunt. Hic illum ad martyrium premisit, ille istum accersiuit.

3. Nullum ergo ad commendationem hominis conditio affert impedimentum: nec dignitas prosapie meritum, sed fides affert. Siue seruus, siue liber, omnes in Christo unum sumus: Et unusquisque quodcumque fecerit bonum, hoc recipiet a Domino . Nec seruitus derogat, nec libertas adiuuat. uide ad eam rem quam nichil in conditione momenti sit. Seruus, inquit, uocatus es? Non sit tibi cure . . . . qui enim uocatus est in Domino seruus, libertus est Domini. Similiter et qui liber uocatus est, seruus est  Christi . [b 1Kb] uide, inquam, uim Apostoli. Plus putatur dedisse ei qui seruus, quam ei qui liber uocatus est; [c 1Kb] ex seruo enim libertus Christi fit, ex libero seruus. Sed nulli plus dedit, uerum utrisque equali mensura diuisit. Apud Christum enim seruitus et libertas equa lance penduntur, nec ullo discerniculo bone seruitutis et libertatis merita diuiduntur; quia nulla maior est dignitas quam seruire Christo. Denique Paulus seruus Christi Iesu ; hec enim seruitus gloriosa est, in qua gloriatur et Apostolus. An non summa gloria est, quando tali pretio estimati sumus, ut sanguine 279 Domini redimeremur? Sed iam pergamus ad cetera.

4. [d 1Kb] Cumque sanctus uitalis cogeretur a persequentibus  ut Christum negaret, et ille amplius profiteretur Dominum Iesum Christum, omnia tormentorum genera in eum exercentes, ut non esset in  corpore eius sine uulnere locus, orationem fudit ad Dominum, dicens: Domine Iesu Christe, Saluator meus. et Deus meus, iube suscipi spiritum meum; quia iam desidero ut accipiam coronam, quam angelus tuus sanctus mihi ostendit. Et completa oratione, emisit spiritum.

5. Sanctus Agricola mitior habebatur moribus, ut ab ipsis etiam inimicis diligeretur. Ideoque differebant eius passionem. Sed hec persecutorum honorificentia omni erat immanitate acerbior, que inuidebat martyrium. Denique ubi non acquieuit sanctus Agricola, crucifixus est; ut aduertamus illas blanditias eorum non sedulitatis fuisse, sed fraudis. Supplicio serui dominum terrere uoluerunt. uertit hoc Christus in gratiam, [e 1Kb] ut martyrium serui dominus  imitaretur.

6. Utriusque nomen aptum martyrio; ut designati ad martyrium ipsis uocabulis uiderentur. Ille uitalis dictus est, quasi qui contemptu istius uite ueram illam uitam eternam sibi haberet acquirere: iste Agricola, qui bonos fructus spiritalis gratie seminaret, et sacri sanguinis effusione, meritorum suorum omniumque uirtutum rigaret plantaria.

7. Sepulti autem erant in Iudeorum solo, inter ipsorum sepulcra. Ambierunt Iudei cum seruulis sepulture habere consortium, quorum Dominum negauerunt. Sic et aliquando Balaam dixit: Moriatur anima mea in animis iustorum ; tamen non communicauit eorum operibus, cum uiueret, quorum in animis cupiebat mori. Et istos quos uiuentes  persecuti sunt, mortuos honorabant. Illic igitur martyris exuuias requirebamus, tamquam inter spinas rosam legentes.

8. Circumfundebamur a Iudeis, cum sacre reliquie eueherentur: aderat populus Ecclesie cum plausu et letitia. Dicebant Iudei: Flores uisi sunt in terra , cum uiderent martyres. Dicebant Christiani: Tempus incisionis adest . Iam et qui metit, mercedem accipit . Alli seminauerunt, et nos metimus martyrum fructus. Iterum audientes Iudei uoces plaudentis Ecclesie, dicebant inter se: uox turturis audita est in terra nostra . Unde bene lectum est: Dies diei eructat uerbum, et nox nocti indicat scientiam. Dies diei , Christianus Christiano: nox nocti,  Iudeus Iudeo. Indicabant ergo Iudei quod haberent scientiam martyrum, sed non scientiam uerbi; id est, non secundum illam solius boni, et solius 280  ueri scientiam: Ignorantes enim Dei iustitiam, et uolentes se iustificare, iustitiam Dei non receperunt .



CAPUT II.

Primo reliquiarum pretium amplificat, deinde Iulianam uiduam, que illis donaretur, dignam asserit; hanc enim cum honorandam ex Apostolo, tum eo predicandam quod Ecclesie damna quam propria sua magis doleret.

9. Detuli ergo uobis munera que meis legi manibus, id est, crucis tropea, cuius gratiam in operibus agnoscitis. Certe et ipsi demones confitentur. Condant alii aurum atque argentum, ac de latentibus eruant uenis; legant pretiosa monilium serta;  temporalis ille thesaurus est, et sepe habentibus perniciosus: nos legimus martyris clauos, et multos quidem, ut plura fuerint uulnera quam membra. Clamare martyrem diceres ad populum Iudeorum, cum clauos eius colligeremus: Mitte manus tuas in latus meum, et noli esse incredulus, sed fidelis . Colligimus sanguinem triumphalem, et crucis lignum.

10. Hec sancte uidue negare non potuimus postulanti. Munera itaque salutis accipite, que nunc sub sacris altaribus reconduntur. Ea igitur uidua [a 1Kb] sancta est Iuliana, que hoc Domino templum parauit atque obtulit, quod hodie dedicamus: digna tali oblatione, que in sobole sua templa iam Domino pudicitie atque integritatis sacrauit. Dum Iulianam  uolo dicere, Iudeam dixi. Non errauit lingua, sed definiuit; Iudea enim est anima que Christum fatetur. Denique notus in Iudea Deus ; id est, ubi agnoscebatur, non ubi negabatur. Est ergo in spiritu Iudea, ubi maior portio, intellectus sincerior; Quia salus ex Iudeis est . Lingue igitur error testimonium sanctitatis inuenit.

11. Honoremus ergo hanc uiduam, quia scriptum est: uiduas honora, que uere uidue sunt . Licet uerborum nostrorum honorem non ambiat, que Apostoli mandatum adequauerit, habens in bonis operibus testimonium, que bene filios educauerit, melius instituerit.

12. Quis hanc non ut destitutam et miserabilem  deplorauit, quando amisit maritum? At ista ministrum sacris ereptum altaribus amplius ingemuit, quam sibi coniugem, aut patrem filiis. Nam etsi  presidio esset mariti uiduata et solatio; tamen apud piam mentem causa Ecclesie preponderabat.



281 CAPUT III.

Iuliane ad liberos exhortatio. Illic principio filium monet eum non temere uocari Laurentium, sed quod Martyris cognominis patrocinio conceptus fuerit, atque eidem promissus. Soluat igitur parentum uota. Nihil ipsi esse quo retardetur; cum ceteris rebus diuinum seruitium prestantius sit, hominum autem uita miserrima: patere tamen exitum ex eius malis, modo castitatem illi eligant, cui coniugii seruitus hic opponitur.

13. Succinxit itaque mentis uiscera, et circumfusam se uidens numero filiarum trium, et unius filii,  quo solent terreri cetere, hoc fortior facta, tali filios alloquio conuenit: Filii, amisistis patrem, matrem habetis. Melior quidem fuisset illa commutatio, si pater uiueret, mater deesset. Tamen infirma licet et desolata ostendo uobis, si uultis sequi, quo arbitremini patrem uobis non decessisse; habetis enim meliorem de celo parentem. Ille est qui et hos suffulsit patres. Quid enim aliud iam superest spei? Pater uobis fuit diues gratia, non pecunia: opulentus ministerio, non patrimonio: cuius hereditas fides est, locuples Deo, sed egena seculo. Satis uos diuites reliquit, si propositum eius sequamini. Sola fides utrique indiscreta sexui, census uirorum, [b 1Kb] dos uirginum.

14. Et tu quidem, fili, aliquanto propior patri,  agnosce que matri debeas, quod domui uocabulum reddas. Aetas te excusat, sed hereditas uocat. Iucundentur, fili, pater et mater in te . Noli matrem contemnere quasi imprudentem. Regis admonitio, inquit, [c 1Kb] quem erudiuit mater sua. Quid filius qui seruat dictiones Dei? Primogenite, tibi dico, fili: Quid filius mei uentris? quid natus mearum orationum? Ne dederis mulieri tuam honestatem . Audi quid sapiens dicat, quid Scriptura asserat.

15. Considera quis te ut nascereris, iuuerit: filius es uotorum magis quam dolorum meorum. Considera cui te muneri pater tali nomine designauerit, qui uocauit Laurentium. [d 1Kb] Ibi uota deposuimus, unde nomen assumpsimus. uota effectus secutus est, redde  martyri quod debes martyri. Ille te nobis impetrauit, tu restitue quod de te huiusmodi nominis appellatione promisimus.

 16. Quid autem est, fili, aliud [a 1Kb] quod eligendum putes, nisi Deum patrum tuorum? Ipse enim [b 1Kb] pauperes et diuites, humiles et excelsos facit, suscitat a terra pauperem, et de stercore erigit inopem, et sedere eum facit cum potentibus in tribunali honoris et hereditatis. Dat uotum optanti, et benedicit annos iusti. Quid hoc, fili, precellentius? aut quid est uita hominis in hac terra, [c 1Kb] nisi leuis cursor? En transiuimus, et nichil uidimus. Atque utinam hunc cursorem  imitaremur; ut nichil uideremus, et nulla onera portaremus! sed quod est grauius, 282 cursus uacuus, et onera inania. Inania sunt quidem, sed non leuia, neque delicti uacua; quia graue fenus peccati est. Unde clamat sanctus Iob: Nonne tentatio est uita hominis in terra, aut sicut  mercenarii quotidiani uita eius? Et sicut seruus timens dominum suum, qui umbram inuenerit, et sicut mercenarius exspectans mercedem suam; sic ego [d 1Kb] exspectaui in uacuum, noctes autem dolorum date sunt mihi. Si dormiero, dico: Quando dies? Cum surrexero, iterum: Quando uesper? Plenus sum dolore a uespere usque mane. uita autem mea leuior quam fauilla. Periit autem in uana spe . Nihil igitur est homo, nisi tu, Domine, intendas in eum, et uisitationem eius facias usque mane, et in requiem eum inducas. Arbor si excidatur, repullulat, et floret ab aque odore: homo cum ceciderit, nichil est, [e 1Kb] ingruunt super eum dolores.

17. Hanc igitur tentationem tantarum necessitatum, si uultis, filii, uitare, integritas corporis expetenda  uobis est : quam ego pro consilio suadeo, non pro imperio precipio. [f 1Kb] Sola est enim uirginitas que suaderi potest, imperari non potest. Res magis uoti est, quam precepti. Quod enim gratie est, non iubetur, sed desideratur: electionisque magis est, quam seruitutis. Unde et Apostolus dicit: De uirginibus preceptum Domini non habeo, consilium autem do, tamquam misericordiam consecutus a Domino . Legerat enim dixisse Dominum spadonibus: Quicumque custodierint precepta mea, et elegerint que ego uolo, et amplectentur testamentum meum; dabo illis in domo mea, et in muro meo locum nominatum, meliorem filiorum et filiarum: nomen eternum dabo illis, et non deficient . Meliorem, inquit, locum  uobis dabo, spadonibus dicit; his uidelicet, [g 1Kb] qui se resecta genitali parte absciderint. Ipsi sunt ergo qui habent in celo premia ceteris prestantiora.

18. Hos in Euangelio suo predicat Dei Filius, dicentibus enim Apostolis: Quia si ita est causa uiri, ut non liceat illi uxorem dimittere, nisi ex sola causa fornicationis, non expedit nubere; respondit Dominus:  Non omnes capiunt uerbum istud, sed quibus datum est , hoc est: Non capit hoc conditionis humane infirmitas, ut omnibus pateat: sed illis solis facile est ad capiendum, quibus diuina refulsit gratia; ut castrare se possint, quo regnum celorum adipiscantur.



CAPUT Iu.

Integritatis dignitate strictim proposita, que ad filias ex nuptiis damna reditura sint, explicat; utque ad ea fugienda illas excitet, Apostoli sententiam atque exemplum in medium affert. Hinc memoratis et quas in matrimonio pertulit, et quas in uiduitate perpessura est miseriis, affirmat fore, ut ille omnes earum uirginitate reparentur, nec ipsa posthac presidio ullo indigeat.

 19. Audistis, filii, quantum sit premium integritatis. Regnum acquiritur, et regnum 283 celeste uitam angelorum exhibet. Hoc uobis suadeo, quo nichil pulchrius; ut inter homines angeli sitis, qui nulla sibi ligantur nuptiali copula . Quoniam que non nubunt, et qui uxores non ducunt, sicut angeli in terris sunt; ut tribulationem carnis non sentiant, seruitutem ignorent, a mundane cogitationis ableuentur contagio, diuinis rebus mentem intendant; ut tamquam exuti corporis infirmitate, non que hominis sunt, sed que Dei, cogitent.

20. Considerate, filie, si uelitis nubere, quantum uobis desit, quibus pater deest. Deest opima dos; quod ipsum tamen si abundaret, emeretis magno  pretio seruitutem. Nunc uero quis non despiciet destitutas patre? quo confugietis? unde auxilium postulabitis aduersus uirorum iniurias? quanta in ipsis coniugiis incommoda sunt! quam graues plerumque contumelie! quanta uincula!

21. Primo ipsum coniugium uinculum est, quo alligatur uiro nupta, et ei in subiectionem astringitur. Bonum quidem caritatis uinculum est, sed tamen uinculum, de quo cum uelit se exuere nupta, non possit, nec liberum sui habere arbitrium. Denique Apostolus dicit: Mulier sui corporis potestatem non habet, sed uir . Et quid mirum de muliere; quandoquidem et uir sui corporis potestatem non habet, sed mulier? Si qui fortior est, potestatem sui non habet, [h 1Kb] quanto minus infirmior!  Non ergo absoluit mulierem communis seruitus, sed grauius astringit.

22. uidete itaque quid scriptura dicat, quid Apostolus suadeat. Quis uobis potest melius consilium dare, quam ille uas Dominice electionis? Quid igitur dicat percipite auribus: [i 1Kb] uolo autem omnes homines sic esse sicut et me ipsum . Et iterum  dicit de non nuptis et uiduis: Bonum est illis, si sic permanserint, sicut et ego . uolo uos imitatrices esse tanti Apostoli, ut uitam eius sequamini, qui coniugii uinculum refugit, ut uinctus esset Christi Iesu. Non potuisset ad tantam apostolatus sui peruenire gratiam, si fuisset alligatus coniugii contubernio.

23. Quod si ille qui et doctrina prestantissimus erat, et tantum Christi donum habebat, iudicauit tanti momenti esse, si abstineret ab usu copule coniugalis: et ideo sic mansit, ne plurimum suo muneri decerperetur; quod neque orationi uacare semper liceret, neque semper diuinis intendere mandatis, quem coniugii cura reuocaret, ut placere uxori esset necesse: quid utique uos eligere oportet, quibus sola uirginitas potest libertatem dare; quoniam que  nupserit ad seruitutem pecunia sua uenditur? Meliori conditione mancipia quam coniugia comparantur: in illis meritum emitur seruitutis, in istis pretium ad seruitutem additur. Nupta uenalis auro grauatur, auro estimatur.

284 24. Experta sum, filii, labores copule, coniugii indignitates, et sub bono coniuge, nec tamen sub bono marito libera fui: seruiebam uiro, et laborabam ut placerem. Miseratus est Dominus, et fecit [a 1Kb] altaris ministrum, continuoque et mihi et uobis raptus est: et fortasse, miserante Domino, ne diceretur maritus.

25. uidetis, filii, longeuam matrem doloribus, et adhuc [b 1Kb] immaturam uiduitatis stipendiis. uidetis amissum omne presidium et ornamentum. Nec  auxilium uiri habeo, nec uirginitatis gratiam. Et de me leuis cura: uos mereo, uos considero. Remanserunt mihi onera coniugii, abiere adiumenta. Quanto mallem [c 1Kb] in hos numquam uenisse usus!

26. Potestis tamen excusare patrem, ableuare matrem; si quod in nobis amissum est, in uobis representetur. Hoc solo nos coniugii non penitebit, si uobis labor noster profecerit. Proximum putabo matrem esse uirginum, ac si uirginitatem tenerem. Considerate, filii, quam sibi ueniens in has terras Dominus iehsu matrem elegerit. Salutem mundo daturus per uirginem uenit, et mulieris lapsus partu uirginis soluit: uestra quoque integritas meos soluat errores.

27. Quid boni sit uirginitas, considerate. Destitutam me esse certum est, presidio egere: sed si uolueritis  sic manere, nullius opem requiram, abundabit mihi [d 1Kb] ad omnem opitulantiam uestre integritatis corona. Quis me non dicet beatam, quam nunc miseram putant? quis non honorabit tot uirginum matrem? quis non uenerabitur aulam pudoris?



CAPUT u.


uirginibus in utroque federe palmam publice salutis attributam, uariasque mysticarum uirginum laudes celebratas: itemque designatam horti ac uinee figura uirginitatem, non secus ac olerum typo coniugium; unde filios admonet, ut reiectis Achab et Iezabel spiritalibus, uerum illum Naboth amplectantur pro nobis accusatum atque occisum. Quamobrem uenisse predictus sit super nubem leuem, et cur etiam matrem suam Ioanni commendauerit? Quomodo tandem hic qui ut mysticus Leui nichil habebat, legitur eam accepisse in sua?

28. Multas feminas Scriptura diuina in lucem euexit, palmam tamen publice salutis solis uirginibus dedit. In ueteri Testamento terra ac mari clausum  Hebreorum populum uirgo per maria pedes duxit : in Euangelio auctorem mundi et redemptorem uirgo generauit . uirgo est Ecclesia , quam studuit Apostolus uirginem castam assignare Christo: uirgo est filia Sion ; uirgo est ciuitas illa Hierusalem  285 que in celo est, in quam nichil commune intrat atque immundum: uirgo est et illa quam uocat iehsu, cui et dixit: Ades huc a Libano, Sponsa, ades huc a Libano; transibis et pertransibis a principio fidei . Non solum transiuit uirgo, sed etiam pertransiuit: que festinat ad Sponsum, transit seculum, pertransit ad Christum; uel quia ea que Christo se dicauerit, transeundo ad celestia, terrena pertranseat. Nam et ipse  Sponsus sic uenit ad Sponsam suam, ut saliat super montes, transiliat super colles .

29. Addit adhuc ad laudem uirginitatis: Hortus clausus soror mea Sponsa, hortus clausus, fons signatus ; quo meliores afferat fructus claustro pudoris septa uirginitas, in qua intemerata permaneant castitatis signacula. Hunc hortum anime uestre, hunc fontem seruate puri liquoris, ut eum in uobis nemo perturbet, nemo designet, quem genitalis in uobis origo signauit. Nemo auferat anime uestre uineam, et uilia olera serat. uinea enim quidam fructus uirginalis est: coniugia uelut olerum plantaria sunt, in quibus [e 1Kb] frequens gelu est; et ideo sicut olera herbarum cito cadunt atque marcescunt, nisi finem imponat senectus, aut ad perfectum euehat  continentia.

30. Non ueniat ergo in uos Achab, qui concupiscat uineam uestram delere et exstinguere: nec ueniat in uobis Iezabel, uanum illud et seculare profluuium; hoc enim significatur uocabulo, uana et uacua  redundantia: sed ueniat Nabuthe, qui uenit a patre, sicut indicat nominis ipsius interpretatio, qui uineam sanguine defendat suo, et pro ea mortem suam offerat. Hic est qui lapidatus pro nobis est, pro nobis mortuus, pro nobis falsis appetitus testimoniis: qui pauper huc uenit, cum diues esset, [a 1Kb] ut nos eius inopia ditaremur . Hic est uitis, que redundantibus gratie sue fructibus repleuit uniuersum orbem terrarum. Hic in uestris pectoribus alta maneat defixus radice; ut et fructus uester exuberet, et liquore gratie spiritalis corporei uaporis incendia temperentur.

31. Hic est qui uenit in nube leui, sicut dixit propheta: Ecce Dominus sedet super nubem leuem, et ueniet in Aegyptum ; significans quod  in Aegyptum, id est, in afflictionem mundi huius ueniret [b 1Kb] super uirginem. Nubem itaque Mariam dixit, quia carnem gerebat; leuem, quia uirgo erat, nullis oneribus grauata coniugii. Ipsa est uirga germinans florem, quia pura et ad Dominum libero corde directa uirginitas, que nullis in hoc seculo curarum anfractibus reflectitur .

32. Ideo illam Dominus de cruce discipulo suo dilectissimo sibi tradidit sancto Ioanni , qui dixit patri et matri: Non noui te . Denique uocatus a Christo reliquit patrem , uerbum secutus. Huic traditur uirgo, qui suos nesciat: huic traditur uirgo, qui de pectore Christi hauriat sapientiam: huic traditur uirgo, qui fratres suos non cognouit, et filios suos non sciuit.  Ideoque 286 benedicit eum Lex: Date Leui ueros eius, date Leui sortes eius .

33. Unde et matrem Domini ipse suscepit; scriptum enim habemus, quia ex illa hora suscepit eam Discipulus in sua . Quid est in sua, cum reliquerit patrem et matrem, et Christum secutus sit? Aut quomodo in sua, [c 1Kb] cum ipsi apostoli dixerint: Ecce nos reliquimus omnia, et secuti sumus te ? Que sua habebat Ioannes, qui mundana et secularia non habebat, qui et de mundo non erat? Que ergo habebat sua, nisi ea que a Christo acceperat? Bonus uerbi sapientieque possessor, bonus receptor gratie. Audite que apostoli a Christo acceperint: Accipite, inquit, Spiritum sanctum: quorum remiseritis peccata, remissa erunt; et  quorum detinueritis, detenta erunt . [d 1Kb] Neque enim mater Domini Iesu nisi ad possessorem gratie demigraret, ubi Christus habebat habitaculum.



CAPUT uI.


Adaptat filiis dicta superius, docet qua ratione ipsi nubes leues esse queant per uirginitatem: et dare Leui ueros eius, si tales nimirum permaneant, quales primi parentes ante peccatum. Horum filios quos eiecti e Paradiso genuerunt, comparat: et prioris filii occasione suos hortatur, ut mundanas non querant possessiones, quas filie Salphaad ambierunt. Quid per hoc significetur, quasue sortes Leui iubemur dare? Dominice ac Mosaice sortitionis quodnam discrimen? Harum altera matrimonium, altera uirginitatem signari, que libertatem ministrorum Christi pone sequitur.

34. Date ergo et uos, filii mei, uero illi Leui ueros eius. Estote nubes, sed leues. Eritis profecto,  si ableuet uirginitas onera conditionis, et tenebras huius limose carnis illuminet. Ideo dicit illa: Nigra sum, et decora, filie Hierusalem ; nigra per carnem, decora per uirginitatem. Nubes itaque sunt, et graues nubes, que nupserint; namque a nubibus uerbum nubentium tractum arbitror. Denique operiuntur ut nubes, cum acceperint nupture uelamina. Et uere graues nubes, que sustinent sarcinam matrimonii. Nam etiam grauari aluo feruntur, cum semina conceptionis acceperint.

35. Date ergo Leui [e 1Kb] ueros eius. Quid tam uerum, quam intemerata uirginitas, que signaculum pudoris et claustrum integritatis genitate custodit? At uero cum usu coniugii iuuencula defloratur, amittit quod suum est, quando ei miscetur alienum. Illud enim  uerum quod nascimur, non in quod mutamur: quod a Creatore accepimus, non quod de contubernio assumpsimus. Date ergo uero Leui, illi sacerdotum principi, uero Aaron, uero Melchisedech, ueros eius, quales ipse condidit, non quales seculi huius usus efficit; ut opus suum in uobis et illud genitale signaculum inuiolatum atque integrum recognoscat.

36. Date illi, exhibete illum Adam qui fuit 287 ante peccatum, illam Euam que fuit antequam lubricum serpentis hauriret uenenum, priusquam eius supplantarentur insidiis, quando non habebant quo confunderentur? Nam utique nunc, licet bona coniugia, tamen habent quod inter se ipsi coniuges erubescant. Tales ergo estote, filii, quales Adam et Eua in paradiso fuerunt . De quibus scriptum  est, quod posteaquam de paradiso est eiectus Adam, cognouit Euam uxorem suam, et illa concepit, [f 1Kb] et peperit filium, quem uocauit Cain: et iterum  concepit et peperit filium, cui nomen Abel. Melior itaque secundus, quam prior fructus; quia iste immaculatus, ille maculosus. Iste adherens Deo, et totus a Domino, ille mundana et terrena possessio. Denique in isto mundi redemptio annuntiatur, ab illo mundi ruina. In hoc Christi sacrificium, in illo diaboli parricidium. Nihil ergo uobis sit, filii, cum possessione seculi, nec terrene uobis et Iudaice [a 1Kb] possessionis ullos uindicandos esse sortitus arbitremini.

37. Legimus quidem quia Moyses, id est Lex, terras bello et cede quesitas, sorte distribuendas Hebreorum populo censuerit , quarum possessionem sibi Salphe filie postularunt, quia Salphe filie . Tamen  idem Moyses leuitis non diuisit terram , quorum non erat terrenus, sed superior incolatus: sed iis sine labore terreno sacri stipendia ministerii deputauit. Salphe autem filie quid sunt, que terram petunt, nisi, ut interpretatio docet, oris obumbratio? Que utique in illis est, quibus non est uerbum in ore ipsorum, nec in sermone eorum ueritas ; sicut in populo Iudeorum, qui nolunt Christum Iesum Deum Dei Filium confiteri. Tales igitur terram requirunt, et huiusmodi postulant possessionem, in qua tota uite sue etate desudent, et pro fructibus spinas curarum [b 1Kb] et sollicitudinum metunt.

38. Fugite ergo, filie, umbram oris, que in lumen eternum creditis, quod illuminat omnem hominem:  que non tamquam in umbra Christum, sed in lumine confitemini. Populus qui sedebat in umbra mortis, lux orta est illis . Fuimus ergo in umbra, sed nunc iam non sumus, qui Chritum fatemur. Atque utinam licuisset et mihi dicere, qui Christo profitemur! Et tamen profiteamur, ego uiduitatem, uos uirginitatem. Fiat in nobis ore ad salutem confessio.

39. Date ergo Leui illi salutari nostro [c 1Kb] sortes eius. Sors eius leuitica est, sors eius uirginitas est, sors eius uiduitas est; quoniam non solum uirgo, sed etiam mulier innupta cogitat que sunt Domini. Unde et Apostolus dixit: In quo et sorte constituti sumus . Sicut enim in ueteri Testamento terra sorte diuisa est , ita in Euangelio  sorte quadam Domino deputamur. [d 1Kb] Unde et scriptum est de euangelistis: Diuiserunt sibi uestimenta mea, et super uestem meam miserunt sortem . Et apostoli, cum eligendus esset 288 duodecimus apostolus in locum Iude, sorte munus apostolatus deferendum arbitrati sunt. Itaque oratione facta, ut de duobus Dominus quem uellet eligeret, sors cecidit super Matthiam .

 40. Illa igitur uetus terrena sortitio, hec spiritalis. In illa census seculi materialis, in hac personalis officii: ibi possessio curarum, hic diuisio gratiarum: illic possidemus arua plena laboris atque mestitie, hic possidemur a Christo. Unde [e 1Kb] et sanctus Dauid dicit: Possedisti renes meos . Hic, filii, possideat renes uestros, ut in illis seminaria maneant castitatis, incentiua uirtutum. Ideo dicate uos Christo, et confitemini ei, ut dicatis: Portio mea Dominus . Non potest hoc nupta dicere, sed innupta; nupta enim querit uiro suo placere, innupta autem Christo. Illa mundi, hec Christi possessio.

41. Christi possessio leuita est, qui nichil sibi de terrenis uindicat. Qui querit uxorem, non potest dicere:  Portio mea Dominus: Denique Christi minister quid ait? Argentum et aurum non habeo; sed quod habeo, do tibi: in nomine Iesu Nazareni surge, et ambula ; hoc enim acceperat, queniam aurum non desiderabat. Denique missus erat sine uirga, sine sacculo, sine pecunia . Et ideo gloriabatur, quia non habebat quod non acceperat; non enim erubescebat in paupertate, quem pauper redemerat. Ideoque dixit: Surge et ambula, quia legerat: Iste pauper clamauit, et Dominus exaudiuit eum .



CAPUT uII.

uirginum sterilitatem, aliarum fecunditate potiorem esse, cum Ecclesie imitetur copiosos partus, qui  sorte, hoc est, gratia et non ex operibus producuntur. Dandas itaque sortes Christo, qui supra laborem mercedem soluit: dandam etiam ueritatem, id est, uirginitatem. Quot et quantis tentationibus ea impugnetur! Sed cum bonam castitatem esse didicerimus ab Apostolo, indicat sancta uidua recurrendum ad remedium: quod eleganti prisce illius Marie allegoria, in carnis mortificatione ac Dominice passionis merito, quo nos ad uictoriam perducimur, positam esse significat. Querendam postea in celestibus sapientiam, atque attrahendam in interiora, ut uiuamus.

42. Sit ergo uobis portio Dominus, Dominus qui sterilem et parientem facit. Utramque facit: sed altera in tristitia parit, altera in sterilitate letatur,  cui dicitur: Letare, sterilis, que non paris: erumpe et exclama, que non parturis . Habet enim filios sine partus dolore. Unde dicitur de Ecclesia: [f 1Kb] Quis audiuit, si parturiuit terra uno die, et gens nata est simul ? Uno autem die terra non parturit, sed parit gratia. uenit pasche dies, in toto orbe baptismi sacramenta celebrantur, uelantur sacre uirgines. Uno ergo die sine  aliquo dolore multos filios et filias solet 289 Ecclesia parturire. Ideoque pulchre dicitur: Et gens nata est simul, de populo consecrato.

43. uidetis mysteria, uidetis gratiam Christi, gratiam Spiritus sancti, qui uelut quadam sorte defertur; quoniam non ex operibus, sed ex fide unusquisque iustificatur a Domino. Sicut enim sortis euentus non in nostra est potestate, sed quem casus attulerit; sic gratia Domini non quasi ex mercedis merito, sed quasi ex uoluntate defertur. Unde et Apostolus ait de diuisionibus gratiarum, que diuerso modo Dei seruulis deferuntur: Hec autem omnia operatur unus atque idem Spiritus, diuidens singulis prout uult. Prout uult, inquit, non prout debetur . Denique et Dominus ait uberiorem  mercedem pro opere postulantibus et conquerentibus quod parem accepissent cum iis qui posterius aduenerant: Si ego bonus, oculus tuus quare nequam est ?

44. Date ergo, filii, sortes uestras ei qui ultra meritum laboris remunerationem suis donare consueuit. Date ueritatem ipsius uiro sancto , id est, integritatem; ipsius enim est integritas, qui immaculatus aduenit. ueritas itaque uirginitas: corruptela mendacium est. State ergo in corde uestro, sicut bona uinea in propagine sua.

45. Multe tentationes sunt; ideoque ait Scriptura: Tentauerunt eum tentatione, et maledixerunt ei super aquam contradictionis Cades . Tentatur uirginitas a plerisque petitoribus; et cum  uoluerit uirgo perseuerare, existunt qui contradicant. Contradicit petitor, et refutatus maledicit. In opprobio esse uidetur innupta, uel uirgo, uel uidua. Cades enim innupta est, que est sancta corpore et spiritu, et Domino se dicauit, que reliquit parentes, et non facit uoluntatem eorum qui solent dicere: Debes nobis, filia, nepotes. Cades est que filios nescit. Quod si illa diuitiis seculi prefert opprobrium Christi, quod necesse est ut subeat, qui querit Christo placere; quanto magis uos, quos pater prouocat ad integritatem, mater hortatur id sequi, quod conuenit!

46. Bonum est ergo uirginitas. Denique, Qui iudicauit, inquit, in corde suo [a 1Kb] seruare uirginem suam, bene facit. Igitur et qui matrimonio iungit uirginem  suam, bene facit; et qui non iungit, melius facit . Ille bene facit propter laqueum, hic melius facit propter utilitatem. Illud pro remedio, istud pro premio. Beatior autem qui sic permanserit, secundum meum quidem consilium. Puto enim ut et ego Spiritum Dei habeam . Sequimini ergo, filii, consilium Apostoli, donum Spiritus sancti.

47. Sumite ergo et uos, sicut sumpsit Maria soror Moysis et Aaron, tympanum in manibus uestris, exite dicentes: Cantemus Domino; gloriose enim honorificatus  est, equum et ascensorem proiecit in mare . Mortificate membra uestra tympani modo: nulla in iis lasciuia carnis exestuet, omnisque flagrantie corporalis sensus intereat. Nesciat in iis nisi inter mortuas corporis uoluptates solus spiritus resultare. Si enim 290 mortui fueritis peccato, uiuetis Deo: uiuetis autem, si non regnet in corpore uestro mortuo ulla concupiscentia.

48. uersate manibus uestris crucem Domini Iesu, et in uestris eam operibus eleuantes, calcate mundi huius profundum, et pertransite. Ille sicut equus adhinniens in libidinem, nullum locum inueniat in uobis; et quicumque uoluerit persequens comprehendere uos, demergatur. Dextera leuaque circa uos aque murus sit, ut uapor omnis corporis temperetur;  donec ad illos intelligibiles duodecim fontes, et septuaginta arbores palmarum, ad illam [b 1Kb] magni requiem sabbati diuina uos dignatio perducat, et in montem hereditatis sue plantare dignetur, ubi sancta Maria choros ducit.

49. Induite ergo, filii, Dominum Iesum; querite ueram sapientiam, de qua dicit Iob: Sapientia autem unde inuenta est, qui locus discipline? . . . . Abyssus dixit: Non est in me. Mare dixit: Non est mecum . Bene abyssus dixit: Non est in me, quia resurrexit; non enim habet quem tenere non potuit. Denique habes in Euangelio, quia angeli dixerunt mulieribus ad sepulcrum uenientibus: Iesum qui crucifixus est, queritis: non est hic, sed surrexit . Quid est,  non est hic? id est, non est in sepulcro, non est in infernis, sed in celestibus est. Mare quoque, hoc est, seculum dicit, mundus hic dicit: Non est mecum; quia supra mundum est, quem uite humane lapsus atque illecebra non immutauit; quia peccatum non fecit, nec est dolus inuentus in ore eius . Abyssus ergo dixit: Non est in me; mare dixit: Non est mecum. Sed celum non dixit quin non est apud se, quem receperat resurgentem. Paradisus non dixit: Non est in me, quem regnare in se, absoluto quoque latrone, cognouerat; sicut ipse Dominus dixit: Hodie mecum eris in paradiso .

50. Attrahite, filii, sapientiam in interiora uestri cordis promptuaria, quoniam ea est omni auro argentoque  pretiosior, quam mors nescit; quia non mortui [c 1Kb] laudabunt te, Domine, sed uiuentes. Et uos igitur ut uiuatis, laudate Dominum, et laudate eum diebus ac noctibus . Laudabitis autem, si ab eo nulla uos auertat cupiditas matrimonii, et cura mundi; quoniam que coniugium sortiuntur, sollicitantur mundi huius negotiis.



CAPUT uIII.

Ut prolem suam, que Deo iam a parentibus promissa erat, acrius urgeat, filie Iephthe in implendo paterno  uoto obsequium refert: deinde ad filium conuersa ei reuocat in memoriam quemadmodum precibus a Deo fuerit impetratus, cui proinde negari non possit sine crimine. His dictis, alacritatem pie sobolis cernens in gratiarum actiones effunditur sancta mulier: cuius Ambrosius in Ecclesiam, ubi filium lectoris obeuntem munus reperit, processum narrat.

51. Considerate, filii, quid uotis debeatis parentum. Aperuimus ad Deum os 291 nostrum: [a 2Kb] uotum est uoluntas parentum. Nos ouarimus, uos soluite. Quanta uis sit in uotis parentum Iephthe Galaaditis filia uos debet docere, que ne frustraretur oblationem paternam, etiam mortem suam obtulit. Nam cum ille sollicitus de belli periculo, uouisset ut si prosperior pugne euentus foret, id quod regredienti  domum suam primo sibi occurreret, Deo immolaret; ubi uictoria potitus est, occurrit filia, leta pre ceteris gaudio uictorie et pietatis officio. Ingemuit pater [b 1Kb] non affectus memor, sed memor uoti. Quesiuit causam filia: respondit ille quid Domino promisisset. Tum illa hortata est ut promissum Deo munus impleret. Itaque incautam patris oblationem sanguine suo soluit .

52. Hec [c 1Kb] uobis communia. Tu autem, fili, quem mihi uerus Helcana , id est, Dei dedit possessio, postulatus meus, petitus meus ; tu, inquam, impetratus meus, et uotiuus meus, qui quomodo in uterum meum ueneris, nescio , quem mihi uota mea,  non aliqua solemnis cetus secreta formarunt: tu, inquam, fili, agnosce a quo donatus sis mihi. Ille tua ora plasmauit, ille tua membra distinxit, ille mea orata suscepit, cuius templo, cuius obsequio te antequam nascereris, sacraui. Non parentibus, non tibi, sed Deo natus es; cuius antequam de uulua matris exires, esse cepisti. Et omnes quidem illius sumus, sed tamen tu specialiter [d 1Kb] promissus, Domino tuo redderis; quia scriptum est: uouete et reddite Domino Deo uestro . Ego misera, ego  indigna, et tamen quasi Anna promisi ut omnibus uite tue diebus ac noctibus a conspectu Domini non recedas: ego promisi, tu exsequere: Dominus sibi hostie sue munus implebit.

53. Hec et alia pia mater: que postquam congruentem filiorum uidit affectum, ablactatum suum uberibus gratie spiritalis in templum Domini deducens, conuersa est ad preces, et dixit: Confirmatum est cor meum in Domino: exaltatum est cornu meum in Deo meo. Dilatatum est os meum super inimicos meos, letetur in salutari tuo; quoniam non est sanctus alius quomodo Dominus; et non est iustus, quomodo Deus noster, et non est sanctus preter te .

54. Ista igitur ad filios suos mater dixit, que simul et uiduitatis in se, et integritatis in liberis  titulos in domum suam intulit, quasi quosdam femineos principatus. Egregia sane femina, que sibi nichil reliquit: totum quod habuit, Deo obtulit; 292 cuius uita institutio discipline est, et quedam formula castitatis bono proposito, et meliore magisterio. Exemplum enim uiduitatis et uirginitatis magisterium est.

55. Procedit in Ecclesiam filiarum uirginum [e 1Kb] septa comitatu, domesticum decus inuehens: et inuenit in Ecclesia quod suum dicat, filium sacrarum lectionum oracula personantem; ut uideantur sibi sorores domi discere, cum frater auditur. Mater quoque ad imitationem celestis exempli gaudet se proficere de filio, et omnia legentis uerba pio mandat affectui, et sedulo corde conseruat.



CAPUT IX.


Maternam exhortationem ut sua quoque cumulet sanctus Presul, uirgines illas ad querendum in diuinis Scripturis Christum excitat. Sed eum quando queritur, iam tum presentem esse asseuerans, docet interrogandum ubi maneat in meridiano, id est, in Patris lumine: requirendum etiam in lumine bonorum operum, atque in nocturnis orationibus: ubi uero ille transierit, sequendum; cum delectetur sepius queri, ut gratiam suscitet, animamque uulneret  caritate: cuius quidem qualia sint uulnera, uariis sanctorum exemplis probat.

56. Sed quamuis nichil maternis defuerit hortationibus, ego quoque uos, filii, uel paucis alloquar. Querite Dominum Iesum, qui nos monet ut queramus regnum Dei: Et ecce omnia, inquit, suppetent uobis . Sed malo ego uos ante meritum deferre, et sic exigere mercedem. Bona merces, sed diuinior dispensator mercedis, et auctor muneris. In regno merces, in Christo remunerandi potestas. Querite illam in Scripturis diuinis, ubi Christus inuenitur, et dicite sicut illa dicebat: Annuntia mihi quem dilexit anima mea . Sed et Synagoga querebat quem amiserat, uos querite quem non amittatis. Sed cur, Synagoga, dicis quem  dilexi, et non dicis quem diligo? Ideo non tenes, quia dilexisse te dicis: cur non potius adhuc diligis, ut possis tenere?

57. uerum illam omittamus. Tu, uirgo, cum ceperis querere, adest; neque enim fieri potest ut desit querentibus se, qui palam factus est non querentibus, et inuentus est non interrogantibus . [a 1Kb] Dum tractas et cogitas, presto est. Disce interrogare cum uenerit, ubi pascat, ubi maneat; sicut illa dicebat: Ubi pascis, ubi manes 293 in meridiano ? Ubi enim Christus manet, nisi ubi iustitie meridies fulget? Idque sacrate Scripture docetur testimonio, que dicit: In sole posuit tabernaculum suum . Unde et alibi idem dicit Propheta: In lumine tuo uidebimus  lumen . Lumen Filius est, lumen et Pater qui uidetur in Filio; quoniam Filius splendor glorie Patris, et imago substantie eius est .

58 Sed etiam in tuo lumine, uirgo, Christum require, in bonis cogitationibus, in bonis operibus, que luceant coram Patre tuo qui in celis est. Quere in noctibus, [b 1Kb] quere in cubiculo tuo; quoniam et nocte uenit, et pulsat ad ianuam tuam. uult enim te omnibus inuigilare momentis, uult ianuam tue mentis patentem inuenire. Est et illa ianua quam uult patere, ut aperiatur et resonet os tuum laudem Domini, gratiam Sponsi, crucis confessionem: cum symbolum recenses, psalmos in cubiculo tuo concinis. Ergo cum uenerit, uigilantem te inueniat, ut  parata sis. Dormiat caro tua, uigilet fides: dormiant illecebre corporis, uigilet cordis prudentia: membra tua redoleant crucem Christi, et sepulture odorem; ut nichil iis somnus caloris infundat, [c 1Kb] nullos excitet motus. Ipsa est anima que se Christo aperit, quam nulli uapores carnis exagitant.

59. Cum hec inuenerit Sponsus, transibit: anima tua illo sequatur, discedat a cubili suo, exeat in uerbo eius, sicut scriptum est: Exiuit anima mea in  uerbo tuo , id est peregrinetur a corpore, ut Deo adsit; quoniam cum est in corpore, peregrinatur a Christo. Unde et Apostolus dicit: Audemus ergo [d 23Kb] et consentimus magis peregrinari de corpore, et adesse ad Dominum. Et ideo conamur, siue absentes, siue presentes, placere illi. Omnes enim manifestari oportet ante tribunal Christi, ut reportet unusquisque propria corporis, sicut gessit, siue bonum, siue malum . Quam cito causam probauit, qua corpus resurget! Oportet enim carnem resurgere, que remunerationem suorum est adeptura gestorum; ut que in corpore gessimus, in corpore recipiamus.

60. uult igitur se Dominus sepius queri: [e 1Kb] discedit, currit, ut resuscitet gratiam, quam uult a te  etiam in te resuscitari, sicut habemus ad Timotheum scriptum: Propter quam causam admoneo te, ut resuscites gratiam Dei, que est in te per impositionem manuum mearum . Que autem resuscitauerit gratiam, fit uulnerata caritatis, sicut illa dixit: Quia uulnerata caritatis ego sum: si suscitaueritis et excitaueritis caritalem . Quid istud sit, poterimus intelligere, si repetamus quia sagitta est Dominus iehsu, cui dicit Pater: Posui te sicut sagittam electam . Et quia ipse est caritas, sunt utique iacula caritatis, quibus uulnerat sese querentes. Denique et alligate uinculis ipsum sequuntur; quia quos uulnerat ligat. Ergo sunt etiam uincula caritatis, quibus 294 ligatus est Paulus, qui ait: Paulus uinctus Iesu  Christi .

61. uulnera autem caritatis esse docet Iob, quo nemo amplius Christum dilexit, qui diligebat etiam in ipsius sui corporis cruciatibus. Unde dicebat: Sagitte autem Domini in meo corpore sunt, quarum furor ebibit sanguinem meum; cum cepero loqui, compungunt me . Sunt ergo caritatis uulnera, et bona uulnera: denique meliora uulnera amici, quam uoluntaria oscula inimici . Hieremias quoque estuabat, et ignem caritatis quo inflammabatur ad officium prophetandi, ferre non poterat . Denique demergebatur in lacum ; quia Iudeis futura excidia annuntiabat, et tacere non poterat. Lapidabatur Stephanus , et illa  pro Christo uulnera quasi uulnera caritatis pio excipiebat affectu. uapulabant apostoli, et congratulabantur . Quam bonus est Dominus, pro quo dulces et iniurie sunt, grata mors! Et bene grata, que acquirit immortalitatem.



CAPUT X.

uirginitati competere Ecclesiastis locum de uestibus, quod autem addit de oleo ferendo in capite, hoc et de mentis humilitate et de modesta corporis compositione  intelligi; cum ornamenta interiora maxime in nobis requirantur, et pauperum diuitie sint innocentie simplicitas. Quomodo Ecclesie dicat Synagoga: Ubi pascis, etc.? hec uero eas Christi uoces accipiat: Nisi scias te, etc.? Hinc significari diuinam imaginem residere in anima nostra, et proinde maximam eius curam gerendam esse. Quapropter monet iuuenem, ut cordis innocentia delectetur: uirgines autem, ut oculos hominum exemplo Marie defugiant, atque omnem declinent fabularum occasionem.

62. In omni, inquit, tempore sint uestimenta tua candida . Quid candidius uirginitate: [a 1Kb] quid candidius intacto uestimento pudoris? Bona quidem castitas coniugalis et castitas uiduitatis: munda omnis castitas, sed forte non omnis candida,  aut non candida in omni tempore . Non candida, quando non habet quis sui corporis potestatem, quando ad tempus sequestratur oratio. De uirginitate ergo pulchre dicitur: In omni tempore sint uestimenta tua candida, et oleum in capite tuo ; ut faces tue semper possint lucere, nec extinguantur, cum ceperit Sponsus ille celestis uenire .

63. [b 24Kb] Qua autem ratione in capite tuo Ecclesiastes dixerit, de Prouerbiis colligemus; quia Oculi hominis in capite eius , id est, sapientie tue sensus. Ideo forte et euangelica mulier illa laudatur, que pedes Domini capillis suis extersit , quod fide se humiliauerit; ne per carnis elata sapientiam uideretur, [c 1Kb] quam  Legi subditam uerus occultorum interpres Paulus negauit , eo quod Christo subiiceretur.

295 64. Et pulchre hoc possumus intelligere etiam corporaliter, quoniam si in propheticis scriptis reprehenduntur filie Sion, quod alta ceruice procederent, nutibus oculorum, et itinere pedum trahentes simul tunicas, et ludentes pedibus ; et ideo gloriam uestis earum, et ornatus earum, crines et cincinnos Dominus ablaturum esse se dicit: recte ista mulier sparsit capillos suos ; ut nodos erinium Euangelica solueret disciplina. Unde et apostoli dixerunt: Non implicatu capillorum, sicut Petrus docuit , neque in tortis crinibus, aut auro et margaritis, uel ueste pretiosa, ut Paulus asseruit : sed magis interioris hominis ornamenta feminis requirenda;  quoniam ille absconditus cordis homo, qui est pauper seculo, ipse est locuples Deo.

65. Audistis, [d 1Kb] filii, qui pauperes uos esse putatis. Quis autem est homo diues, cum multis egeat, nisi  ille cui non est graue peccatum in conscientia? Bona est enim, inquit, substantia, cui non est peccatum in conscientia . Audistis, inquam, in quo possitis apud Deum esse locupletes; ut sit in uobis, inquit, incorruptibilis et modestus spiritus . Bone enim diuitie sunt innocentie atque simplicitatis, quibus peccatum non imputatur, quia nulla in iis doli fraudisque uersutia est; omnis enim simplex obtrectare non nouit, nescit inuidere: suo contentus est, aliena non querit; etsi egeat, sibi diues uidetur, si suppetat quod alimento est satis. Denique pulchre apostolus Paulus: Et profunda, inquit, paupertas eorum abundauit in diuitiis simplicitatis eorum .

66. Et quia Ecclesia congruis erat ornatibus compta,  et de Christo lumen accipiens refulgebat; potest etiam sic locus ille accipi, eo quod Synagoga ad Ecclesiam dicat: Ubi pascis, ubi manes in meridiano? Ne forte fiam circumamicta super greges sodalium tuorum . Mercenaria esse desiderat, que sibi uindicabat ante dominatum. Quam damnosa perfidia est!

67. Sed quia incredula, immitis, sacrilega; ideo eam a gregibus Ecclesie sue separat Christus dicens: Nisi scias te, o decora in mulieribus , hoc est, te prius que sis ipsa cognosce, et tunc pete ut meis gregibus appropinques. Et bene in mulieribus decora dicitur Synagoga, non in uirginibus; quia Euam mulierem sequebatur, per quam lapsus aduenit: Ecclesia autem [e 1Kb] decora in uirginibus est,  quia uirgo sine ruga est.

68. Scire ergo se debet siue uir, siue mulier, quia ad imaginem Dei est et similitudinem; ut anime sequatur, non corporis, pulchritudinem. In quo enim sumus? In anime substantia et mentis uigore. Hec nostra omnis portio. Denique Dauid inquit: In Deo sperabo, non timebo 296 quid faciat mihi caro . Non ergo caro sumus, sed spiritus. De Iudeis autem dictum est: Non permanebit in iis spiritus meus, quia caro sunt . Non aurum sumus, non pecunia, non diuitiarum copia; illa enim nostra. Et ideo tibi dicit Moyses: Attende tibi , hoc est, anime tue; ne pereas, ne carnalis fias. Attende tibi, hoc est, imagini quam a Christo accepisti, similitudini ad quam factus es.  Ipsam serua imaginem, quam Christus in te operibus suis pinxit, sicut ipse ait ad Hierusalem, id est, ad animam pacificam: Ecce ego, Hierusalem, pinxi muros tuos .

 69. Attende ergo et tu precipue, fili, attende tibi, ut leteris in iuuentute tua; cui dicit Scriptura: Letare, adolescens, in iuuentute tua . [a 1Kb] Non unius tibi dicit tempus etatis. Est quasi quidam flos uite, bonorumque etas operum, de qua scriptum est: Renouabitur sicut aquile iuuentus tua . Et oblectet, inquit, te cor tuum in diebus adolescentie tue, et ambula in uiis cordis tui sine macula, et in aspectu oculorum tuorum, et non in audacia oculorum tuorum ; in aspectu utique spiritali, non in audacia seculari. Et scito quod super hec omnia educet te Deus in iudicium. Et repelle iram a corde tuo, et amoue nequitiam a carne tua .

70. Attende tibi, uirgo, et tu, ut insistas orationi, et uultus tuus assidua obsecratione pallescat. Sed  ante orationem prepara animam tuam , ut non uidearis tentare Deum, cum deprecaris; ut id quod oras, mores tui loquantur, fides adiuuet, opera commendent. Attende tibi: [b 113Kb] quod dico tibi cuicumque uirgini. Nam tibi pie non deest institutionis magistra.

71. Attende, inquam, uirgo sacre presertim professionis, et ab omni irreuerenti oculis caue. Et si ad tempus preterierit quasi uiator, tamen os suum aperit, et ab omni [c 1Kb] aqua proxima bibet, ut te inebriet . Nullus sit tuus sine matre processus, que sit anxia custos pudoris. Ipsa quoque ad Ecclesiam progressio rarior sit adolescentulis. Considera quanta fuerit Maria, et tamen nusquam alibi, nisi in cubiculo reperitur, cum queritur .  Illa te doceat quid sequaris. Angelum in specie uiri uidit, et pauebat corde, peregrinabatur aspectu. Unde dicit ad eam angelus: Ne timeas, Maria. [d 1Kb] Docet solitudo uerecundiam: et gymnasium pudoris secretum est.

72. Quid enim tibi opus est uel ad proximam facile accedere? Pes enim fatui in facilis domum proximi: qui autem sapiens est, uerecundatur . Inde nascuntur fabule, de quibus pulchre admoneris ut caueas, cum dicit uir tibi sapiens: Quis dabit dicipline mee custodiam, et supra labia mea 297 signaculum certum; [e 23Kb] ne cadam ab illis, et lingua mea perdat me . Si uirilis sexus iubetur tacere coram senioribus , quam indecorum  est uirgines loqui, et uarios serere sermones!

73. Esto ut imperes tibi silentium, numquid potes aliis imperare, ne audias? Potest quis aliquando frenos ori suo imponere, et uerbis stateram: auribus non potest. Loqui enim in nobis est, audire ex aliena pendet potestate; sepe enim audimus quod nolumus.



CAPUT XI.

Iungit noua monita superioribus, nempe ut iurandi facilitatem uitent, letitie lacrymas anteponant: a risu, per quem Synagoga periit, abstineant: iram temperent, sin minus eam ualeant penitus exstinguere: postremo si iustum istic moderamen non tenuerint, compungantur.

74. Quid deinde aliud nos Scriptura admoneat consideremus. Non iurandum facile ,  quia plerumque multi casus accidunt, ut non possimus implere quod iurauerimus. Qui autem non iurat, utique non peierat: qui autem iurat, aliquando necesse est incidat in periurium; quia omnis homo mendax . Noli ergo iurare, ne incipias peierare.

75. Ne ipsam quidem liberiorem letitiam in uirginibus decet esse. Que si non habent quod fleant, [f 1Kb] fleant seculum, fleant lapsus peccantium; etenim que aliorum lapsus fleuerit, suos cauebit. Fleant postremo uel illa contemplatione, ut hic flentes, illic accipiant consolationem; ne sicut diues ille qui hic luxuriatus est, illic penas graues subire Domini declaratur oraculo, et tu audias: Recepisti bona in uita tua . Quanto beatior Lazarus  qui hic fleuit, et illic exsultat: hic esuriuit, et illic epulatur! Si uis ergo et tu bonam letitiam sequi, demonstrat tibi Ecclesiastes liber quam sequi debeas, qui ait: ueni, manduca in letitia panem tuum; quoniam iam placuerunt Deo facta tua .

76. Quid autem idem Ecclesiastes monuerit nos omnes de immoderatione ridendi, consideremus. Sicut uox, inquit, spinarum sub olla, ita risus stultorum . Nempe spine cum ardent, sonant, et cito exuruntur; ut nullus caloris sit effectus. Unde et de Iudeis dictum est: Exarserunt sicut ignis in spinis . Exusti enim suo risu, conflagrarunt in Domini passione, quando in anime sue iocabantur incendium, dicentes: Sperauit in Domino,  eripiat eum; saluum faciat eum, quoniam uult eum . Et deridentes percutiebant calamo caput eius, [a 1Kb] et quoniam spinis eum coronabant, atque acetum ei ut biberet, offerebant; ille risus Synagogam incendit in eternum . Sic ergo est risus stultorum, qui sine gratia sonat, et ollam sui corporis urit. Merito negabat Sara quia riserat , ne uideretur ridendo de effectu promissorum dubitasse celestium; et tamen ille risus plenus grauitatis fuerat et pudoris, 298 quem nemo alius testis, nisi Deus solus cognosceret, quem occulta non fallunt.

77. Quam pulchrum et illud! Noli festinare in spiritu tuo irasci; quia ira in sinu stultorum requiescit , hoc est: etsi causa sit que moueat  indignationem, non sit festina uindicta; ne immoderatius calor indignationis exestuet. Non potest igitur auferre quod naturalis est motus, sed moram inserit, ut medicina consilii temperet iracundiam. Sic enim Dauid ante iam dixerat: Irascimini, et nolite peccare ; non quod imperaret iracundiam, sed quod id quod nature esset, auferre non posset: et quasi bonus medicus remedium daret, ut ipsa iracundia non noceret.

78. Denique etiam si quis prolapsus esset corde, quoniam ira nescit tenere moderamen; suadet ut compungatur in cubilibus suis, et suum unusquisque condemnet errorem. Sic enim scriptum est: Que dicitis in cordibus uestris, et in cubilibus uestris compungimini . uoluit itaque omnes homines suorum delictorum esse censores; ut qui publico testimonio non tenetur, se ipsum iudicem qui in occulto lapsus est, erubescat, et aculeo quodam cerceat amaritudinis et pudoris.



CAPUT XII.

Ad parcimoniam transit, qua corpus atteratur: iubet bonam parari existimationem: maxime uero requirit in uirgine sobrietatem: id est, abstinentiam a lasciuia et uanis corporis ornamentis, que affectari etiam a sacris quibusdam uerginibus dolet. His opponitur exemplum sancte Sotheris, que formam suam adeo non excolebat, ut faciem carnificum pugnis lubens obtulerit deturpandam. Eius cum Etrusco iuuene, quem sibi uultum fedasse stigmatibus ferunt, comparatio.

 79. Quid de parcimonia loquar, cum Sapiens dicat: Aufer a me uentris concupiscentiam [b 1Kb] et concubitus cupiditatis ne apprehendat me ? Nec infirmitatem ex ieiunio et abstinentia reformides; infirmitas enim grauis sobriam facit animam.

80. Quomodo etiam docent Salomonis Prouerbia bone opinioni studendum, dicendo: Potius est nomen bonum, quam diuitie multe ? Quid  est enim patrimonium, [c 1Kb] nisi bona illa gubernet et operatio? Unde sanctus Iob dicit: Benedictio morituri super me ueniat, et os uidue me benedicat. Oculus eram cecorum, et pes claudorum, inualidorum pater . Si uidi nudum pretereuntem, et non uestiui; si me non benedixerunt egentes et de uelleribus ouium mearum humeros eorum non calefeci: si abscondi aliquando peccatum meum, quod uel imprudens non ex uoluntate commiserim: si aliquando permisi uacuo sinu exire inopem ianuam meam ? His enim nomen bonum paratur.

81. Pre ceteris tamen in uirgine precellit studium sobrietatis. Sobrietatem dico non uini abstinentiam, sed corporalis lasciuie [d 1Kb] et secularis 299 iactantie, qua grauius quam uino inebriamur; dat enim calicem  ruine, et ire poculum. Unde et dicit Dominus ad Hierusalem: Audi humiliata et ebria non a uino. Ecce accepi de manu tua calicem ruine, et poculum ire . Sed hunc [e 1Kb] calicem exinaniuerit Synagoga, non bibant filie Ecclesie. De Iudeis enim dictum est: Filie eorum composite, circumornate quomodo similitudo templi : uos autem templum Dei estis, filie eius qui non transfiguratur in angelum lucis, sed uerum lumen qui de uero est lumine. Ideo in uobis non similitudo, sed ueritas sit. Multe autem cum studium castitatis profiteantur, affectant adminicula pulchritudinis; ut comptiores prodeant, nitidiore uultu quam sacras Domini decet, quibus Apostolico illo sermone respondeo: Que mortue estis cum Christo ab elementis huius mundi, quid adhuc  uelut uiuentes, de hoc mundo decernitis? Ne tetigeritis, inquit, attaminaueritis, ne gustaueritis, que sunt omnia ad corruptelam .

82. At non sancta Sotheris, ut domesticum pie parentis proferamus exemplum ; at non, ut dixi, Sotheris uultus sui curam gerebat: que cum esset decora facie ualde, et nobilis uirgo maiorum prosapia, consulatus et prefecturas parentum sacra posthabuit fide, et immolare iussa non acquieuit: quam persecutor immanis palmis cedi precepit; ut tenera uirgo dolori cederet, aut pudori. At illa ubi audiuit hanc uocem, uultum aperuit, soli inuelata atque  intecta martyrio: et uolens iniurie occurrit, uultum offerens; ut ibi martyrii fieret sacrificium, ubi solet esse tentamentum pudoris. Gaudebat enim [f 1Kb] dispendio pulchritudinis periculum integritatis auferri. Sed illi potuerunt quidem uultum eius uulnerum uibicibus exarare, faciem tamen uirtutis eius et gratiam decoris interni nequaquam exarare potuerunt.

83. [g 1Kb] Etruscum iuuenem ueteres fabule ferunt,  cum propter admirandam oris proprii pulchritudinem in amorem incenderet feminas, stigmatibus inarasse uultum suum, ne qua eum posset amare. uidero utrum castus fuerit illius animus; affectus tamen non innocens, propter quem in se ipse animaduerterit. Ille tamen sola excepit uulnera, ne noceret: hec triumphales retulit martyrii cicatrices, ut imaginem Dei quam acceperat, reseruaret.



CAPUT XIII.

uirgines de seruanda in se imagine diuina monet; ut a Deo ipso eruditi, aliene lingue flagellum non metuant. Hoc uero quomodo et quatenus non timendum; qua etiam ratione sibi cauendum a lingua propria? Quo loco in eam rem Susanne, Iosephi, Danielis et Iobi exempla referuntur.

 84. Seruate et uos hanc imaginem, filie, seruate Scripture precepta diuine; Ut omne 300 os, inquit, obstruatur . Scriptum est enim: Beatus homo quem tu erudieris, Domine, et de lege tua docueris eum . Bonus Dominus erudit et docet, et plerumque arguit: sed etiam quem arguit, beatum facit; beatus enim homo quem arguit Dominus . Et ideo increpationes eius non refugias, quia caritatis et gratie sunt; ipse enim percutit, et quia bonus medicus, manibus suis sanat . [a 1Kb] Septies de necessitatibus te liberat, in septimo autem non te continget malum. In fame eripit te a morte, in pugna autem de manu ferri te exuit, a flagello lingue [b 1Kb] te abscondit  . Si enim tu nullis putaueris derogandum, aliene lingue flagella non metues.

85. Mire autem sermones maledicorum expressit dicendo lingue flagellum, cuius sonus late resultat. A quo nos separare cupiens Petrus apostolus, monet ut non reddamus malum pro malo, et maledictum pro maledicto : sed magis cum maledicitur nobis, benedictionis referamus gratiam. Et ideo dicit: Cohibe linguam tuam a malo , tamquam lingue flagello; nec timeas uerborum sonum, si munda est conscientia tua. Bonum est quidem, nullum, si fieri potest, locum obtrectationi dare: sed quia plerique non uitiis, sed uirtutibus derogant; reprehendant quod laudis est, non inueniant  quod erroris est.

86. Sed quod peius est, non solum aliena lingua, sed etiam nostra flagellamur. Et hec sunt grauiora uerbera, cum ex multiloquio peccatum incurrimus. Et ideo custodi, uirgo, uias tuas; ut non delinquas in lingua tua . Et bona loqui plerumque crimen est uirginis. Sed quid miraris de uirgine, cum mulier in silentio iubeatur discere ? Bonus est pudor quem commendant silentia.

87. Susanna periclitabatur, et tacebat ; ut melius tacito pudore loqueretur. Denique inuenit uerecundia defensorem, qui defenderet castitatem. De qua bene dicitur, quod eam a flagello lingue Dominus abscondit.

88. Quid de feminis dicimus? Ioseph tacuit accusatus , ut melius eum innocentia quam lingua defenderet. Tacuit Daniel omnibus sapientior, et ora clausit leonum . Unde pulchre sanctus Dauid dicit: Posui, inquit, ori meo custodium, dum consistit aduersum me peccator .

89. Quid enim uis loqui? uereris ne, te tacente, obiecta credantur. Sed audi bonum magistrum dicentem sanctum Iob: Ecce rideo opprobria, et non loquor: clamabo, et nusquam iudicium ,  id est, criminator aliquis opprobria iacit? Habes quod intra te rideas, si crimen conscientia non recognoscit. Quid enim referas uerba uerbis? Nondum est iudicium: et si clames, non appropinquat. Debentur tibi in hoc seculo multa certamina.

90. uicerat sanctus Iob damni dolorem: uicerat, immo excluserat luctus acerbitatem in amissionibus filiorum, uicerat uulnerum [c 1Kb] asperitates: uibicibus corporis adhibentur mulieris 301 tentamenta, et ipsa non sensit. Adhuc amicorum increpationes ad certamen ei ultimum reseruantur. Luctatus fuerat cum affectu patrio , luctatus cum dolore corporis et egritudine ; oportebat eum subire etiam sermonum tentationes.



CAPUT XIu.

 Ex incommodis seculi de cuiusquam merito non iudicandum, cum hic locus sit certaminis, non autem corone. Hanc Paulum asseuerasse cum sibi tum Christi aduentum diligentibus reseruari: annumerandam uero illis eam uiduam que filiis omnibus, quos ipsa instituerat, Deo consecratis, geminum uiduitatis sue ac uirginitatis filiorum obtulit sacrificium. Quibus coronidem admodum pia precatione ponit Ambrosius.

91. Ergo quando uides uiduam dispendiis aliquibus laborare, aut filiorum [d 1Kb] incommoditate: uel morte iustum, uel iniuriis affici; noli ex istius seculi incommodis merita eius pensare, aut mirari quod derelictus a Domino sit. Hic quidem luctamur,  sed alibi coronamur. Non de me tantum, sed de omnibus hominibus communiter sum locutus. Nam unde mihi tantum meriti, cui indulgentia pro corona est? Hic lucta, illic brauium: hic militia, illic stipendium est. Ergo dum in hoc mundo sum, adhuc luctor, [e 1Kb] adhuc decerno, adhuc impellor ut decidam; sed potens est Dominus, qui impulsum suscipiat, labentem statuat, nutantem erigat. Quid ergo miraris aliquem laborare? Donec in hac uita est,  certamen non deerit, non erit corona. Nullus probatur, nisi qui perseuerauerit usque in finem; ut postea possit qui legitime certauerit, coronari.

92. Quis fortior Paulo, quis beatior? Ille tamen uas electionis Dominice non ante sibi coronam uindicauit, quam certamen omne consummaret. Ideoque ait: Certamen bonum certaui, cursum consummaui, fidem seruaui: quod reliquum, reposita est mihi corona iustitie ; quam non solum 302 sibi, sed etiam omnibus diligentibus aduentum Domini dicit esse reddendam. Pulchre dixit, aduentum Christi diligentibus; nemo enim festinat ad iudicium, nisi qui de innocentia securus est, aut qui de labore presumit, cui aut gratia Domini, aut pia pro Christo certamina suffragantur.

 93. Quam utique habebit prerogatiuam et ea uidua que bene filios educauerit, et in liberis gratulabitur, et maxime que omnes quos suscepit, Domino dedit. Unde et illa Euangelica uidua diuitibus antefertur ; non solum enim quia totum quod habuit, ad uictum pauperum misit; sed etiam quod duo era detulit, Dominica uoce laudatur, id est, plenam fidem. Denique ad hominis sanitatem et ille Samaritanus duo era stabulario dedit, quibus  ulcera curaret illius a latronibus uulnerati . Ergo quia et secundum uetus Testamentum Marie sororis Aaron uirginitatem , et secundum nouum sancte Marie matris Domini integritatem  in studio sue prolis imitata est, remunerationem fidei diuino iudicio consequetur; que nichil sibi ad seculi subsidium reseruauit, sed totum Domino sobolis pie munus impendit.

94. Te nunc, Domine, deprecor ut supra hanc domum tuam, supra hec altaria, que hodie dedicantur, supra hos lapides spiritales, quibus sensibile tibi in singulis templum sacratur; quotidianus presul intendas, orationesque seruorum tuorum, que in hoc loco funduntur, diuina tua suscipias misericordia. Fiat tibi [a 1Kb] in odorem sanctificationis omne  sacrificium quod in hoc templo fide integra, pia sedulitate defertur. Et cum ad illam respicis hostiam salutarem, per quam peccatum mundi huius aboletur; respicias etiam ad has pie hostias castitatis, et diuturno eas tuearis auxilio; ut fiant tibi in odorem suauitatis hostie acceptabiles, Christo domino placentes, et integrum spiritum eorum, et animam et corpus sine querela usque in diem Domini nostri Iesu Christi filii tui seruare digneris.



[DE LAPSU uIRGINIS CONSECRATAE.]





IN LIBRUM DE LAPSU uIRGINIS CONSECRATAE ADMONITIO.


Continetur hoc in opere uehementissima increpatio, qua puellam que post promissam ad aras uirginitatem uitiari se ab impudico adolescente sepius passa , etiam conceptum ex eo infantem necasse  dicebatur, summo cum animi dolore obiurgat eiusdem episcopus. Ingens erat suapte natura hoc flagitium, sed illud multo grauius cum alia multa, tum secuta inde hominum offensio reddiderat . Susanna, sic enim illa uocabatur , e nobili familia ducebat ortum . Cum autem perpetuam seruare pudicitiam sibi proposuisset, contrarias expugnare nequiuit parentum uoluntates, nisi postquam terrificis quibusdam uisis ad id se moueri sancte affirmauit . Ipso Domini reuiuiscentis festo in precipua basilica, prope altare quo eam neophytorum greges cum cereis accensis deduxerant , uota sua, uniuerso populo respondente, amen, pronuntiauit . Mox ipsi imposito post consuetam exhortationem uelo illam aliis sanctimonialibus iunctam idem presul admisit in asceterium , ubi eamdem idoneis preceptis frequens imbuere non negligebat . uitam illic haudquaquam duxit ab omni criminis specie ac similitudine ita remotam quin non multo post eius castitas aduersis rumoribus traduceretur . Hoc impatientissime tulit Susanna: episcopus uero coniunctis cum eiusdem parente curis, frustra ut auctores huius calumnie detecti canonicas luerent penas, desudauit. Ea cum fieri cautior hinc debuisset, elapsis tamen tribus annis , crimen cuius falsa infamia prius laborauerat, non sine magno Iudeorum ac gentilium scandalo uere commisit. Omnem, ut illud celaret, lapidem mouit: neque ulla ratione ad ipsius confessionem adduci potuit. Conuicta demum apud antistitem, publice addicta est penitentie . Quam cum illa iam cepisset agere , ipsam acerrima oratione ex qua constat ista scriptio, idem presul aggredi instituit. Ubi diritatem sceleris tum adiunctorum enumeratione, tum depulsione excusationum oculis subiecit, docet remedium unicum ei superesse, equalem peccato penitentiam . Cuius quidem labores atque dedecus si generose ad extremum usque spiritum tolerauerit, promittit fore ut inferni sibi debiti non desitura euadat supplicia . Compellat etiam eiusdem pseudonyme uirginis corruptorem , eique Balthasaris nec non Sodomitarum et Gomorrheorum exemplo declarat , que ipsum pene maneant, nisi similes resipiscentie sue ostendat fructus, ad quos eumdem exstimulat , proposita extremi iudicii nemini euitanda necessitate. Tandem reuersus ad Susannam, ei quotidianam psalmi 50 recitationem indicit , ac preterea uarios suggerit  quibus et se ad dolorem et Deum ad misericordiam moueat, mentis affectus.

 Citat hoc opus secunda synodus Duziac. sub nominibus Ambrosii atque Hieronymi, et reuera inter utriusque opera illud reperitur. Erasmus in suis eorumdem Patrum editionibus censura maxime diuersa ipsum afficit. Cum enim in Hieronymiana editione pronuntiasset stylum palam arguere non esse Hieronymi, gustum uero phraseos accedere ad Augustini orationem; contra in Ambrosiana asserit  declamationem esse, qualis est illa S. Hieronymi de matre et filia reconciliandis. Quam similitudinem si elocutionis intelligat, nichil utroque illo iudicio potest esse discrepantius. At fortassis eam in hoc solo positam uoluit, quod ambas istas commentationes declamationes putauit esse, hoc est, in ficto argumento styli exercendi gratia scriptas. Itaque nichil motus hac similitudine Marianus uictor hanc qua de agimus, in editionis sue Hieronymiane reiecit appendicem. uerumtamen Erasmi de ipsius cum dictione Augustini affinitate iudicium perstrinxisse contentus, cur eamdem Hieronymo crediderit abiudicandam, prorsus reticet. Atqui in promptu erat ex eiusdem operis lectione rationem illius rei eruere omni exceptione maiorem. Auctor siquidem episcopum esse se passim indicat, quod Hieronymo non congruere ignorat nemo.

Quamuis autem non tanta uideatur repugnantia, si Ambrosio idem tractatus attribuatur, non desunt tamen qui eumdum e legitimorum sancti Doctoris fetuum catalogo censeant eximendum. Rob. Cocus  propterea negat Ambrosianum esse, quod auctor scribat istam puellam, si uirginitate integra mortem oppetisset, futuram fuisse pro parentum peccatis hostiam uiuam, Domino propitiatricem . Sed quid aliud legitur lib. I de uirgin. ubi Ambrosius parentes uirginum sic alloquitur: Ut habere possitis quarum meritis uestra delicta redimantur . . . . . uirgo matris hostia, cuius quotidiano sacrificio uis diuina placatur . Itaque Riuetus , hac sodalis sui ratione insuperhabita, nichil aduersus Ambrosianam eiusdem operis inscriptionem opponit, quam quod obiiciunt nonnulli auctorum Catholicorum , uidelicet cap. 8, n. 40, sententiam haberi prorsus Nouatianam, quam duobus libris de Penitentia impugnat Ambrosius . uerum si auctor huiusce scriptionis ista heresi infectus esset, qua ratione lapsam ad penitentiam publicam ita stimulasset, ut simul eternas penas que sceleri suo debebantur, euitandi spe subleuaret? Adde his quondam Ecclesie morem fuisse, ut atrocium quorumdam criminum reis ne in morte quidem uenia et reconciliatio concederetur, proindeque Auctorem inter eadem crimina et hoc Susanne flagitium referre sine ulla erroris nota potuisse. Quapropter que locutiones illic occurrunt paulo duriores, eas non alio consilio adhibitas putamus, quam ut maiorem commissi propudii horrorem incutientes, acrius ad penitentie opera sontem excitarent, efficerentque ne uel propria mollitie uel remissioris cuiuspiam doctoris indulgentia quandoque ab austeritate semel suscepta reuocaretur.

Que cum ita sint, nichil iam contra Ambrosium pugnare potest excepto stylo. Licet enim huiusce operis elocutio quibusdam non multum uideatur differre ab Ambrosiana; fatendum tamen est sanctum Presulem etiam ubi orationem adhibet maxime concitatam, minus densis ac breuibus incisis uti. Quod etiam adiici potest in hac opella quasdam sententias atque exempla reperiri Ambrosio satis familiaria, in hoc quidem momentum aliquod inesse non inficiamur, sed illud haud propterea Achillei, ut uocant, argumenti loco habendum est, cum diuersos auctores in similibus conuenire non sit insolens. Atqui ut maxime constaret auctorem huius operis non esse Ambrosium, nichilo etiam minus id certum esset, eidem fetui patrem Doctori nostro etate minime inferiorem attribuendum; quandoquidem etiam tum qui cultum idolis exhiberent, plures fuisse, nec paucos etiam qui sacro paschatis festo initiarentur, ac tandem eorum a quibus inter eternas penas atque gloriam status quidam medius admittebatur, errorem uiguisse manifestum est .

Non ignoramus Nicetam Daciarum episcopum, Gennadio  teste, dedisse ad lapsam uirginem libellum, omnibus labentibus emendationis incentiuum; atque adeo non deesse uiros eruditos, qui hunc ipsum librum ei tamquam uero domino restituendum scribant. At enim quid uetat Ambrosio quoque occasionem, unde ad tractandum idem argumentum induceretur, nasci? Certe Basilii exstat epistola  eiusdem materie atque epigraphes. Et apud Ambrosium ipsum si uirgo Indicia falsi criminis potuit accusari, potuit et alia ueri . Quocirca rationi magis consonum nichil uidetur, quam ut huncce tractatum auctoritate edit. ac mss. omnium, si recentiorem unum excipias, a quo perperam tribuitur Ioanni Chrysostomo, inter Ambrosianas alias que ad uirginitatem spectant, commentationes retineremus. Et quidem nullus est quin fateatur eum et Ambrosio dignum esse, et multiplici ueteris Ecclesie disciplina refertum: sed quod eumdem pro epistola cuncti fere habeant, qui de illo aliquid tradidere, in eo certissime erratum est. Nam e concione ipsum constare uel sola ad corruptorem apostrophe planum facit .





SANCTI AMBROSII MEDIOLANENSIS EPISCOPI DE LAPSU uIRGINIS CONSECRATAE LIBER UNUS. *



305 CAPUT PRIMUM.


Silentium abrumpit Auctor, et omnes ut Ecclesie propter sacre uirginis corruptionem lugenti condoleant, excitat: propositaque indignitate flagitii suum hac de re promit merorem.

1. Quid [a 1Kb] taces, anima; quid cogitationibus estuas; quid non erumpis in uocem, et mentis tue exponis ardorem, ut aliquod solatium capias? Hoc plane, hoc erit quasi remedium egritudinis tue, si aperto ore conceptum digeras scelus. Nam et ulcus [b 1Kb] quamuis tumidum, cum fuerit apertum, euaporans prestat refrigerium passionis.

2. Audite me nunc qui prope estis, et qui longe, et qui timetis Dominum, et Ecclesie eius gaudio  congaudetis, et tristitie conlugetis; sicut scriptum est: Gaudere cum gaudentibus, et flere cum flentibus . uos, inquam, appello qui caritatem Christi uerissimam retinetis, et super iniquitate non gaudetis, sed potius ingemiscitis. [c 1Kb] Aduertite uerba oris mei, et que ex iusto dolore procedunt, iudicate; et detecti sceleris qualitatem mecum pariter perhorrete.

3. uirgo nobilis, dicata Christo, sapiens, erudita, ruit in foueam turpitudinis, concepit dolorem, et peperit iniquitatem: se perdidit, et Ecclesiam maculauit. Hinc omnis anima Christiana graue uulnus excepit; quia sanctum datum est canibus, et margarite misse sunt ante porcos : a rabidis enim hominibus nomen laceratum est sanctitatis,  et ab immundis et luteis pretiosum 306 conculcatum est propositum castitatis.

4. Hinc estus animo meo, hinc [d 1Kb] insanabilis dolor; quia unum malum bona plurima secum trahit: et unius nubecula peccatricis totam pene lucem obscurauit Ecclesie. Assumam ergo uocem propheticam, et flebiliter dicam: Audite me, omnes populi, et uidete dolorem meum : uirgines mee, et iuuenes mei abierunt in captiuitatem. uere hec est captiuitas, ubi anime a peccato captiue ducuntur ad mortem, et a diabolica dominatione possidentur.



CAPUT II.

Corruptam alloquitur: et qualis quamque beata fuerit ante crimen admissum, in quam uero postea  deciderit calamitatem ac turpitudinem, eius oculis subiicit.

5. Ad te ergo nunc mihi sermo sit, que caput horum et causa malorum es, que multipliciter misera cum gloria uirginitatis nomen etiam perdidisti; nefas est enim Susannam uocari non castam, [e 1Kb] non licet lilium nominari quod non es. Unde incipiam? quid primum, quid ultimum dicam? Bona commemorem, que perdidisti; an mala defleam, que inuenisti?

6. Eras uirgo in paradiso Dei, utique inter flores Ecclesie: eras sponsa Christi, eras templum Dei, eras habitaculum Spiritus sancti. [f 1Kb] Et cum dico toties eras, necesse est toties ingemiscas; quia non  es quod fuisti. Incedebas in Ecclesia tanquam columba illa, de qua scriptum est: Penne columbe deargentate, et posteriora dorsi eius [a 1Kb] in specie auri . Splendebas ut argentum, fulgebas 307 ut aurum, quando cum sincera conscientia procedebas. Eras tamquam stella radians in manu Domini, nullum uentum, nullas belli nebulas pertimescebas.

7. Que ista subitanea conuersio? Que ista repentina mutatio? De Dei uirgine facta es corruptio Satane, de sponsa Christi scortum exsecrabile, de templo Dei fanum immunditie, de habitaculo Spiritus sancti tugurium diaboli. Que incedebas cum fiducia ut columba, nunc lates in tenebris sicut stellio. Que fulgebas ut aurum propter [b 1Kb] uirginitatis honorem,  nunc uilior facta es luto platearum; ut etiam indignorum pedibus conculceris. Que fueras stella radians in manu Domini, ueluti de alto ruens celo, lumen tuum exstinctum est, et conuersa es in carbonem.



CAPUT III.

Quam sit misera que iam apud Deum accessum non habeat; immo uero neque apud ipsos homines: unde confusionis quam aliquando coram sanctis atque angelis passura est, magnitudo intelligitur.

8. ue tibi, misera, et iterum ue, que tanta bona propter parui temporis luxuriam perdidisti! Quam tibi spem apud Christum Dominum reliquisti, cuius membra tollens fecisti membra meretricis ? Quid te Spiritus sanctus uisitabit, cum eum re pudiaueris, qui se a cogitationibus quoque sordidis longe facit?

9. Sed ueniamus ad humana, ut per illa diuina noscantur. Aspice quis sanctorum, aut que sanctarum tibi approximare non horreat: aperi oculos tuos, si potes; erige frontem, si audes: aliquem sanctorum fiducialiter intuere. [c 1Kb] Nonne tuam faciem conscientia commissi tamquam plumbum inclinat et premit? Nonne tenebre ante oculos tuos et dira caligo uersabitur? Nonne timor et tremor animam tuam et membra quassabit?

10. Si ergo homines in carne constitutos, et alicuius delicti obnoxios non potes intueri, tam graui confusione sepulta; quid facies coram castis apostolis?  Quid facies coram Elia, Daniele, et tantorum exercitu prophetarum? Quid facies coram Ioanne? Quid facies coram Maria, Thecla et Agne, [d 1Kb] et immaculato choro puritatis? Quid denique coram angelis sanctis? Nonne splendore et claritate immaculatorum quasi fulminibus percussa combureris?



CAPUT Iu.


Confutatis, quas corrupte excusationes solent pretexere, ad crimen rediens, parentum eius ac totius familie uicem miseratur: docetque ipsis optabilius futurum fuisse ut prius moreretur: nec illis superesse aliud solatium, quam quod ei uirginitatis professionem eligenti sola spe diuine remunerationis consenserint: ipsam uero eorum exspectationem delusisse.

11. Sed [e 1Kb] dictura es forsitan: Non potui sustinere; quia carnem fragilem circumferebam. 308 Respondebit tibi beata Thecla cum suis innumerabilibus sociis: Et nos eadem carne amicte fuimus, nec tamen plenum propositum castitatis nostre, aut fragilitas carnis [f 1Kb] potuit mutilare, aut seuitia tyrannorum  potuit per uaria tormenta deiicere. Reuera  non potest caro corrumpi, nisi mens fuerit ante corrupta. Remanebit ergo in crimine anima, que carnem precedit in uoluptate.

12. Sed dices: Nolui hoc malum, uiolentiam passa sum. Respondebit tibi fortissima illa Susanna, cuius tu nomen fallaciter baiulas: Ego inter duos presbyteros posita, inter duos utique iudices populi, sola inter siluas paradisi constituta  uinci non potui; quia nec uolui. Tu ab uno ineptissimo adolescente, et in media ciuitate, quomodo uim potuisti perferre, nisi quia ultro [g 1Kb] uitiari uoluisti? Quis denique tuas uoces audiuit? Quis obluctationes sensit? Ut autem hec omittam, certe post illatam uiolentiam prodere scelus si non aliis, uel parentibus,  uel tuis sororibus debuisti; esset enim excusatio infelicitatis, esset conscientie plena purgatio, si hostem pudicitie tue deduxisses in publicum.

13. Sed erubuisti forsitan, ne te uiolatam multi cognoscerent. Et quid timuisti ubi non erat timor, nisi ut tacendo crimen cum adultero sepius sociareris? [h 1Kb] Esto autem, pudor prohibuit confiteri; quid de secunda commixtione dicis, quid de tertia, quid de frequenti commercio feditatis? Cesset, cesset iam uiolentie figmentum, cesset ruboris argumentum; ubi toties membra illa dicata Christo, scelestissimo mecho suis uisceribus polluenda prebuisti.

14. Horret, horret animus, mens tabescit, cum ad aditum sceleris peruenitur. Nam et medicus quamuis fortis sit animo, cum altius tamen secat uulnus,  puto ex parte aliqua sustinebit horrorem. Heu perdita, iamne intelligis omnes tibi uias excusationis omnimodis clausas? Iamne sentis quantum tibi mali et in carne, et in anima nefaria libido contulerit?

15. Non istam de te confusionem tuus exspectauerat pater, qui te sibi singularem gloriam computabat.  Non hunc luctum, et has lacrymas ex te sibi nasci tua crededirat mater, [a 1Kb] que partus sui gemitum per tuam uirginitatem consolabatur. Non fratres tui, non sorores hoc ex te dedecus exspectabant, quos omnes quasi uno gladio tui sceleris grauiter sauciasti.

16. Si fuisses communi sorte defuncta, deflessent te modicum propter desiderium parentes: sed exsultassent granditer, quia immaculatam premisissent uirginem, hostiam uiuam Domino, propitiatricem uidelicet delictorum. At nunc plangunt mortuam, et non mortuam: lugent uiuam, et non uiuam: mortuam utique gloria uirginitatis, uiuam dedecore turpitudinis.

17. Iratus est pater suis uisceribus, de quibus seminata es: maledicit suo utero mater, ex quo in  hanc lucem infeliciter processisti. Nec tamen modum sui doloris reperiunt, nisi hoc solum 309 plane uidentur habere solatium, quia te nec pater compulit, nec mater cegit ut uirginitatem profitereris, quam ultro et propria uoluntate professa es. Nam scio, cum multas tibi difficultates tuus proponeret genitor, cum arduum esse iter seruande uirginitatis ingereret; non solum pertinaciter restitisti, [b 1Kb] sed et reuelationes tibi datas dixisti terribiles.

18. In quantum ergo sibi mercedem sperabant ex eo quod tuo proposito non restiterunt, in tantum tibi intellige, misera, pondus iudicii crescere; quia non seruasti quod ultro promisisti. Quibus te spiris serpens ille nequissimus obligauit? Quibus te uenenis infecit ille, qui Euam decepit; ut tanta te cecitate  percuteret, tantam anime tue faceret obliuionem?



CAPUT u.

In memoriam ei reuocat, quo die, quo ritu, quoue populi  concursu sacrata fuerit, addens sanguinem ei potius profundendum, quam uiolandam fidem: quod secularium nuptiarum comparatione amplificat. Deinde obiectionem ex Apostoli uerbis petitam soluit.

19. Non es memorata [c 2Kb] diei sancte Dominice resurrectionis in quo diuino altari te obtulisti uelandam? In tanto, tamque solemni conuentu Ecclesie Dei, inter lumina neophytorum splendida, inter candidatos regni celestis quasi Regi nuptura processeras. Non es memorata qualis ad te die illo facta est allocutio: Aspice, filia, intuere, uirgo, et obliuiscere populum tuum, et domum patris tui, et concupiscet Rex decorem tuum; quia ipse est Dominus Deus tuus ? Reminiscere ergo quantus ad Sponsi tui [d 1Kb] et Domini nuptias conuenerit populus. Seruare  te oportuit fidem, quam sub tantis testibus pollicita es, semper cogitare cui uirginitatem spoponderis. Facilius te oportuit sanguinem cum spiritu fundere, quam perdere castitatem tuam.

20. His tunc in illo die consecrationis tue dictis, et multis super castitate tua preconiis, sacro uelamine tecta es; ubi omnis populus dotem tuam subscribens, non atramento, sed spiritu, pariter clamauit, Amen. uincor lacrymis, 310 cum hec recordor: compungor stimulis, [e 1Kb] cum hec humana exempla considero. Nam si inter [f 2Kb] decem testes confectis sponsaliis, nuptiis consummatis, queuis femina uiro coniuncta mortali, non sine magno periculo perpetrat adulterium; quid quod inter innumerabiles testes Ecclesie, coram angelis et exercitibus celi facta copula  spiritalis per adulterium soluitur? Nescio an possit ei condigna mors aut pena cogitari.

21. Dicet aliquis: [g 1Kb] Melius est nubere quam uri  . Hoc dictum ad non pollicitam pertinet, ad nondum uelatam. Ceterum que se spopondit Christo, et sanctum uelamen accepit, iam nupsit, iam immortali iuncta est uiro. Et iam si uoluerit nubere communi lege coniugii, adulterium perpetrat, ancilla mortis efficitur. Si hoc ita est, quid de illa dicendum est que occulta et furtiua turpitudine constupratur, et fingit se esse quod non est? [a 1Kb] Habitu uirgo, facto non uirgo: bis adultera, et in actu, et in aspectu.



CAPUT uI.

Pergit ea commemorare, quibus illam a turpitudine deterreri oportuerat. Cum autem eadem iam ante triennium sinistra laborasset opinione, ipsius amentiam miratur, quod inimicos, amicos, ac Deum ipsum  perinde spernens, nullum obicem non perfregerit.

22. Sed ad te iterum redeo, que obliuionem tantorum passa bonorum, [b 1Kb] receptaculum tantorum malorum facta es. Quomodo tibi in actu illo ignominioso non ueniebat in mentem habitus uirginalis, processus in Ecclesiam inter uirgineos choros? Quomodo oculos tuos non perstringebat lux uigiliarum: aures tuas non penetrabat hymnorum spiritalium cantus: mentem tuam non uentilabat lectionum celestium uirtus; hinc uel maxime ad te clamante Apostolo: Fugite fornicationem; quia omne peccatum quodcumque fecerit homo, extra corpus est: qui autem fornicatur, in corpus suum peccat ? Et cum dicit: In corpus suum; tamen in Christum eum peccare demonstrat. Nam subiungit: [c 1Kb] An nescitis  quoniam membra uestra templum est Spiritus sancti, que habetis a Domino, et non estis 311 uestri; empti enim estis pretio magno, [d 1Kb] glorificate, et portate Deum in corpore uestro . Et iterum dicit: Fornicatio autem et omnis immunditia nec nominetur inter uos, sicut decet sanctos . Et seposita omni adulatione, sententiam figit Apostolus: Hoc, inquit, scitote intelligentes quia omnis fornicator, aut immundus, aut auarus non erit heres in regno Christi et Dei .

23. Hec tanta, et tam terribilia non tibi ueniebant in mentem, cum ad illud opus nefarium tua membra peterentur? Sed mortifera te obliuio tamquam  in gurgitem altissimum demergebat, et quasi captiuam exsecrabilis libido ducebat.

24. Nonne uel illum locum tabulis separatum, in quo in Ecclesia stabas, recordari debuisti, ad quem religiose matrone et nobiles certatim currebant, tua oscula petentes, [e 1Kb] que sanctiores et digniores te erant? Nonne uel illa precepta que oculis tuis [f 1Kb] ipse scriptus paries ingerebat, recordari debuisti: Diuisa est mulier et uirgo: que non est nupta, cogitat que Domini sunt, quomodo sit sancta corpore et spiritu . Tu autem in contrarium uertisti dictum, ita cogitans, ita agens ut nec corpore esses sancta, nec spiritu: corpore quidem, fornicando; spiritu autem, uirginitatem mentiendo.

25. Proh nefas! [g 1Kb] solet fama subsequi factum, tua autem  malum fama preuenit. Nam cum ante triennium rumor quidam et sussurratio de te fuisset, tu sinceritatem pretendebas, et uindictam de maledicis in Ecclesia postulabas publice. Quos estus ego sustinui! Quos pater tuus pro tua sustinuit opinione labores, requirentes singulos, singulos astringentes; ut ad auctorem infamie ueniremus! Graue enim erat nobis et omnibus bonis intolerabile de Dei uirgine uel turpe aliquid dici, uel credi.

26. Nec hoc uerita es, nec ante oculos habuisti; ne uenires inimicis tuis in gaudium, et eos haberes infensos qui pro tua opinione laborabant. Multum audax, multum temeraria; ut te conscientia tua non terreret: sed simulata uirginitate, putares te etiam Deum posse decipere. Sed ille qui dixit: Nihil  occultum quod non reuelabitur ; et uos, inquit, fecistis in occulto: ego autem in manifesto faciam . Ille qui non mentitur, furtiuum scelus deduxit in publicum, et in conspectu solis huius tenebrarum uestrarum opera denudauit.

27. [h 1Kb] O quidquid pretendit sermo, crudeliora 312 occurrunt: et cupiens moderari, non inuenit modum. Oblita es propositum, oblita parentes, oblita es Ecclesiam totam, oblita gloriam uirginitatis, oblita honorem dignitatis, etiam oblita promissionem regni, oblita iudicium terribile: amplexa es corruptionem, protulisti fructum confusionis; finem uero [i 1Kb] mortem seuissimam, et interitum sempiternum.



CAPUT uII.


Omnem episcopalis officii curam illi a se prestitam fuisse asseuerat: sed ipsam non solum inde nichil profecisse, uerum etiam aliis obiecisse graue scandalum, quod ostenditur in Euangelio seuerissima pena damnari.

28. Et certe non habes quod de nostra negligentia conqueraris; quodcumque enim ad officium pastoris pertinet, et tibi et omnibus non negatum est. [a 1Kb] Dilectio spiritalis adhibita, commonitio sancta non defuit. Oblita domum patris tui, ut scriptum est , ad monasterium uirginale transisti. Inter tot posita non solum dico tuta esse debueras, si uoluisses; sed etiam tutelam aliis prestare  potuisses. Sed frustra hec et alia prouisa sunt.

29. Frustra [b 2Kb] hymnum uirginitatis exposui; quo et gloriam propositi, et obseruantiam pariter decantares. Seminaui secus uiam, seminaui in spinis, seminaui in petrosa; aut enim ex corde tuo uerba mea uolucres , id est, demones rapuerunt: aut malis tuis cogitationibus suffocata sunt, aut aruerunt nimio estu libidinis. Heu me, quia ubi putabam edificare aurum, argentum, lapides pretiosos, inuentus sum lignum, fenum, stipulam, arsuras materias laborasse ! Dicam et ego secundum prophetam: Heu me, quia factus sum sicut qui colligit [c 1Kb] stipulam in messe !

30. Et quidem si tibi soli damnum fecisses, erat quidem tristitia, sed forsitan tolerabilis. Nunc uero  quantas animas tuo scelere sauciasti, quantas animas propter te de proposito suo penitere fecisti! Quanta labia etiam fidelium inquinata sunt, uiam Domini blasphemando! Aperuit in nos gentilitas os suum: aduersus sanctam Ecclesiam Synagoga Iudeorum [d 1Kb] per tuum dedecus exsultauit.

31. Quod si is qui unum scandalizauerit, mola circumligatus iactari debet in mare ; quid de te pronuntias, per cuius scelus omnis anima sauciata est, et nomen Domini in gentibus blasphematum 313 est? Nonne quoties dicitur: O uirgines, toties tibi cumulus iniquitatis augetur? Iaces ecce uulnerata, iaces ecce prostrata.



CAPUT uIII.


Quenam sit remedii quod adhibere cupit, difficultas atque ratio: suadere se ut ad penitentiam non qualemcumque illa confugiat, sed congruam; cuius actus interior, nec non exteriora signa hic memorantur. Porro eiusdem beneficio fore, ut illa eterne pene immunitatem obtineat; si tamen eo in se fuerit seuerior, quo peccatum minus libere sit confessa. Ad quod etiam futuri iudicii atrocitate ipsam accendit.

32. Cupio prodesse, sed subuenire non possum; quia totum caput in dolore, et totum cor in mestitia: a pedibus usque ad caput, sicut ait Esaias, non est malagma imponere . Infirmitas tua omne  humane medicine exclusit auxilium. Et licet tam boni quam mali iusta indignatione permoti, te omni [e 1Kb] depopulatione dignam, te omni tormentorum genere discruciandam iudicent, morte mulctandam, aut ignibus exurendam: ego tamen qui scio grauiora facinorosis seruari tormenta, et sine fine impias animas cruciatus manere, non temporales utique, sed eternos; aliis te uolo cruciatibus affici, profuturis utique, non animam perdituris.

33. Ergo secundum diuinam sententiam dabo consilium; solum enim et unicum [f 1Kb] tentandum est remedium illud, quod diuina uox per Ezechielem miseris porrigit: Nolo, inquit, mortem peccatoris, quantum ut conuertatur, et uiuat . Et iterum post hec inquit Dominus, dixi: Conuertere  ad me. Numquid resina non est in Galaad, aut medicus non est ibi? Quare non ascendit sanitas filie populi mei ? Hec utique dicta penitentiam sapiunt, he sententie Dei uocant ad penitentiam [g 1Kb] peccatores: penitudo enim lapsis necessaria est, sicut uulneratis sunt necessaria medicamina.

314 34. Sed quanta putas, et qualis necessaria penitentia? Que aut equet crimina, aut certe excedat. uide ergo si simplex hoc peccatum adulterii est, an duplex sit pro illa nece que facta dicitur in occulto: et secundum conscientie molem exhibenda est penitentie magnitudo. Penitentia ergo  non uerbis agenda est, sed et facto. Hec autem sic agitur, si tibi ante oculos ponas de quanta gloria rueris, et de quo libro uite nomen tuum deletum sit; et si te iam credas prope ipsas positam tenebras exteriores, ubi erit fletus oculorum, et stridor dentium sine fine. Cum hec certa fide, sicut est, animo conceperis, quia necesse est preuaricatricem animam tartareis penis, et gehenne ignibus tradi, nec aliud remedium constitutum esse post unum baptismum quam penitentie solatium; quantamuis afflictionem, quantumuis laborem subire, esto contenta, dummodo ab eternalibus penis libereris.

35. Ergo hec tu tecum cogitans, et mente retractans, facti tui ipsa iudex esto crudelior. In primis omnis cura uite huius [a 3Kb] interimenda tibi est, et  quasi mortuam te existimans, sicut et es, quomodo possis reuiuiscere, cogita. Deinde lugubris tibi accipienda est uestis, et mens ac membra singula digna castigatione punienda. Amputentur crines, qui per uanam gloriam occasionem luxurie prestiterunt. Defluant oculi lacrymis, qui masculum non simpliciter aspexerunt. Pallescat facies, que quondam [b 1Kb] irrubuit impudice. Denique totum corpus iniuriis et ieiuniis maceretur, cinere aspersum et opertum  cilicio perhorrescat; quod male sibi de pulchritudine placuit. Cor uero sit liquescens tamquam cera, ieiuniis inquietans seipsum, et cogitationibus uentilans, quare sit ab inimico subuersum. Sensus etiam crucietur; quia in membra corporis cum haberet dominationem, malo cessit imperio.

36. Talis uita, talis actio penitentie, si fuerit perseuerans, audebit sperare, [c 2Kb] etsi non gloriam, 315 certe pene uacationem; dicit enim Deus: Conuertimini ad me, et conuertar ad uos. Conuertimini ex toto corde uestro, in ieiunio, et in fletu, et in planctu; dirumpite corda uestra, et non uestimentum; quoniam pius [d 1Kb] et misericors est . Sic conuersus magnus ille Dauid iustificatus est; sic Niniue peccatrix illa ciuitas incumbentem sibi euasit interitum  . Peccator ergo si sibi ipsi non pepercerit, a Deo illi parcetur . Et si futuras penas gehenne perpetuas in hoc paruo uite spatio compensauerit, seipsum ab eterno iudicio liberabit.

37. Grandi plage alta et prolixa opus est medicina: grande scelus grandem habet necessariam satisfactionem. [e 1Kb] Nam non est dubium leuius esse crimen, ubi peccatum suum ultro homo confitetur, et  penitet: at ubi celat mala sua, inuitus detegitur, et nolens publicatur; illud grauius scelus est. Quod tibi utique prouenisse negare non poteris. Et ideo fortius dolendum; quia peccatum est fortius.

38. Si mente cernerent [a 1Kb] homines peccatores quale iudicium emittet Deus in mundo, et sensus humanus non dispergeretur uanitate seculari, non infidelitate grauaretur: quantumuis et qualemuis cruciatum ad presens libentissime sufferrent, etiamsi esset longior uita; dummodo in illas penas eterni ignis non incurrerent. Sed tu que iam ingressa es agonem penitentie, insiste, misera: fortiter inhere [b 1Kb] tanquam in naufragiis tabule, sperans per ipsam te de profundo criminum liberari. Inhere penitentie usque ad extremum uite, nec tibi presumas ab humana  die ueniam dari; quia decipit te qui hoc tibi polliceri uoluerit. Que enim proprie in Dominum peccasti, [c 1Kb] ab ipso solo te conuenit in die iudicii exspectare remedium.



CAPUT IX.

Obiurgat uirginis corruptorem; eumque Balthasaris exemplo terret. Quem deinde ut non contentus interno cruciatu, legitimam penitentiam amplectatur, monet: postremo ne sibi de peccantium multitudine blandiatur, ipsi Sodome et aliarum urbium incendium suggerens, ad confringendos inimici laqueos urget.

39. De te autem quid dicam, filio serpentis, ministro diaboli, uiolatore templi Dei: qui in uno scelere  duo crimina perpetrasti, adulterium utique et sacrilegium? Sacrilegium plane, ubi uas Christo oblatum, Domino dedicatum, dementi temeritate polluisti. Balthasar 316 rex ille Persarum, qui in uasis Domini, que et a templo Hierosolymis fuerant a patre eius ablata, bibere cum suis amicis et concubinis usurpauit; ipsa nocte angeli manu percussus crudeli morte punitus est : quid de te arbitraris, perdite pariter et perditor, qui uas rationabile consecratum Christo, [d 1Kb] sanctificatum Spiritui sancto, impie temerasti, polluisti sacrilege, et  tui propositi immemor, et iudicii diuini contempior? Melius fuerat omnino te non fuisse natum, [e 1Kb] quam sic natum, ut te sibi gehenna proprium filium uindicaret.

40. Et licet te ipsa conscientia sceleris agat per diuersa precipitem (fugit enim impius , licet te dire imagines peccati dormientem quoque perterreant, non solum uigilantem; tamen ne quid a pastore oui morbide, uel moriture medicaminis denegatum sit, do consilium. Petas ultro [f 1Kb] carcerem penitentie, obstringas catenis uiscera, animam tuam gemitibus ieiuniisque crucies; sanctorum petas auxilium, iaceas sub pedibus electorum; ut non tibi cor impenitens thesaurizet iram in die ire et iusti iudicii Dei, qui reddet unicuique secundum opera sua . Nec  te in eorum numerum constituas, quos luget Paulus: Qui ante peccauerunt, et non egerunt penitentiam super immunditia et fornicatione et libidinibus quas gesserunt .

41. Nec tibi de multitudine peccantium similium blandiaris, et dicas: Non solus hoc ego egi, multos habeo socios: sed recogita, quia multitudo sociorum impunitatem non facit criminum. Nam in Sodoma et Gomorrha et in totis quinque ciuitatibus innumerabiles utique habitabant populi, et omnes pariter qui libidinose corpora sua tractauerunt, igneis imbribus conflagrarunt : solus autem Loth de illo ineuitabili incendio euasit ; quia ab illa turpitudine se alienum prestiterat.

42. Exclude ergo uel nunc, infelix, de corde tuo  blandimenta serpentis, et luctu, et fletibus continuis, dum in corpore tuo immundo anima illa tenebrosa uersatur, [g 1Kb] remedium tibi in die necessitatis acquire, semper ante oculos tuos habens Apostoli sententiam: Quia omnes nos oportet manifestari ante tribunal Christi, ut referat unusquisque propria corporis sui secundum quod gessit, siue bonum, siue malum .



317 CAPUT X.

Ad uirginem lapsam demum rediens, illi concitatas  quasdam precationes et uarios penitentie affectus e Scripturis hinc inde lectos suppeditat.

43. Quis consoletur te, uirgo filia Sion; quia magna facta est sicut mare contritio tua. Effunde sicut aquam cor tuum ante faciem Domini : extolle ad eum manus tuas [a 1Kb] pro remedio peccatorum tuorum. Accipe igitur lamentum. Et primum quidem nullo die quinquagesimus psalmus intermittatur; quia in tali negotio cantatus est: et usque ad uersiculum illum: Cor contritum et humiliatum Deus non spernit , cum lacrymis gemituque percurre.

44. Insuper etiam hanc lamentationem non sine compunctione cordis in conspectu Dei iudicis funde: Quis dabit capiti meo aquam, et oculis meis fontem lacrymarum  , ut defleam uulnera anime mee? Conuersi sunt dies festi mei in luctum, et cantica in lamentationem : recessit sonus hymnorum, et letitia psalmorum, et successit stridor dentium et fletus oculorum. Obmutui et humiliata sum et silui a bonis, et dolor meus renouatus est. Concaluit cor meum intra me, et in meditatione mea exardescet ignis. Timor et tremor uenerunt super me, et contexerunt me tenebre . Abyssus circumdedit me, postremo demersit caput meum [b 1Kb] in scissuras montium .

45. Heu me, quia facta sum sicut Sodoma, et combusta sicut Gomorrha , quis miserabitur cineres meos? Durius offendi quam Sodoma; quia illa legem nesciens deliquerat, ego autem, accepta  gratia, peccaui Domino. [c 1Kb] Si homo peccet in hominem, erit qui interueniat: ego peccaui in Dominum, quem propitiatorem inueniam ? Concepi dolorem, et peperi iniquitatem: lacum aperui et effodi eum, et incidi in foueam quam operata sum. Ideo conuersus est dolor meus in caput meum, et in uerticem meum iniquitas mea descendit. Immunditia mea ante pedes meos: non fui memor nouissimorum, et cecidi miserabiliter .

46. Non est qui consoletur me. O quam acerbus fructus luxurie! Amarior felle, crudelior gladio. Quomodo facta sum in desolationem? Subito defeci, perii propter iniquitatem meam [d 1Kb] uelut e somno exsurgens; ideo in ciuitate Domini nullificata est  imago mea . Deletum est de libro uite nomen meum, facta sum sicut nectua in domicilio, sicut passer unicus in edificio: non est qui consoletur me. Considero a 318 dextris, et uideo quia non est qui agnoscat me  Periit fuga a me, et non est qui requirat animam meam . Facta sum sicut uas perditum, audiui uituperationem omnium circa me habitantium. ue diei illi in quo me [e 1Kb] infelix genuit mater, et lux ista crudelis excepit! Oportuerat me non fuisse natam, quam sic in gentibus fabula fierem . Propter me confusio facta est omnibus famulis Domini, et eum digne colentibus .

47. Lugete me, montes et colles; lugete me, fontes  et flumina; quia fletus filia ego sum. Lugete me, bestie siluarum, reptilia terre, et uolucres celi, et omnis anima que uita frueris. Nam uos beate, fere et uolucres, quibus nullus metus de inferis, neque post mortem reddenda est ratio: in nos manet pena crudelis tartari, quia habentes sensum, delinquimus; ideo non est pax peccatoribus.

48. [f 1Kb] Meum peccatum, mea iniquitas, non sunt similia offensis hominum; quia impietas est. Carnem pollicita seruare uirginem, et castitatem professa publice, mentita sum Domino; ideo non est mihi fiducia inuocandi Dominum altissimum, quia obstructum est [g 1Kb] os delinquentium. Nam meum malum Propheta cecinit, quod qui elongant se a Deo, peribunt: disperdit omnem fornicantem a se . Et iterum: Adhesit lingua mea faucibus meis, et in puluerem mortis deductus sum .

49. uerumtamen clamabo ad Dominum, cum adhuc tempus est, dum datur spatium; quia in morte non est memoria, et in inferno non est confessio: Domine, ne in ira tua arguas me, neque in furore tuo corripias me. Quoniam sagitte tue infixe sunt mihi, nec est sanitas in carne mea a uultu ire tue: non est pax ossibus meis a facie peccatorum meorum. Quoniam iniquitates mee [h 1Kb] superposuerunt caput meum, et sicut onus graue grauate sunt super me. Computruerunt et deteriorauerunt cicatrices mee, a facie insipientie mee. Miseriis afflicta sum, et curuata usque in finem, rugio a gemitu cordis mei . Cor meum turbatum est intra me, dereliquit  me uirtus mea, et lumen oculorum meorum non est mecum . Deus, repulisti me et destruxisti me, ostendisti mihi dura, potasti me uino compunctionis : expulsa sum ab oculis tuis, iam non adiiciam [a 1Kb] ut resurgam ad templum sanctum tuum, et facta sum in exterminio.

50. Que utilitas in sanguine tuo, dum descendi in corruptionem ? Numquid mortuis facies mirabilia, aut medici suscitabunt ? Tuus sermo est, tuapromissio est: Nolo mortem peccatoris, [b 1Kb] sed conuersionem et uiuat : ad te, Deus meus, mea conuersio; 319 quia solus potes renouare omnia, et ab inferis animas reuocas. Tu soluis compeditos: tu, Deus, allisos erigis, cecos illuminas, mortuos suscitas.

 51. Erraui sicut ouis perdita : require famulam tuam, ne lupus crudelis glutiat me. Multi dicunt anime mee: Non est salus illi in Deo eius . Sed tuum consilium tecum est. . Quot sunt dies famule tue, quando facies mecum iudicium? Sed ne intres in iudicium cum famula tua . Defecit in salutari tuo  anima mea, defecerunt in lacrymas oculi mei, effusa est in terram gloria mea . Quando respiciens restitues animam meam ? Propter iniquitatem meam corripuisti me, et tabescere fecisti sicut araneam animam meam . Memento, Domine, quod puluis sum: uide humilitatem meam, 320 et laborem meum, et remitte omnia peccata mea . Remitte mihi ut refrigerer, priusquam abeam, et amplius non ero, [c 1Kb] nec in inferno erit confessio .

52. Potens es, Domine, conscindere saccum et precingere me letitia : dirumpere uincula mea, quibus ligata sum atque constricta, qui Rahab sordidam non aspernatus es . Iram tuam, Domine, aufer a me, quia peccaui tibi  crudeliter, donec iustifices causam meam, et educas me in lumine. Deus uirtutum, [d 1Kb] da penitentie effectum, confessioni perseuerantiam; ne me induret deceptor anime. Hoc mihi donum, hanc mihi gratiam de tuo fonte prestari cupio, Deus; ut in eternum tibi confitear: qui uiuis et regnas in Trinitate in secula seculorum. Amen.



[DE MYSTERIIS.]





IN LIBRUM DE MYSTERIIS ADMONITIO, QUA ET IDEM LIBER AMBROSIO ASSERITUR.


Auctor huius operis in ipso eius limine profitetur  se et recens baptizatis elaborare, et sacramenta que illis hactenus ignota fuerint, adoriri. Mos quippe erat priscorum temporum antistitibus, ut sublimia illa mysteria quam studiosissime celarent nondum initiatos. Hi quidem quoad e catechumenis atque competentibus excederent, crebris precibus, exorcismis, aliisque ceremoniis ad baptismum preparabantur: admittebantur audiendis concionibus, ubi potissimum eos rigidis ethices christiane dogmatis imbui solitos hic ipse auctor aperte docet . Suis tamen orationibus aduersus falsa et impia ethnicorum atque hereticorum placita disputationes miscebant episcopi: neque etiam unitatis substantie diuine, trinitatis personarum adorandarum, aliorumque capitum, que ipsis e Symbolo exponi consueuerant, cognitionem inserere pretermittebant. At uero penitiori aliorum sacramentorum, et pre ceteris Eucaristie discussione prorsus abstinebant. Erant porro ea mentis docilitate boni illi religionis nostre candidati, ut que ipsis manifesta esse nolebat Ecclesia, suam ad ea curiositatem minime protenderent, rati uidelicet nichil falsi aut superstitiosi cultus in illa contineri religione, que tot miraculis ac prodigiis fulta, super idololatrie quam subruebat, ruinis unius Dei adorationem erigebat, queque sectatorum suorum mores ad amussim adeo seueram et rationi consonam exigi postulabat. Hec instituende uite precepta nondum baptizatis a se tradita signat Ambrosius primis hisce uerbis: De moralibus quotidianum sermonem habuimus, etc.  ubi libros de Abraham atque alios quos ab eo coram catechumenis et competentibus pronuntiatos demonstrauimus , intelligi uix dubium est. Subiungit uero cum eos qui sacro baptismate regenerati sint, hic alloquatur; sibi ut ipsis cum eiusdem sacramenti, tum aliorum rationem atque ceremonias declaret, incumbere.

Primum igitur post explicatam oris atque aurium apertionem , ac memoratam que fiebat in baptisterio, eiurationem , fontis benedictionem tractat . Ibi autem ut probet non aque simplicis efficacia, sed presenti Spiritus diuini uirtute regenerationem perfici, uaria symbola quibus idem sacramentum in ueteri lege prefiguratum est, expendit; unde etiam colligit sacram illam ablutionem eumdem  semper effectum obtinere, cum ad eum probitas improbitasue ministri nichil conferat. Mox e uiuifico lauacro excedentium ad episcopum a quo post unctionem capitis ac pedum lotionem , ueste candida  induebantur, accessum narrat. Tum reddita cuiusque ceremonie ratione, quanta letitia ob familie sue amplificationem gestiat Ecclesia mater, depromptis e Cantico canticorum sententiis exprimit . Postremo ubi neophytos accepte Confirmationis ope septem donis Spiritus sancti ditatos atque exornatos fuisse affirmauit , quemadmodum solemni pompa ex baptisterio ad altare processerint, ut ibi Dominici corporis reficerentur sacramento, multis edisserit . Nec sane mirum, si in hoc asserendo immoretur multo longius, cum finis et consummatio sit ceterorum.

Profitetur itaque id sibi esse in animo, ut summo studio  cunctis ueteris Synagoge sacramentis hoc ipsum antiquitate atque excellentia preferendum astruat; quorum quidem primum inde ostendit, quod panis ac uinum Abrahe oblatum a Melchisedech, Eucaristie figura exstiterit : secundum autem eo demonstrat, quod pre ipso manna quo nichil sanctius habuerunt Isrelite, hoc mysterium tanto precellat , quanto potior est lux quam umbra, ueritas quam figura, corpus Auctoris quam manna . Enim uero quia neophytis in promptu erat contra opponere: Aliud uideo, quomodo tu mihi asseris quod Christi corpus accipiam ? ad obiectionis solutionem aggreditur. Ea propter ut repudiato sensuum corporeorum testimonio, panem in Domini corpus sacerdotali benedictione conuerti certo teneant, non modo clarissima queque prodigia quibus mutatam fuisse naturam uel etiam e nichilo creatam prisci testamenti ferunt tabule, in medium profert ; uerum etiam miraculorum omnium maximum citat, Christi scilicet incarnationem . Tum quasi omni dubitationis occasione prorsus depulsa, innocentem hunc gregem accommodatis Canticorum quibusdam uersiculis monet , ut secretum prestantes mysterio, et Christum diuersis uirtutum fructibus in se pascentes, Ecclesiam exhilarent: nec in posterum de sua regeneratione umquam ambigant.

Hic porro nobis temperare minime possumus, quin pauca quedam eucaristie occasione animaduertamus. Neophytos a baptismate adhuc madentes episcopus sacramentorum eisdem hactenus ignotorum prima cognitione instituit. Simplex est ea catechesis et ab omni amplificationis ac eloquentie fuco plane aliena. Ideo loci Auctor probandum proposuit, eucaristiam pre manna tanto prestantiorem esse, quanto umbram corpus superat, ueritas figuram. Hoc ut demonstret, Christi carnem in quam per Dominica uerba panem conuerti docet, in sacramento contineri sepius repetit. Exemplis ad asserendam hanc mutationem utitur omnium maxime prodigiosis. Denique summo conatu adhibito, ut oculorum testimonio derogetur, contendit nec leuissime dubitationi locum esse, quin e pane quem presentem sensus nuntiant, non figura corporis, sed corpus ipsum fiat conceptum in uirginis utero, et ad extrema supplicia pro nobis traditum. Quis ergo neget Presulem nostrum ueram et substantialem conuersionem hic agnouisse? Hanc autem cum istis Domini uerbis, Hoc est corpus meum , firmatam ac stabilitam uelit , nonne manifesto intelligitur ab eo illa in simplici atque proprio sensu accipi, non in figurato? Fatemur quidem adhibita quoque ab illo miraculorum quorumdam exempla, quibus regenerandi uim baptismo inesse persuaderet: sed illic de uirtute producendi effectus agitur, non de substantiali aliqua mutatione; nusquam enim aque naturam conuerti in Spiritum istic reperias: at e contrario eam semper subsistere, ac post benedictionem etiam remanere tam expressis, tam sepe iteratis uerbis testatur; ut quodammodo uideatur, ne quis hanc sibi opinionem in mentem induceret, precauisse. Ad hec nemo non uidet quam diuersa sit hoc loco catholici atque heterodoxi causa. Etenim quiuis sacerdotum nostrorum Ambrosianam in rudibus istius mysterii cognitione instituendis rationem et laudabit et sequetur quam lubentissime: quis uero ministrorum sectariorum tenendam sibi plane contrariam non existimet? Addimus etiam orthodoxo dogmati stabiliendo in hac opella suppeditari expressa et positiua, ut uocant, firmamenta; cum tamen Albertinus Carentonianus quondam minister hinc argumentum probande sue opinioni nullum depromat; sed tantum sibi proponat obiectiones , quibus non nisi futilia penitus ac uana respondet. Atqui constare oportet apud equos estimatores ex hoc opere ubi familiariter primis preceptis nouos Christianos Ambrosius imbuit, quid sententie super eucaristia illi fuerit, potius discendum, quam ex aliis eiusdem libris; quandoquidem in his de industria propter infideles atque catechumenos qui eum cum baptizatis confusi audiebant, obscurius eloquebatur.

Huiusce scriptionis qui meminere, magno consensu eam Ambrosio semper attribuerant: sed tandem superiori seculo exstiterunt quidam heterodoxi, qui possessione tam diuturna sanctum Doctorem abdicandum arbitrati sunt. Reperimus enim Henr. Bullingeri ad Ioach. uadianum litteras apud sanctum Gallum 7 iulii, an. 1535 datas, quibus hunc librum cum sequentibus de Sacramentis una complectens, cum illo se de utroque opere sentire significat, nimirum stupidos hos nequaquam esse auctoris optimi et iudicii emunctissimi feturam. Causas istius rei tres affert, styli differentiam, uariam hic et in exploratis Ambrosii libris exponende eucaristie rationem, tractationem rerum frigidiorem quam pro Ambrosiano acumine ac diligentia. His addit Erasmum etsi dissimularit, et iudicium texerit suum, ne uideretur eorum de sacramentis sententiam sectari; cum tamen hos libros reiecerit in postremum Ambrosiane editionis tomum, non dubitare se quin ille senserit mangonis cuiuspiam illud esse opus. Quasi uero Erasmus quartum suum tomum ex solis adulterinis composuerit. Sed cum de sententia Erasmi mera sit istec hariolatio, explodenda potius uidetur quam refellenda. Tribus autem illis que premissa sunt, uno uerbo respondebimus catechesim esse, atque adeo charactere sibi proprio, id est, simpliciter, aperte ac sine motibus  editam oportuisse: interim Bullingerum censorem Ambrosianorum scriptorum non uideri admodum idoneum, qui quo loco tam leuibus momentis legitimum extrudit fetum, commentaria in epistolas Pauli admittit pro indubitato.

Is cuius opera Helmestadii Censura Roberti Coci prelo subiecta est , hoc etiam opus ex Ambrosianorum catalogo exemit, qua in re eum Dalleus quoque in libro de Confirmatione secutus est. Rationem iudicii sui primam istam reddit: Affirmat auctor, inquit ille, Scripturam testari quod ad preces Hierobaal ignis descenderit de celo. Atqui nichil tale de Hierobaal legitur in Scriptura. Sed quis non uideat hic aliud significari nichil, preterquam quod libri Iudicum cap. uI narratur, Gedeon angelo supplicasse, ut sibi sacrificium offerre concederet: quo annuente, cum super azymis panibus, carnibusque elixis ius infudisset, angelum summa uirga hec contigisse, ac diuinitus e petra, cui eadem imposita fuerant, ignem erupisse. Dicendum igitur que in Scriptura fusius memorantur, ea contractius referri ab Ambrosio. Fieri uero etiam potuit, ut hanc historiam in codicibus suis paulo aliter atque in nostris narratam inuenerit: quod in aliis quoque ipsi contigisse non semel, at precipue in caput ultimum libri de Nabuthe, obseruauimus. Et hoc sane mirum illi non uidebitur, qui aduerterit tantam olim codicum ueteris testamenti fuisse diuersitatem, ut quot Ecclesie, tot uaria circumferrentur exemplaria, sicut Hieronymus in Prefationibus suis passim testatur. Idem ferme habet S. Augustinus de Doct. Christ. lib. II, cap, 11.

Secunda expunctionis ratio hec est: Quod auctor iste, adiicit idem, Paralytici uerba: Hominem non habeo, ita exponit, quasi per hominem Paralyticus intellexerit Christum mediatorem, perquam leuiculum est . Sed perquam leuiculus est qui sic arguit. Enimuero uel non intelligit, uel non intelligere se fingit id eodem loco agere sanctum Antistitem, ut in piscina figuram baptismatis, in homine egrum in eam demittente typum ipsius Christi, in egro demum hominis peccatoris symbolum exstitisse ostenderet; atque adeo hic paralyticum mysticum siue, ut sancti nostri utamur uerbo, intelligibilem, accipiendum. Quo quid cum Ambrosiano exponende Scripture modo magis congruum?

Tertiam obiectionem ita exprimit: Quod in his libris peccata propria, 1. Actualia, per baptismum relaxari dicat: hereditaria uero, 1. Originalia, per lotionem pedum, certe hereticum est. Cum Theologia et Ecclesie doctrina non conuenit, teste Maldonato. Et hoc quidem tam ualidum tamque ineluctabile argumentum Dalleo uisum est , ut qui alia quasi digito indicare satis habuerat, illud proprio uoluerit cumulare suffragio. Nam cum et huius operis et librorum de Sacramentis auctorem de lotione pedum incommode ac perabsurde philosophatos contendisset, allatis de quibus agebatur locis, ista subiungit: Utrumque somnium, quod uel plane uel pene idem est, ineptum, et instituto a Christo baptismati contumeliosum, satis ostendit neutrius opusculi auctorem esse Ambrosium. Grauissima est, nec diffitemur, istec accusatio. Sed hoc incommode ac perabsurde accusatoribus ipsis accidit, ut idem illud cui tam nigrum theta prefigunt isti aristarchi, non modo in aliis que exstant Ambrosii operibus non controuersis inuenire sit, uerum etiam in deperditis quorum loci occurrunt apud fidelissimum ipsius discipulum Augustinum in suis aduersus Pelagianos disceptationibus, ubi dubium dogma, nedum hereticum numquam impune proposuisset. Hec si considerassent illi scriptores, in sententiam cum tantorum doctorum, tum etiam ueteris Ecclesie auctoritate munitam haud insurrexissent tantis animis. uerum eos quod uoces hereditaria peccata quibus nichil nisi concupiscentia siue, ut ipse ait, lubricum delinquendi, significatur, nequaquam recte intellexerint in errorem inductos ad eum locum demonstrabimus .

Ultima Cociani editoris ratio tam futilis est, ut a nobis referri uix mereatur; ait enim quod in baptismo exprimendas esse tres personas diuinas hic auctor dicit, cum eo pugnare quod in libris de Spiritu sancto asseritur, ad Baptismum inuocationem unius persone diuine tantum sufficere. Sed si admitteretur hec consecutio, ii omnes libri in quibus tres diuinas personas in baptismo proferendas traditur, abiudicandi essent Ambrosio: quod affirmare uel ipsi aduersarii erubescerent. At enim quenam in eo repugnantia, si quis de communi huius sacramenti administrandi ratione agens, inuocandas tres personas diuinas dicat; idem tamen disputans utrum baptismum aliquando sub persone unius inuocatione collatum pro ualido haberi oporteat, affirmantem teneat opinionem. Sed ea de re agemus suo loco. Interim illos pudeat, qui tam leuibus momentis bonam scriptionem et Ambrosio minime indignam legitimo parenti ereptum eunt, idque non tantum contra mss. omnium, uerum etiam contra tot ac tantorum uirorum qua catholicorum, qua sectariorum, qua ueterum, qua recentium testimonia, ut si nolint eorum auctoritate persuaderi, saltem multitudine obrui possint. Nec dubitamus hoc peruidisse scriptores multos, magnique nominis in communione Caluiniana ; quandoquidem paucorum e suis censura insuper habita, calculum suum non subtraxere ueritati.

Cum igitur Ambrosium huius libri possessione nichil deiiciat, iam querendum est quotum eidem annum attribuamus. In ipso statim Operis initio illius innuere tempus uidetur sanctus Antistes; hic quippe  ait de moralibus quotidianum sermonem in exponendis patriarcharum gestis se habuisse: ubi libros de Abraham, Isaac et Iacob, et alios ab eo intelligi ueri certe simillimum est. Fatemur tamen inde aliquid oboriri difficultatis, quod eadem de materia uariis annis habuerit sermones, quod et nos suis locis indicauimus . uerumtamen cum credibile sit eum precipuos tantum significare, non putamus eadem uerba rectius ad alios referri posse quam ad memoratos; proindeque annum huic opelle 387 circiter duximus assignandum.

 Porro eiusdem inscriptio alibi aliter inuenitur. Legitur apud Amerbachium, De mysteriis initiandis: apud Erasmum et Gillotium, De iis qui mysteriis initiantur; in Rom. edit., De Initiandis; in mss. longe plurimis, De mysteriis siue Initiandis; nimirum prima eorumdem mysteriorum cognitione; nam alias scribendum esset de Initiatis; in antiquissimis denique inscribuntur De diuinis Mysteriis, aut simpliciter, De Mysteriis: quos et sequimur.





SANCTI AMBROSII MEDIOLANENSIS EPISCOPI DE MYSTERIIS LIBER UNUS [a 1Kb] . 



325 CAPUT PRIMUM.


Tractatibus, quos ante de moribus Sanctus habuerat, subiecturum se mysteriorum expositionem spondet. Deinde cur ea non prius patefecerit, declarato, mysticam aggreditur apertionem, quam a Christo ipso olim celebratam demonstrat.

1. De moralibus quotidianum sermonem habuimus, cum uel Patriarcharum gesta, uel Prouerbiorum legerentur precepta; ut his informati atque instituti [b 1Kb] assuesceretis maiorum ingredi uias, eorumque iter carpere, ac diuinis obedire oraculis: quo renouati per baptismum, eius uite usum teneretis, que ablutos deceret.

2. Nunc de mysteriis dicere tempus admonet, atque ipsam sacramentorum rationem edere: quam  ante baptismum si putassemus insinuandam nondum initiatis, prodidisse potius quam edidisse estimaremur. Deinde quod inopinantibus melius se ipsa lux mysteriorum infuderit, quam si eam sermo [c 1Kb] aliquis precucurrisset.

3. Aperite igitur aures, et bonum odorem uite  eterne inhalatum uobis munere sacramentorum carpite: quod uobis significauimus, [d 1Kb] cum apertionis celebrantes mysterium diceremus: Epheta, quod est adaperire ; ut uenturus unusquisque ad gratiam quid interrogaretur, 326 cognosceret: quid responderet, meminisse deberet.

4. Hoc mysterium celebrauit Christus in Euangelio , sicut legimus, cum mutum curaret et surdum. [e 1Kb] Sed ille os tetigit; quia et mutum curabat et uirum: in altero, ut os eius infuse sono uocis aperiret; in altero, quia tactus iste uirum decebat, feminam non decebat.



CAPUT II.

Quid initiandi Ecclesiam ingressi promiserint, quibusue coram testibus, et quamobrem se conuerterint ad  orientem?

5. Post hec reserata tibi sunt [f 1Kb] sancta sanctorum, ingressus es regenerationis sacrarium: repete quid interrogatus sis, recognosce quid responderis. [g 1Kb] Renuntiasti diabolo et operibus eius, mundo et luxurie  eius ac uoluptatibus. Tenetur uox tua, non in tumulo mortuorum, sed in libro uiuentium.

6. uidisti illic leuitam, [a 1Kb] uidisti sacerdotem, uidisti summum sacerdotem. Noli considerare corporum figuras, sed mysteriorum gratiam. Presentibus angelis locutus es, sicut scriptum est: Quia labia sacerdotis custodiunt scientiam, et legem exquirunt ex ore ipsius; quoniam angelus est [b 1Kb] Domini omnipotentis . Non est fallere, non est negare: angelus est qui regnum Christi et uitam eternam annuntiat. Non specie tibi 327 estimandus sit, sed munere. Quid tradiderit considera, usum eius expende, et statum eius agnosce.

7. Ingressus es igitur ut aduersarium tuum cerneres, [c 28Kb] cui renuntiandum in os putaris: ad  orientem conuerteris; qui enim renuntiat diabolo, ad Christum conuertitur, illum directo cernit obtutu.



CAPUT III.

In aqua et sacris ministris presentiam atque operationem diuinitatis considerandam esse, pluribus figuris quibus baptisma iam inde a mundi creatione ac postea prenuntiatum est, docet.

8. Quid uidisti? Aquas utique, sed non solas: leuitas illic ministrantes, summum sacerdotem interrogantem [d 1Kb] et consecrantem. Primo omnium docuit te Apostolus non ea contemplanda nobis que uidentur, sed que non uidentur, quoniam que uidentur, temporalia sunt: que autem non uidentur,  eterna . Nam et alibi habes: Quia inuisibilia Dei a creatura mundi per ea que facta sunt comprehenduntur: sempiterna quoque uirtus eius ac diuinitas operibus estimatur . Unde et ipse Dominus ait: Si mihi non creditis, uel operibus credite . Crede ergo diuinitatis illic adesse presentiam. Operationem credis, non credis presentiam? Unde sequeretur operatio, nisi precederet ante presentia?

9. Considera autem quam uetus mysterium sit,  in ipsius mundi prefiguratum origine. In principio ipso, quando fecit Deus celum et terram, Spiritus, inquit, superferebatur super aquas . Qui superferebatur super aquas, non operabatur super aquas? [e 1Kb] Sed quid dicam operabatur? quod ad presentiam spectat, superferebatur. Non operabatur, qui superferebatur? Cognosce quia operabatur in illa mundi fabrica, quando tibi dicit Propheta: uerbo Domini celi firmati sunt, et Spiritu oris eius omnis uirtus eorum . Utrumque prophetico subnixum est testimonio, et quia superferebatur et quia operabatur. Quia superferebatur, Moyses dicit: quia operabatur, Dauid testificatur.

10. Accipe aliud testimonium. Corrupta erat caro omnis ab iniquitatibus suis. Non permanebit, inquit  Deus, Spiritus meus in hominibus, quia carnes sunt  Quo ostendit Deus quia carnali immunditia, et grauioris labe peccati gratia spiritalis auertitur. Unde uolens Deus reparare quod deerat, dilnuium fecit, et iustum Ne in arcam iussit ascendere  [f 1Kb] Qui dum, decedente diluuio, coruum dimisisset prius, qui non reuertit; dimisit columbam, que cum ramo 328 olee legitur reuertisse . uides aquam, uides lignum, columbam aspicis, et dubitas de mysterio?

11. Aqua est ergo qua caro mergitur, ut omne [g 1Kb] abluatur carnale peccatum. Sepelitur illic omne flagitium. Lignum est in quo suffixus est Dominus iehsu, cum pateretur pro nobis. Columba est in  cuius specie descendit Spiritus sanctus, sicut didicisti in nouo Testamento , qui tibi pacem anime, tranquillitatem mentis inspirat. Coruus est figura peccati, quod exit, et non reuertitur; si in te quoque iusti custodia et forma seruetur.

12. Tertium quoque testimonium est, sicut te Apostolus docet: Quoniam patres nostri omnes sub nube fuerunt, et omnes mare transierunt, et omnes in Moyse baptizati sunt, in nube et in mari . Denique et ipse Moyses dicit in Cantico: Misisti Spiritum tuum, et operuit eos mare . Aduertis quod in illo Hebreorum transitu iam tunc sacri baptismatis figura precesserit, in quo Aegyptius interiit et Hebreus euasit. Quid enim aliud in hoc quotidie sacramento docemur, nisi quia culpa mergitur, et error aboletur: pietas autem et innocentia [a 1Kb] tuta permansit?

13. Audis quia sub nube fuerunt patres nostri, et bona nube, que carnalium refrigerauit incendia passionum. Bona nubes obumbrat quos reuisit Spiritus sanctus. Denique superuenit in Mariam uirginem, et uirtus Altissimi obumbrauit ei ; quando redemptionem genti genuit humane. Et illud miraculum per Moysen in figura factum est  . Si ergo in figura adfuit Spiritus, non adest in ueritate, cum Scriptura tibi dicat: Quia lex per Moysen data est, gratia autem et ueritas per Iesum Christum facta est .

14. Merrha fons amarissimus erat: misit in eum Moyses lignum, et dulcis est factus . [b 1Kb] Aqua enim sine predicatione Domini cecrucis ad nullos usus future salutis est: cum uero salutaris fuerit crucis mysterio consecrata, tunc ad usum spiritalis lauacri et salutaris poculi temperatur. Sicut ergo in illum fontem Moyses [c 1Kb] misit lignum, hoc est propheta; ita et in hunc fontem sacerdos predicationem Dominice crucis mittit, et aqua fit dulcis ad gratiam.

15. Non ergo solis corporis tui credas oculis: magis uidetur quod non uidetur; quia istud temporale,  illud eternum aspicitur, quod oculis non comprehenditur, animo autem ac mente cernitur.

16. Denique doceat te decursa Regnorum lectio. . Naaman Syrus erat, et lepram habebat, nec ab ullo mundari poterat. Tunc ait puella 329 ex captiuis, quoniam esset propheta in Isrel, qui posset eum a lepre contagione mundare. Sumpto, inquit, auro et argento, perrexit ad regem Isrel. Qui cognita aduentus eius causa, scidit uestimenta sua, dicens quod tentaretur magis, cum de se ea que non essent potestatis regie, poscerentur: Eliseus autem regi intimauit ut ad se dirigeret Syrum, quo cognosceret quod esset Deus in Isrel. Et cum uenisset, mandauit ei ut septies mergeretur in Iordane fluuio.

 17. Tunc ille secum tractare cepit quod meliores aquas haberet patrie sue, in quibus se sepe mersisset,  et numquam [d 1Kb] a lepra esset ablutus; eoque reuocatus non obediebat mandatis prophete: sed et admonitu et persuasionibus seruulorum acquieuit, ac mersit. Mundatusque illico intellexit non aquarum esse quod unusquisque mundatur, sed gratie.

18. Cognosce nunc que sit illa puella ex captiuis iunior, scilicet ex gentibus congregatio, id est, Ecclesia Domini depressa ante captiuitate peccati, quando libertatem adhuc gratie non habebat; cuius consilio uanus ille populus nationum uerbum audiuit propheticum, de quo ante diu dubitauit; postea tamen ubi credidit exsequendum, ablutus est ab omni contagione uitiorum. Et ille quidem dubitauit, antequam sanaretur: tu iam sanatus es, et ideo dubitare non debes.



CAPUT Iu.


Aquam non mundare sine Spiritu, Ioannis testimonio et ipsis quibus idem sacramentum administratur, uerbis declaratur. Quod etiam asseritur significatum per Euangelicam piscinam, et paralyticum a Domino ibi sanatum: quo loco Spiritus sanctus in eiusdem Christi baptismo uere descendisse ostenditur, et quid in hoc mysterio intelligendum?

19. Ideo tibi ante predictum est, ut non hoc solum crederes quod uidebas; ne forte et tu diceres: Hoc est illud magnum mysterium; quod oculus non uidit, nec auris audiuit, 330 nec in cor hominis ascendit ? Aquas uideo, quas uidebam quotidie: iste me habent mundare, in quas  sepe descendi, et numquam mundatus sum? Hinc cognosce quod aqua non mundat sine Spiritu.

20. Ideoque legisti quod tres testes in baptismate unum sunt, aqua, sanguis, et Spiritus ; quia si in unum horum detrahas, non stat baptismatis sacramentum. Quid est enim aqua sine cruce Christi? Elementum commune, sine ullo sacramenti effectu. Nec iterum sine aqua, regenerationis mysterium est: Nisi enim quis renatus fuerit ex aqua et Spiritu, non potest introire in regnum Dei . Credit autem etiam catechumenus in crucem Domini Iesu, qua et ipse signatur: [e 1Kb] sed nisi baptizatus fuerit in nomine Patris et Filii et Spiritus sancti, remissionem non potest accipere peccatorum, nec spiritualis gratie munus haurire.

 21. Ergo ille Syrus septies mersit in Lege:  [f 1Kb] tu autem baptizatus es in nomine Trinitatis,  confessus es Patrem, recordare quid feceris; confessus es Filium, confessus es Spiritum sanctum. Tene ordinem rerum in hac fide; mundo mortuus es, et Deo resurrexisti. Et quasi in illo mundi consepultus elemento, peccato mortuus, ad uitam es resuscitatus eternam. Crede ergo quia non sunt uacue aque.

22. Ideo tibi dictum est: Quia angelus Domini descendebat secundum tempus in natatoriam, et mouebatur aqua; et qui prior descendisset in natatoriam post commotionem aque, sanus fiebat a languore quocumque tenebatur . Hec piscina in Hierosolymis erat, in qua unus annuus sanabatur: sed nemo ante sanabatur, quam descendisset angelus. Ut esset indicium quia descenderat angelus, mouebatur aqua propter incredulos. Illis signum,  tibi fides: illis angelus descendebat, tibi Spiritus sanctus: illis creatura mouebatur, tibi Christus operatur ipse Dominus creature.

23. Tunc curabatur unus, nunc omnes sanantur: aut certe unus solus populus christianus; est enim in aliquibus et aqua mendax . [a 4Kb] Non sanat baptismus perfidorum , non mundat, sed 331 polluit. Iudeus urceos baptizat et calices , quasi insensibilia uel culpam possint recipere, uel gratiam. Tu baptiza hunc calicem tuum sensibilem, in quo bona opera tua luceant, in quo gratie tue splendor fulgeat. Ergo et illa piscina in figura; ut credas quia in hunc fontem uis diuina descendit.

24. Denique paralyticus ille exspectabat hominem  . Quem illum, nisi Dominum Iesum natum ex uirgine: cuius aduentu non iam umbra sanaret singulos, sed ueritas uniuersos? Iste est ergo qui exspectabatur ut descenderet, de quo dixit Deus Pater ad Ioannem Baptistam: Super quem uideris Spiritum descendentem de celo, et manentem super eum, hic est qui baptizat in Spiritu sancto . De quo testificatus est Ioannes dicens: Quia uidi Spiritum descendentem de celo quasi columbam et manentem super eum . Et hic quare Spiritus sicut columba descendit, nisi ut tu uideres, nisi ut tu agnosceres columbam etiam illam quam Ne iustus emisit ex arca, istius columbe speciem fuisse, ut typum agnosceres sacramenti ?

 25. Et fortasse dicas: Cum illa uera columba fuerit que emissa est, hic quasi columba descenderit: quomodo illic speciem fuisse dicimus, hic ueritatem; cum secundum [b 26Kb] Grecos in specie columbe Spiritum descendisse sit scriptum ? Sed quid tam uerum quam diuinitas que manet semper? [c 1Kb] Creatura autem non potest ueritas esse, sed species, que facile soluitur atque mutatur. Simul quia eorum qui baptizantur, non in specie esse debeat, sed uera simplicitas. Unde et Dominus ait: Estote astuti sicut serpentes, et simplices sicut columbe . Merito ergo sicut columba descendit, ut admoneret nos simplicitatem columbe habere [d 1Kb] debere. Speciem autem et pro ueritate accipiendam legimus et de Christo: Et specie inuentus  ut homo ; et de Patre Deo: Neque speciem eius uidistis .



CAPUT u.

Confirmatur adesse Christum in baptismate, atque adeo non considerandos eius ministros. Demum confessio Trinitatis a baptizatis edi solita paucis expenditur.

26. Estne adhuc quod dubitare debeas, cum euidenter tibi clamet in Euangelio Pater, qui ait: Hic est Filius meus in quo complacui ; clamet Filius, super quem sicut columba se demonstrauit Spiritus sanctus; clamet et Spiritus sanctus, qui sicut columba descendit; clamet Dauid: uox Domini super aquas, Deus maiestatis intonuit: Dominus super  332 aquas multas ; Cum tibi Scriptura  testetur quod ad Hierobaal preces ignis descenderit de celo , et rursus precante Elia, ignis sit missus [a 1Kb] qui sacrificium consecrauit ?

27. Non merita personarum consideres, sed officia sacerdotum. Et si merita spectes; sicut Eliam consideres, Petri quoque merita spectato, uel Pauli, qui acceptum a Domino Iesu hoc nobis mysterium tradiderunt. Ignis illis uisibilis mittebatur , ut crederent: nobis inuisibilis operatur, qui credimus: illis ad figuram, nobis [b 1Kb] ad commonitionem. Crede ergo adesse Dominum Iesum inuocatum precibus sacerdotum, qui ait: Ubi fuerint duo uel tres, ibi et ego sum ; quanto magis ubi est Ecclesia, ubi mysteria sua sunt, ibi dignatur suam impertire presentiam!

28. Descendisti igitur; recordare quid responderis, quod credas in Patrem, credas in Filium, credas in Spiritum sanctum. Non habes illic: [c 1Kb] Credo in maiorem et minorem et ultimum: sed eadem uocis tue cautione constringeris, ut similiter credas in Filium, sicut in Patrem credis: similiter in Spiritum sanctum credas, sicut credis in Filium; hoc solo excepto, quod in crucem solius Domini Iesu fateris tibi esse credendum.



CAPUT uI.


Egressis e fonte baptismatis quare unctio fiat in capite: cur etiam pedum lotio post baptismum; queue peccata utrisque remittantur.

29. Post hec utique ascendisti ad sacerdotem: considera quid secutum sit. Nonne illud quod ait Dauid. Sicut unguentum in capite, quod descendit in barbam, barbam Aaron ? Hoc est unguentum, de quo et Salomon ait: Unguentum exinanitum est nomen tuum, propterea adolescentule dilexerunt te, [d 1Kb] et attraxerunt te . Quante hodie renouate anime dilexerunt te, Domine Iesu, dicentes: Attrahe nos post te, in odorem uestimentorum tuorum currimus , ut odorem resurrectionis  haurirent!

30. Quare hoc fiat intellige, quia oculi sapientis in capite eius . Ideo in barbam defluit, id est, in gratiam iuuentutis; ideo in barbam Aaron, ut fias electum genus, sacerdotale, pretiosum; omnes enim [e 1Kb] in regnum Dei et in sacerdotium ungimur gratia spiritali.

31. Ascendisti de fonte, memento Euangelice lectionis. Etenim Dominus noster [f 1Kb] iehsu in Euangelio lauit pedes discipulis suis. Quando uenit ad Simonem Petrum, ait Petrus: Non lauas mihi pedes in eternum ; non aduertit mysterium, et ideo ministerium recusauit; quod [g 1Kb] grauari humilitatem serui crederet, si sibi obsequium 333 domini patienter admitteret. Cui respondit Dominus:  Si non lauero tibi pedes, non habebis partem mecum. Quo audito, Petrus: Domine, non tantum pedes, inquit, sed et manus et caput. Respondit Dominus: Qui lotus est, non indiget nisi ut pedes lauet; sed est mundus totus .

32. Mundus erat Petrus, sed plantam lauare debebat; habebat enim primi hominis de successione peccatum: quando eum supplantauit serpens, et persuasit errorem . [h 5Kb] Ideo planta eius abluitur, ut hereditaria peccata tollantur; nostra enim propria per baptismum relaxantur.

33. Simul cognosce mysterium in ipso humilitatis  [a 1Kb] consistere ministerio; ait enim: Si ego laui uobis pedes Dominus et magister; quanto magis et uos debetis lauare pedes inuicem uobis ! Cum enim ipse auctor salutis per obedientiam nos redemerit; quanto magis nos seruuli eius humilitatis et obedientie exhibere debemus obsequium!



CAPUT uII.

uestimentis candidis peccatorum ablutionem indicari: cuius opera ut Ecclesia se nigram atque decoram diceret, effectum est. Angelos nitorem eius sicut et Dominice carnis miratos esse; quin immo ipsummet Christum sub uariis figuris commendasse Sponse sue formam: quorum in se mutui affectus describuntur.

34. Accepisti post hec [b 1Kb] uestimenta candida , ut esset indicium quod exueris inuolucrum peccatorum, indueris innocentie casta uelamina, de quibus dixit Propheta: Asperges me hyssopo, et mundabor: lauabis me, et super niuem dealbabor . Qui enim baptizatur, et secundum Legem et secundum Euangelium uidetur esse mundatus: secundum Legem, quia hyssopi fasciculo Moyses aspergebat [c 1Kb] sanguinem agni : secundum Euangelium, quia Christi erant candida uestimenta sicut nix, cum resurrectionis  334 sue gloriam in Euangelio  demonstraret. Super niuem ergo dealbatur, cui culpa dimittitur. Unde et per Esaiam Dominus ait: Si fuerint peccata uestra sicut phenicium, ut niuem dealbabo .

35. Hec uestimenta habens Ecclesia per lauacrum regenerationis assumpta, dicit in Canticis: Nigra sum et decora, [d 1Kb] filie Hierusalem . Nigra per fragilitatem conditionis humane, decora per gratiam: nigra, quia ex peccatoribus; decora fidei sacramento. Hec uestimenta cernentes filie Hierusalem stupefacte dicunt: Que est hec que ascendit dealbata ? Hec erat nigra, unde nunc subito dealbata!

36. Dubitauerunt etiam angeli cum resurgeret  Christus, dubitauerunt Potestates celorum uidentes quod caro in celum ascenderet. Denique dicebant: Quis est iste Rex glorie? Et cum alii dicerent: Tollite portas [e 1Kb] Principis uestri, et eleuamini porte eternales, et introibit Rex glorie; alii dubitabant dicentes: Quis est iste Rex glorie ? In Esaia quoque habes dubitantes uirtutes celorum dixisse: Quis est iste qui ascendit ex Edom, rubor uestimentorum eius ex Bosor, speciosus in stola candida ?

 37. Christus autem uidens Ecclesiam suam in uestimentis candidis, pro qua ipse, ut habes in Zacarie libro prophete , sordida uestimenta susceperat, uel animam regenerationis lauacro mundam atque ablutam, dicit: Ecce formosa es, proxima mea, ecce es formosa, oculi tui sicut columbe ; in cuius specie Spiritus sanctus descendit de celo . Formosi oculi [a 1Kb] sicut columbe, quia in eius specie Spiritus sanctus descendit de celo.

38. Et infra: Dentes tui sicut grex tonsarum, que ascenderunt de lauacro, que omnes geminos creant, et infecunda non est in eis; ut resticula coccinea labia tua . Non mediocris ista laudatio. Primum [b 1Kb] dulci comparatione tonsarum; capras  enim et in altis pasci sine periculo nouimus, et in preruptis securas cibum capere: deinde cum 335 tondentur, deonerari superfluis. Harum gregi comparatur Ecclesia, multas in se habens animarum uirtutes, que per lauacrum superflua peccata deponant, que mysticam fidem et moralem gratiam deferant Christo, que crucem Domini Iesu loquantur.

39. In iis formosa est Ecclesia. Unde ad eam uerbum Deus dicit: Tota formosa es, proxima mea; et reprehensio non est in te; quia culpa demersa est. [c 1Kb] Ades huc a Libano, Sponsa, ades huc a Libano: transibis, et pertransibis a principio fidei ; eo quod renuntians mundo transierit seculum, pertransierit  ad Christum. Et iterum dicit ad eam Deus uerbum: Quid pulchra et suauis facta es caritas in deliciis tuis? Statura tua similis facta est palme, et ubera tua botris .

40. Cui respondet Ecclesia: Quis dabit te, frater, mihi lactentem ubera matris mee? Inueniens te foris, osculabor te: et quidem non spernent me. Assumam te, et inducam te in domum matris mee, et in secretum eius que concepit me. Docebis me . uides quemadmodum delectata munere gratiarum, ad interiora cupit mysteria peruenire, et omnes sensus suos consecrare Christo? Adhuc [d 1Kb] querit, adhuc suscitat caritatem, et suscitari sibi eam poscit a filiabus Hierusalem, quarum gratia, hoc est, animarum fidelium, Sponsum in amorem sui uberiorem desiderat  prouocari.

41. Unde Dominus iehsu et ipse inuitatus tante studio caritatis, pulchritudine decoris et gratie; [e 1Kb] quod nulla iam in ablutis delicta sorderent, dicit ad Ecclesiam: Pone me ut signaculum in cor tuum, ut sigillum in brachium tuum ; hoc est, decora es, proxima mea, tota formosa es, nichil tibi deest. Pone me ut signaculum in cor tuum; 336 quo fides tua pleno fulgeat [f 1Kb] sacramento. Opera quoque tua luceant, et imaginem Dei preferant, ad cuius imaginem facta es. Charitas tua nulla persecutione minuatur, quam multa aqua excludere, flumina undare non possint .

42. Unde repete quia accepisti [g 4Kb] signaculum spiritale,  spiritum sapientie et intellectus, spiritum consilii atque uirtutis, spiritum cognitionis atque pietatis, spiritum sancti timoris : et serua quod accepisti. Signauit te Deus Pater, confirmauit te Christus Dominus; et dedit pignus Spiritus in cordibus tuis, sicut Apostolica lectione didicisti .



CAPUT uIII.

De mystico Dominici altaris conuiuio: quod ne quispiam minoris faciat, ostenditur Synagoge sacris antiquius esse; cum in sacrificio Melchisedech expressum fuerit: ipso autem manna longe prestantius, cum sit corpus Christi; ac inter utrumque perelegans comparatio instituitur.

 43. His abluta plebs diues insignibus, [a 2Kb] ad Christi contendit altaria, dicens: Et introibo ad altare Dei, ad Deum qui letificat iuuentutem meam ; depositis enim inueterati erroris exuuiis, renouata in aquile iuuentute, celeste illud festinat adire conuiuium. uenit igitur, et uidens sacrosanctum [b 1Kb] altare compositum, exclamans ait: Parasti in conspectu meo mensam. Hanc loquentem inducit Dauid dicens: Dominus pascit me, et nichil mihi deerit: in loco pascue ibi me collocauit. Super aquam refectionis educauit me . Et infra: Nam etsi ambulem in medio umbre mortis, non timebo mala; quoniam tu mecum es. uirga tua et baculus tuus, ipsa me consolata sunt. Parasti in conspectu meo mensam 337 aduersus eos qui tribulant me. Impinguasti in oleo caput  meum, [c 1Kb] et poculum tuum inebrians quam preclarum est!

44. Nunc illud consideremus, ne quis forte uisibilia uidens  dicat forte: Iudeis Deus manna pluit, pluit coturnices : Ecclesie autem illi dilecte hec sunt que preparauit; de quibus dictum est: Quod oculus non uidit, nec auris audiuit, nec in cor hominis ascendit, que preparauit Deus diligentibus eum  . Ergo ne quis hoc dicat, summo studio uolumus comprobare quod et antiquiora sunt sacramenta Ecclesie quam Synagoge, et prestantiora quam manna est.

45. Antiquiora docet lectio Genesis que decursa est ; Synagoga enim ex lege Moysi principium sumpsit : Abraham uero longe anterior, qui uictis hostibus, et nepote proprio recepto. cum potiretur uictoria; tunc illi occurrit Melchisedech, et protulit ea que Abraham ueneratus accepit. Non Abraham protulit, sed Melchisedech; qui inducitur sine patre, sine matre, neque initium dierum, neque finem habens, similis autem Filio Dei: de quo ait Paulus ad Hebreos: Quia manet sacerdos in perpetuum ;  qui interpretatione Latina dicitur rex iustitie, rex pacis.

46. Non agnoscis quis iste sit? Potest homo esse rex iustitie, [d 1Kb] cum ipse uix iustus sit? Potest esse rex pacis, cum uix possit esse pacificus? Sine matre secundum diuinitatem; quia ex Patre Deo genitus est, unius substantie cum Patre: sine patre secundum incarnationem, qui natus ex uirgine est: initium et finem non habens, quia ipse est initium et finis omnium, primus et nouissimus. Non igitur humani, sed diuini est muneris sacramentum quod accepisti, ab eo prolatum qui benedixit fidei patrem Abraham, illum cuius gratiam et gesta miraris.

47. Probatum est antiquiora esse Ecclesie sacramenta, nunc cognosce potiora. Reuera  mirabile est quod manna Deus pluerit patribus, et quotidiano celi pascebantur alimento. Unde dictum est: Panem angelorum manducauit homo . Sed tamen panem illum qui manducauerunt, omnes in deserto mortui sunt: ista autem esca quam accipis, iste panis uiuus qui descendit de celo, uite eterne substantiam subministrat; et quicumque hunc manducauerit, non morietur in eternum: et est corpus Christi.

48. [e 2Kb] Considera nunc  utrum prestantior sit panis angelorum, an caro Christi, que utique corpus est uite. Manna illud e celo, hoc supra celum; illud celi, hoc Domini celorum: illud corruptioni obnoxium, si in diem alterum seruaretur; hoc alienum ab omni corruptione, 338 quod quicumque religiose gustauerit, corruptionem sentire non poterit. Illis aqua de petra fluxit , tibi sanguis e Christo : illos ad horam satiauit aqua, te sanguis diluit in eternum. Iudeus bibit, et sitit: tu cum biberis, sitire non poteris: et illud in umbra, hoc in ueritate.

49. Si illud quod miraris, umbra est; quantum istud est, cuius et umbram miraris! Audi quia umbra est que apud patres facta est: Bibebant, inquit,  de consequenti eos petra: petra autem erat Christus. Sed non in pluribus eorum complacitum est Deo; nam prostrati sunt in deserto . Hec autem in figura facta sunt nostra. Cognouisti prestantiora; potior est enim lux quam umbra, ueritas quam figura, corpus auctoris quam manna de celo.



CAPUT IX.

Ne quis externa perculsus specie, in fide fluctuet, plurimis exemplis, quibus mutatam aut uictam fuisse naturam constat, in medium allatis, e pane ueram Christi carnem fieri euincit. Postremo nonnullis que ad effectus eius, utentium dispositiones ac similia pertinent, figurate propositis, tractatum claudit.

50. Forte dicas: Aliud uideo, quomodo tu mihi  asseris quod Christi corpus accipiam? Et hoc nobis adhuc superest ut probemus. Quantis igitur utimur exemplis! Probemus non hoc esse quod natura formauit, sed quod benedictio consecrauit: maioremque uim esse benedictionis quam nature; quia benedictione etiam natura ipsa mutatur.

51. uirgam tenebat Moyses, proiecit eam, et facta est serpens . Rursus prehendit caudam serpentis, et in uirge naturam reuertit. uides igitur prophetica gratia bis mutatam esse naturam et  serpentis et uirge? Currebant Aegypti flumina puro aquarum meatu, subito de fontium uenis sanguis cepit erumpere; et non erat potus in fluuiis . [a 1Kb] Rursus a prophete prece cruor cessauit fluminum, aquarum natura remeauit. Circumclusus undique erat populus Hebreorum, hinc Aegyptiis uallatus, inde mari clausus: uirgam leuauit Moyses, separauit se aqua, et in murorum specie congelauit, atque inter undas uia pedestris apparuit . Iordanis retrorsum conuersus contra naturam in sui fontis reuertit exordium . Nonne claret naturam uel maritimorum fluctuum uel fluuialis cursus esse mutatam? Sitiebat populus patrum, tetigit Moyses petram, et aqua de petra fluxit. Numquid non preter naturam operata est gratia, ut  aquam uomeret petra, quam non habebat natura? [b 1Kb] Merrha fluuius amarissimus erat, ut sitiens populus bibere non posset. Misit Moyses 339 lignum in aquam, et amaritudinem suam aquarum natura deposuit , quam infusa subito gratia temperauit. Sub Eliseo propheta uni ex filiis prophetarum excussum est ferrum de securi, et statim mersum est. Rogauit Eliseum, qui amiserat ferrum: misit etiam Eliseus lignum in aquam, et ferrum natauit . Utique et hoc preter naturam factum cognoscimus; grauior est enim [c 1Kb] ferri species, quam aquarum liquor.

52. Aduertimus igitur maioris esse [d 1Kb] uirtutis gratiam quam naturam, et adhuc tamen prophetice benedictionis numeramus gratiam? Quod si tantum  ualuit humana benedictio, ut naturam conuerteret ; quid dicimus de ipsa [e 2Kb] consecratione diuina, ubi uerba ipsa Domini Saluatoris operantur? Nam sacramentum istud quod accipis, Christi sermone conficitur. Quod si tantum ualuit sermo Elie, ut ignem de celo deponeret: non ualebit Christi sermo, ut species mutet elementorum? De totius mundi operibus legisti: Quia ipse dixit, et facta sunt: ipse mandauit, et creata sunt ; sermo ergo Christi qui potuit ex nichilo facere quod non erat, non potest ea que sunt, in id mutare, quod non erant? [a 1Kb] Non enim minus est nouas rebus dare, quam mutare naturas.

53. Sed quid argumentis utimur? Suis utamur exemplis, incarnationisque exemplo astruamus mysterii ueritatem. Numquid nature usus precessit, cum iehsu Dominus ex Maria nasceretur? Si ordinem querimus, uiro mixta femina generare consueuit. Liquet igitur quod preter nature ordinem uirgo generauit. Et hoc quod conficimus corpus, ex uirgine est: quid hic queris nature ordinem in Christi corpore, cum preter naturam sit ipse Dominus iehsu partus ex uirgine? uera utique caro Christi, que crucifixa est, que sepulta est: uere ergo carnis illius sacramentum est.

 54. Ipse clamat Dominus iehsu: Hoc est corpus meum . Ante benedictionem uerborum celestium [b 1Kb] alia species nominatur, post consecrationem corpus significatur . Ipse dicit sanguinem 340 suum. Ante consecrationem aliud dicitur, post consecrationem sanguis nuncupatur. [c 2Kb] Et tu dicis: Amen, hoc est, uerum est. Quod os loquitur, mens interna fateatur: quod sermo sonat, affectus sentiat.

55. His igitur sacramentis pascit Ecclesiam suam Christus, quibus anime firmatur substantia: meritoque uidens profectum eius gratie continentem, dicit ad eam: Quam decora facta sunt ubera tua, soror mea sponsa! Quam decora facta sunt a uino: et odor uestimentorum tuorum super omnia aromata! [d 1Kb] Fauus distillans  labia tua, o sponsa, mel et lac sub lingua tua, et odor uestimentorum tuorum sicut odor Libani. Hortus conclusus, soror mea sponsa, hortus conclusus, fons signatus . Quo significat signatum debere apud te manere mysterium, ne uioletur operibus male uite, atque adulterio castitatis, ne diuulgetur quibus non conuenit, ne garrula loquacitate dispergatur in  perfidos. Bona ergo debet esse fidei tue custodia, ut intemerata uite ac silentii integritas perseueret.

56. Unde et Ecclesia altitudinem seruans mysteriorum celestium, reiicit a se grauiores uenti procellas, et inuitat uernantis gratie suauitatem: et sciens quod hortus suus Christo displicere non possit, ipsum aduocat Sponsum dicens: Exsurge aquilo, et ueni auster: perfla hortum meum, et defluant unguenta mea . Descendat frater meus in hortum suum, et edat [e 1Kb] fructum pomiferarum suarum . Bonas enim arbores et fructiferas habet, que radices suas tinxerint sacri fontis irriguo, et in bonos fructus noue fecunditatis germine pullulauerint; ut non iam prophetica cedantur securi, sed Euangelica ubertate fecundentur .

 57. Denique fertilitate earum etiam Dominus delectatus respondet: Ingressus sum in hortum meum, soror mea Sponsa: uindemiaui myrrham meam cum unguentis meis, [f 1Kb] manducaui cibum meum cum melle meo, bibi potum meum cum lacte meo . Quare cibum et potum dixerit, fidelis intellige. Illud autem non dubium, quod in nobis 341 ipse manducat et bibit, sicut in nobis legisti quia in carcere esse se dicit .

58. Unde et Ecclesia uidens tantam gratiam, hortatur filios suos, hortatur proximos, ut ad sacramenta concurrant, dicens: Edite proximi mei, et bibite, et inebriamini, fratres mei . Quid edamus, quid bibamus, alibi tibi per Prophetam  Spiritus sanctus expressit dicens: Gustate et uidete quoniam suauis est Dominus: beatus uir qui sperat in eo . In illo sacramento  Christus est; quia corpus est Christi: non ergo corporalis esca, sed spiritalis est. Unde et Apostolus de typo eius ait: Quia patres nostri escam spiritalem manducauerunt, et potum spiritalem biberunt ; corpus enim  Dei corpus est spiritale: corpus Christi corpus est diuini Spiritus; [a 1Kb] quia Spiritus Christus, ut legimus: Spiritus ante faciem nostram Christus Dominus . Et in Petri Epistola habemus: Christus pro nobis mortuus est . Denique cor nostrum esca ista confirmat, et potus iste 342 letificat cor hominis, ut Propheta memorauit .

59. Unde adepti omnia, sciamus regeneratos nos esse: nec dicamus, quomodo regenerati sumus? Numquid in uentrem matris nostre introiuimus, et renati sumus? non agnosco usum nature. Sed nullus  hic nature ordo, ubi excellentia gratie est. Denique non semper usus nature [b 1Kb] generationem facit: generatum ex uirgine Christum Dominum confitemur, et nature ordinem denegamus. Non enim ex uiro Maria concepit: sed de Spiritu sancto in utero accepit, ut dicit Mattheus: Quia inuenta est in utero habens de Spiritu sancto . Si ergo superueniens Spiritus sanctus in uirginem, conceptionem operatus est, et generationis munus impleuit: non utique dubitandum est quod superueniens in fontem, uel super eos qui baptismum consequuntur, ueritatem regenerationis operetur.



[DE SACRAMENTIS.]





IN LIBROS DE SACRAMENTIS PRAEFATIO, UBI DE EIUSDEM OPERIS AUCTORE DISCEPTATUR.


Idem plane huius operis argumentum est ac superioris libri de Mysteriis. Hic enim nichil nisi sermones continentur, quibus neophytos sacramentorum que pridie Paschatis acceperant, id est, baptismi, confirmationis, et eucaristie doctrina informat episcopus. Tria tantum consideratu digna hic reperias, que non habentur in commentatione de Mysteriis; nimirum libro III  lotionem pedum que in Ecclesia sua instituta erat, in Romana tradit fuisse inusitatam; libro Iu  ut quibus uerbis mirabilis illa panis in corpus Domini efficiatur conuersio, planius innotescat, eam liturgie partem, quam canonem dicimus, exponit: denique libro u  Dominice orationis quam eis sese explicaturum fuerat pollicitus, enucleationem prosequitur. Quo quidem argumento iterum sub libri uI  exitum repetito, precandi formam, eadem oratione Dominica et psalmo uIII perfectissimorum exemplarium instar propositis, aperit, singillatim quomodo incipere, quo ordine distinguere, quid subtexere, quid allegare, quemadmodum claudere, pro quo orare debeas, edisserens . Ultima hec pars, ubi de oratione generatim agitur, petita fuit ex Ambrosii scripto de Institutione uirginis : unde uero que libro u  in precationem nobis a Christo commendatam dicuntur, mutuatus sit Auctor, nos prorsus fugit. Nam licet illam haud semel a Doctore nostro explicatam constet, eius tamen in legitimis que restant operibus, ista non reperitur expositio. In reliquis autem ita imitatur disputationem de Mysteriis, ut preter paucas ceremonias quas aut fusius ab Ambrosio enodatas contrahit, aut discutit ab eo pretermissas, fere tantum eiusdem libelli ratiocinia sententiasque amplificet. uerum ut ille Ambrosium, ita etiam illum alii expresserunt. Siquidem in Appendice Sermonum August. noue edit. qui numeratur 84 totus ex hoc opere iisdem pene uerbis decerptus fuit.

De auctore huius operis nostra et superiori etate questio fuit admodum controuersa. Cum porro nobis per nostrum institutum non liceat eam questionem sinere indiscussam, rem examinabimus eo candore, ut studium partium omne omnino seponatur. Habemus autem illud persuasum, quisquis horum librorum auctor dicatur, nichil hinc ueritatem catholicam damni passuram; certi uidelicet, si scriptor ille ad seculum uII, ut uult Albertinus , retraheretur, aut etiam in uIII, ut Dalleus , ea ratione nobis futuros testes traditionis duos episcopos, nempe Ambrosium de Mysteriis, et alterum de Sacramentis concionantem: qui cum tribus aut quatuor seculis ab inuicem essent seiuncti, argumentum omnibus heterodoxorum cauillis ualidius preberent. Rem itaque, deposito quolibet preiudicio, perinde examinabimus, ac si nunc primum agitaretur ea questio. Quod ut clariori procedat ordine, argumentis atque responsis partis utriusque inter se compositis, adiiciemus que nobis uel Ambrosianarum commentationum lectio suppeditauerit, uel etiam aliunde contigerit super eadem hac materia comparare.

Luridis atque odiosis admodum coloribus tum opus ipsum, tum auctorem eius depingunt hereticorum nonnulli. Bullingerus  hos libros stupidos uocat, neque dubitat Erasmum sensisse, mangonis cuiuspiam hoc esse opus. Editor Cociane censure eosdem etiam describens: Nam in his libris, inquit, habentur multa falsa, quedam ridicula, unum indubium hereticum, alterum quod repugnat dogmati Ambrosiano . Nec uero eumdem auctorem clementiori manu tractat Albertinus; in illo enim ingenti opere quod consarcinauit de Sacramento Eucaristie, ita loquitur : Ambrosii simia est, barbarismis scatet, multa habet quorum nonnulla et ridicula, Ambrosianaque grauitate prorsus indigna, nonnulla repugnantia et contradictoria, nonnulla etiam simpliciter falsa; inepte concludit, crassum effutit mendacium: sicne desiperet Ambrosius? Hec sunt auctoris nostri apud ministros illos elogia,  que in unum collecta lectorum oculis representamus. Quantacumque autem Albertini eiusque operis admiratione teneantur Caluiniani, neutiquam tamen fore credimus, ut eorum paulo modestiores huius ac similium scriptorum intemperias probaturi sint. Nam licet minister ille unico ueritatis amore in eo inductus  uelit uideri, nullus qui hec legerit, eum multo uehementiori secte sue quoquomodo opitulandi cupiditate permotum non deprehendet. Si enim qualis in ista tabella exhibetur hic auctor, talis reuera exstitisset, id est, ignarus, impostor, ingenio absurdo et ridiculo; quid statuendum de tot tantisque uiris, qui easdem commentationes per tot secula Doctori nostro attribuerint; cum interim eorum nemini crassa illa mendacia, graues contradictiones, deridicula commenta, penitus Ambrosiano candore, acumine, ac iudicio indigna esse suboleuerit? Nonne uero etiam Albertinum pudere debuerat, quod auctorem non modo proletarium, sed etiam propter tot flagitia, si qua ipsi fides, capite diminutum, in sententiam suam inuitum pertrahere tanto conatu molitus fuerit? Illum ab eo plane aperteque reiectum oportebat; numquam enim quisquam inducet in animum aliquid utilitatis ex illo teste rediturum ad Caluinistas, quem cum in uerbis Euangelicis mentitum uelint, eque mentiri potuisse in Eucaristia dubium non sit. Quoniam autem eorum etiam ore qui affectibus impensissime obsequuntur suis, quandoque ueritas profertur; Albertini obiectiones, in quibus ille Cociani editoris , Riueti  et aliorum complures ac precipuas est complexus, perinde examinabimus, ac si pacato animo et maxime libero proponerentur.

Itaque petitam ex hisce uerbis: Ideo Rome fideles dicuntur, etc., obiectionem sic ille urget : Quasi uero hec appellatio Rome peculiaris esset. At ubique communis erat, in oriente, in meridie, in septentrione, in occidente. Ambrosius ipsemet Mediolani hac utebatur in genuinis suis scriptis. Respondet uir cl. Nat. Alexander  nec in codicibus melioris note  nec in editionibus accuratioribus, nempe ex eis que ad Romane formam expresse sunt, haberi uocem Rome: in manuscriptis autem ubi habetur, illud hinc factum, quod pro syllaba Re in eorum nonnullis ascripta quidam legerint Rome, cum legere debuissent recte; neque uero quidquam obstare quod posita sit diphthongus pro simplici, quippe quarum promiscuus usus occurrat in scriptis libris. Hanc quidem partem uerissimam esse non diffitemur, quin et addimus toti solutioni fauere haud mediocriter, quod loco Rome in tribus codicibus, nimirum uaticano, Regio, ac Thuaneo, legitur recto nomine; pro quo Romana editio aduerbium recte substitutum maluit: uerumtamen ne huic opinioni omnino subscribamus, facit manuscriptorum, in quibus uox Rome integra exstat, numerus atque antiquitas. Etenim ex omni multitudine cuius parauimus uarietates, exceptis tribus memoratis, nec non aliis duobus, in quibus antiquarii lapsu scriptum est rotome, alii sexdecim quos inter Benignianus, Remensis et Claromontanus superant annos 800, dictionem Rome suis litteris expressam pre se ferunt. Huc etiam accedit, quod abbreuiationem isti de qua agitur, similem nusquam reperimus. Credimus igitur eamdem illam uocem hic esse positam, ut plus significetur quam exprimitur. Itaque idem erit, Rome fideles dicuntur, ac si dixisset non solum in hac aut in alia qualibet Ecclesia, uerum etiam in omnium nobilissima baptizati fideles nominantur. Et huic nostre interpretationi fauet cum particula et quam uocabulo Rome premissam obseruauit in codicibus aliquot idem Alexander, nosque in pluribus nostrorum deprehendimus.

Que idem Albertinus obiicit  contra expositionem uerborum Domini, Oportet enim nos implere omnem iustitiam, nec non contra doctrinam de secretis precibus ab eodem auctore propositam, adeo leuia sunt, ut sola locorum inspectione possit euinci nec inepte concludere, nec desipere, quem sic deridet.

Grauior est sane que sequitur accusatio in illa uerba: Crassum effutit mendacium, ait enim Dominum in oratione Dominica non dixisse: Ne nos inducas in tentationem; sed, ne patiaris nos induci in tentationem . Qua criminatione quid in Euangelicum preconem atrocius conferri potest? Attamen accusator in eo infelix fuit, quod teli tanto nisu destinati atque uibrati cassus plane ac inutilis ictus cecidit. Nam cum ipse agnoscat eodem modo legisse Cyprianum, quod ibidem subiungit: Sed aliud est ita legere, aliud affirmare Dominum sic esse locutum non aliter, mera sycophantia est. Qui enim orationem qualem a Christo instituta est memorans, sextam illius petitionem effert his uerbis: Et ne patiaris nos induci in tentationem; annon eamdem diuersa sententia expressam sin minus ore, saltem animi cogitatione abunde negat? Neque profecto incurrere hic auctor debuit temeritatis aut mendacii crimen; quippe cui presidio essent complures Latinorum codicum, ut liquet Augustini auctoritate .

Atqui, forte instabit aliquis, cum Auctor alibi  consultum abs se Grecum idioma testificetur: cur hoc loco illud uel inspicere neglexit, uel contempsit inspectum? Augustinus enim eodem citato libro profitetur sibi non licuisse aliud quidquam reperire in Grecis exemplaribus, nisi Ne nos inferas in tentationem. Quamuis autem ei obiectioni color obductus uideatur paulo uerisimilior; nichilominus expedita responsio est. Enim uero cum de solis illis codicibus quos ipse legere potuerat, loquatur Augustinus; quid uetet quominus quidam alterius prouincie codices diuerse habuerint hanc sententiam? Nec tamen fuit, cur adeunda sibi putaret Greca exemplaria, cum ad persuadendum eum tot Latinorum consensus plane sufficeret.

Idem uero ille minister, Auctoris loco de pedum lotione fusius exscripto, illa subiicit : Atqui in hoc discursu preter locutionis barbariem , primo falsitas est. Qui enim dicere posset Ambrosius. . . se Romane Ecclesie typum et formam in omnibus sequi, cum ex Augustino constet Romam et Mediolanum in ceremoniis plerisque inter se uariasse?  Deinde et contradictio; nam postquam dixisset: In omnibus cupio sequi Ecclesiam Romanam, illico tamen quasi palinodiam agens . sed tamen et nos homines, inquit, sensum habemus, ideo quod alibi rectius seruatur, et nos recte custodimus. Ac rursum postquam dixisset: Hoc ideo dico non quod alios reprehendam; subito illos reprehendit, etc. uerum in his omnibus quod sibi contradicat, nichil inuenias; si modo ea candide, atque ex humani sermonis consuetudine interpretari uolueris. Quis enim eat inficias ubi dicitur: Cupio sequi Ecclesiam Romanam, sed tamen et nos homines sumus, etc., non simplicem aut absolutam, ut uocant, sed conditionalem esse sententiam; atque adeo illic mente et cogitatione supplendum, quantum licuerit, aut uisum fuerit expedire. Sic in eis quoque uerbis que premittuntur: Se Romane Ecclesie typum et formam in omnibus sequi, nichil falsi subesse confitebitur, quisquis ipsa non detorquebit a legitimo sensu, nempe morali. Denique quod eos reprehendere arguitur, quos negauerat abs se reprehendi, pura puta uitilitigatio est. Quid enim communi loquendi usui magis congruum, quam ut quispiam ubi crimen a se propulsare nequeat, nisi illud transferat in alium, id eadem ratione premolliat?

Iam uero istam criminationem quenam excipiat, consideremus. Aliam, inquit Albertinus , ab ea qua utebatur Ambrosius, auctor horum librorum sequitur uersionem. Id quidem uerissime dictum non abnuimus: sed ex operum sancti Ambrosii lectione constat, ut Alexander  scite reponit, eum non iisdem semper uerbis eosdem Scripture sacre locos laudasse. Huic responsioni breuissime iuxta ac certissime tantum addemus, cum sine magna preparatione auctorem hunc nostrum dixisse non sit dubium, neutiquam sane mirum uideri, si Scripturam non semper suis, sed iis que illi ex tempore suggessit memoria, uerbis citauit: constare autem ipsummet, cum uulgatam, ut uocant, nusquam adhibuerit, Albertini opinione antiquiorem dicendum esse.

Ad extremum alias quasdam minutias oggerunt; ut puta quod aiunt auctorem ludere uanis allegoriis: uerum quas illi uanas allegorias dictitant, hoc ipsum est quo redditur Ambrosiane elocutioni uicinior. Addunt in solo libello de Mysteriis reperiri ea testimonia, que quasi ex opere de Sacramentis petita laudat Ratramnus. At uero quid si imperfectus codex illi imposuit? quid si labilis memoria? Et sane hic error eo fuerat procliuior, quod uterque tractatus coniungi solet in manuscriptis. Clamant postremo ipsa styli diuersitate auctorum quoque diuersitatem prodi demonstrarique. Sed hec obiectio alicuius ponderis negatur esse; Quia patres diuerso dicendi genere pro argumentorum diuersitate utuntur . Quam responsionem quatenus extendi ueritas sinat, infra expendetur: nunc autem contrarie opinionis audiendi propugnatores.

Primum educunt illi  numerosos ac peruetustos codices manu exaratos, cumque his editos omnes quibus post inuentam typographiam iidem libri euulgati sunt. Deinde quasi succenturiatum agmen submittunt maximi nominis uiros Hincmarum Remensem, Deoduinum Leodiensem, Paschas. Radbertum Corbei. abbatem, Ratramnum eiusdem asceterii monachum, Florum diaconum Lugdun., Lantfrancum, Berengarium, Algerum, Guitmundum, Durandum Troarn., Hugonem Lingon., Iuonem Carnut., Gratianum, Magistrum Sentent. ac demum quotquot ab ineunte nono seculo ad nostram uel patrum memoriam, eorumdem librorum meminere, ne dissentientibus quidem, si nuperos aliquot excipias, heterodoxis. At licet hoc argumentum omnium que in eamdem rem proponi solent, ualidissimum esse extra dubium sit, non tamen inuicte et necessario concludit. Quot enim opera postquam diutissime sub auctorum quorumdam titulo peruagata essent, eo tandem exuta sunt, quotidieque exuuntur? Ceterum scriptores illi rem ipsi per se ac destinato consilio non discusserunt, sed uel alii alios secuti sunt, uel fidem habuere suis manuscriptis, in quibus eamdem opellam alibi quidem Ambrosii nomenclatione inscriptam, alibi uero tractatui alicui eamdem inscriptionem preferenti iunctam reperere. Nam cum antiquissimi quique codices nullum auctoris nomen exhibeant, qui exscribendis iis nauauerunt operam, cum Ambrosium hac ipsa de materia scripsisse cognouissent, non dubitarunt eidem ipsos adiudicare: alii autem etsi Ambrosianos esse non arbitrarentur, libro tamen de Mysteriis ob argumenti similitudinem duxerunt subiungendos.

Proponitur secundo character dictionis, quam in scriptione de Mysteriis, atque in hoc opere simillimam esse pertendunt: aduersarii uero illud obnixe inficiantur. Sane quidem haud immerito; ita enim auctor conatur exprimere eum libellum, ut ferme omnia in stylum suum, hoc est, multo deteriorem, transferat conuertatque. Sed ex eodem hoc loco ipsi illi aduersarii ratiocinium ducunt plane contrarium. Nam cui uerisimile sit, inquiun t, Ambrosium quod in disputatione de Mysteriis iam tractauerat, iterum recudere atque recoquere in alia? uerum tamen hoc argumentum nichilo firmius aut efficacius est, quam aliud. Nequaquam enim inauditum est, ut eadem materia in binis sermonibus aut libris explicata fuerit a Patribus; cum illud ipsum alibi a nobis obseruatum sit in Ambrosio.

Que in tertio ordine ratio collocatur, his uerbis concipitur: Ambrosium edidisse opus de Sacramentis testis est Augustinus , proindeque aut illud nobis, aiunt, representetur, aut concedatur hoc ipsum esse de quo agimus. uerum in promptu responsio est; neque enim utriusque idem argumentum refertur, neque idem titulus. Quandoquidem id cuius mentio fit ab Augustino, non simpliciter inscribebatur de Sacramentis, sed adiiciebatur siue de Philosophia: cum autem, eodem Augustino teste, compositum esset aduersus Platonicos, diuersam in eo tractatam materiam obscurum non est.

Postremo quedam alia in medium proferri possunt, ut si dixeris auctorem  de uocis queri fragilitate,  de aqua ipsemet Ambrosius in Apologia Dauid secunda quiritatur , quamque illi facile obtundi solitam memoratus eiusdem testatur discipulus . Si addideris eumdem confiteri  que ipse non didicerit, sese docere: quod etiam haud parum familiare est Ambrosio. Si tandem institeris Dominice orationis expositionem, quam eiusdem Ambrosii in Lucam postulabat commentatio, non ob aliud istic omissam, nisi quod alibi traditam ab se idem meminerat? Cum autem ex omnibus que ipsius nomine circumferuntur operibus, in hoc solo explicata habeatur eadem oratio, cur illius hanc esse non agnoscamus? Sed opponi potest prime obiectioni, preterquam quod Ambrosio male tribui alteram illam Dauid Apologiam probabilius est, complures et olim fuisse et esse etiam nunc, qui debilitate uocis ac pulmonum laborare se inter concionandum non dissimulent. Cum autem nec desint etiam qui materie, quam aggressi sunt, enodande impares modestie causa se fateantur, indidem quoque ad secundam difficultatem patet responsum. Quod uero ad tertiam pertinet, illi similiter occurras licet, si Ambrosium quidquid uoce pronuntiauit, scripto mandasse; quidquid autem scripto mandauit, ad nostram peruenisse etatem negaueris. Eo forsan et hoc accedit, quod cum in illam orationem Tertulliani et Cypriani libri exstarent Latinorum Patrum, ab isto labore tamquam parum necessario est reuocatus: sicut etiam de se testatur Hilarius Comment. in Mattheum, can. 5.

Porro ex iis que hactenus a nobis disputata sunt, duo noscuntur. Etenim adhibite sectariorum argumentis solutiones palam faciunt contumeliis illis ac probris quorum tota plaustra isti effundunt in hunc auctorem, nichil probari, nisi molestissimam ipsis esse atque odiosissimam eius doctrinam. Rursus uero que nos reposuimus catholicorum hoc ipsum opus Ambrosio uindicantium rationibus, ea demonstrant partem negantem haud minus probabilem esse quam affirmantem; proindeque non immerito hac in re dubitasse nonnullos orthodoxorum . Sed ne in omnibus pendeamus animi, tria nobis hoc loco inquirenda proposuimus, nimirum que fuerit eiusdem auctoris dignitas, quo tempore uixerit, qua in regione.

Primi sane capitis in promptu definitio est. Constat siquidem illum fuisse antistitem, qui neophytos et creditum cure sue populum erudiebat. Ubique in apertum erumpit ea dignitas. Et ut alia deessent queis probaretur, locus ille tam decantatus uel solus sufficeret, nempe ubi dicitur: In omnibus cupio sequi Ecclesiam Romanam, sed nos, etc. Quis enim ita loqueretur, nisi episcopus?

Quod autem pertinet ad secundum caput, ex memoratis auctoribus probabile fit scriptorem de quo inquirimus, ante octauum seculum floruisse: at e codice San-Gallensi maiusculis litteris, ante annos ut Mabillonius  noster testis est locupletissimus, circiter mille exarato euincitur ipsum septimo etiam seculo antiquiorem. Preterea uero hoc idem opus argumentis propriis etatem remotiorem sibi uindicat. Etenim cum has conciones ad neophytos nec paucos sane, quando hic presul et multos et familiam candidatam illos uocitat , habitas constet; inde intelligas necdum omnino receptam fuisse baptizandorum infantium consuetudinem. Et eo quidem tempus designari haud multo Augustini etate posterius nobis uidetur. Deinde  satis innuit Gentilium cultum etiam tunc in diecesi sua uiguisse. Ad hec idem quoque confirmatur iis rationibus, quod uidelicet heretici preter Arianos et eos qui Christi oppugnabant diuinitatem, nulli refelluntur: quodque ex uersione qua usus reperitur hic auctor, satis indicatur uulgate id temporis nondum apud omnes attributam auctoritatem.

De tertia demum questione sic statuimus. Extra controuersiam est horum librorum parentem non fuisse subditum Romane metropoli: nec minus tamen certum ipsius sedem ab Urbe haud multum dissitam; quippe cuius ceremonias et perspectas habebat et sequebatur in pluribus. Cum uero etiam eisdem ceremoniis quarum mentio fit in hoc opere, cum ueteris Ecclesie Gallicane sicut et cum Mediolanensis ritibus plurimum intercedat affinitatis; hinc deducimus uicinam utrique eamdem diecesim exstitisse. Minime tamen refragabimur, si quis cum doctissimo uiro  eosdem sermones aut uenerio aut alii cuipiam Ambrosii discipulo, qui non multo post ipsum prefuerit Ecclesie Mediolanensi, tributos malit. Id unum hoc loci adiicimus ex iis que de sacra communione, cum apud orientales populos, tum apud suos semel tantum singulis annis fieri solita memorat auctor , prudenter coniici haud dubie post Chrysostomi tempora ipsum uixisse; sed antequam in occidentem Romanus ordo et ceremonie reciperentur.

Ceterum quominus secundum eos a quibus Ambrosio hoc opus adiudicatur, omnino feramus suffragium, ea precipue scrupulum mouent. Primo diuersitas elocutionis; nam etsi stylum uariari ab auctoribus, et pro re ac tempore modo attolli, modo deprimi non ignoremus; semper tamen scriptoris apparet ingenium et quasi intermicat: quique nobili et eleganti dictione uti consueuit, ad humilem numquam demittit sese: at uero frigidis illis et puerilibus interrogatis, que huic scriptioni subinde insperguntur, caute abstinet, ut in libro de Mysteriis, eiusdem licet argumenti, fecit Ambrosius. Accedit et illud, quod Ambrosium non tam seruiliter libros suos imitaturum fuisse existimamus; ista enim commentatio tota fere ex superiori de Mysteriis, partim etiam ex libro de Institutione uirginis expressa fuit . Addimus quoque communionis tam infrequentis Mediolanenses a S. Presule in certis suis libris nusquam incusari. Denique quod auctor tantis animis in Ecclesiam Romanam propter lotionem pedum insurgit, nobis Ambrosiani esse instituti minime uidetur. Nouimus quippe illum suos unicuique Ecclesiarum usus ac ritus adeo liberos esse uoluisse, ut ad quamcumque forte peruenisset, ei se, quemadmodum Augustinus tradit  accomodaret.

 uerumtamen quoniam hac in re derogatum nolumus opinioni cuiusquam, nec etiam sumus nescii plurimos fore qui scriptionem pro Ambrosiana tamdiu communi pene consensu habitam solito suo loco priuari moleste ferrent; eo propensius illam in ordine suo et possessione duximus conseruandam, quod cum ex Ambrosii sententiis et plerumque etiam uerbis condita fuerit, hac saltem ratione que Ambrosianis accenseatur, indigna non est.

Hoc porro liquet sex istos libros totidem conciones esse, quarum unam singulis diebus habebat Auctor. Quippe idem se uel pridie uerba fecisse, uel postridie facturum, subinde ait. Orsus autem feria post Dominicam resurrectionem tertia, eo modo ad usque octauam eiusdem festi prosecutus est. Quandoquidem sub finem sermonis 4  eos qui supererant, crastina die sabbato, et Dominica  habiturum se pollicetur. uerum si quis maluerit Gallensis manuscripti auctoritatem sequi, librum ultimum in duos diuidentis, iam sermonem primum secunda a paschate feria pronuntiatum dicat necessum erit. Cum autem illa distributio uideatur parum commoda, quippe qua ex libri uI paucis uersibus  nouus liber constituatur; eius scriptorem non alia re ductum putamus, quam quod illas uoces, crastina die sabbato, de duobus intellexerit diebus; qui tamen eas per appositionem aut potius ellipsin grammaticam de unica rectius accepisset. Hinc etiam fieri potuit, ut sermo quidam in appendice Augustinianorum edit. noue numero 247, quem Iuonis Carnutensis nomine typis editum, etiam ipsius esse unus e Bibliothece nostre codicibus testatum facit; in Alnetino tamen , sub titulo libri uII de Sacramentis, post hosce nostros collocaretur. Quamuis a uero quoque non nimium abludat eos a quibus iidem sermones sunt exarati, illo spectasse, ut per octauam suum cuilibet diei attribuerent, Dominica Resurrectionis, quod propter solemnitatem impeditior esset, tantum omissa. Sed nec aliunde ortum uidetur, ut in mss. aliquot liber de Mysteriis inscribatur primus de Sacramentis: qui uero primus est de Sacramentis in secundum ordinem deiiciatur, et sic deinceps.





SANCTI AMBROSII MEDIOLANENSIS EPISCOPI DE SACRAMENTIS LIBRI SEX. *



LIBER PRIMUS.



349 CAPUT PRIMUM.


Ubi premisit acturum se de sacramentis, que prius explicata non oportuit, accedit ad mysterium apertionis, quam a Christo in surdi ac muti curatione signatam docet.

1. De sacramentis que accepistis, sermonem adorior, [a 1Kb] cuius rationem non oportuit ante premitti; in christiano enim uiro prima est fides. Ideo et Rome fideles dicuntur qui baptizati sunt: et pater noster Abraham ex fide iustificatus est, non ex operibus . Ergo accepistis baptismum, credidistis. Nefas est enim me aliud estimare; neque enim uocatus esses ad gratiam, nisi dignum te Christus sua gratia iudicasset.

 2. Ergo quid egimus sabbato? Nempe apertionem: que mysteria celebrata sunt apertionis, quando tibi  aures tetigit sacerdos et nares. Quod significat in Euangelio Dominus noster iehsu Christus, cum ei oblatus esset surdus et mutus, et tetigit aures eius et os eius: aures, quia surdus erat; os, quia mutus, et ait: Ephpheta . Hebraicum uerbum est, quod Latine dicitur adaperire. Ideo ergo tibi sacerdos aures tetigit, ut aperirentur aures tue ad sermonem, et ad alloquium sacerdotis.

3. Sed dicis mihi: Quare nares? Ibi quia mutus erat, os tetigit; ut quia loqui non poterat sacramenta celestia, uocem acciperet a Christo. Et ibi, quia uir; hic, quia mulieres baptizantur, et non eadem puritas serui, quanta et Domini , ideo propter gratiam operis et muneris   non os tangit episcopus, sed nares; [b 1Kb] ut bonum odorem accipias  pietatis eterne, et ut dicas: Christi enim bonus odor sumus Deo, quemadmodum 350 dixit Apostolus sanctus ; et sit in te fidei deuotionisque plena fragrantia.



CAPUT II.

Unctionem athlete christiani exponit, quem ut excitet ad seruandam fidem abrenuntiationis, testium quibus presentibus ea facta est, dignitatem amplificat; ac demum rei lucem addit exemplo.

4. uenimus ad fontem , ingressus es: considera quos uideris, quid locutus sis considera, repete diligenter. Occurrit tibi leuita, occurrit presbyter: [a 1Kb] unctus es quasi athleta Christi, quasi luctam huius seculi luctaturus,  professus es luctaminis tui certamina. Qui luctatur, habet quod speret: ubi certamen, ibi corona. Luctaris in seculo, sed coronaris a Christo, et pro certaminibus seculi coronaris? Nam etsi in celo premium, hic tamen [b 1Kb] meritum premii collocatur.

5. Quando te interrogauit: Abrenuntias diabolo et operibus eius, quid respondisti? Abrenuntio. Abrenuntias seculo et uoluptatibus eius, quid respondisti? Abrenuntio. Memor esto sermonis tui, et nunquam tibi excidat tue series cautionis. Si chirographum homini dederis, teneris obnoxius, ut pecuniam eius accipias: teneris astrictus, et reluctantem te fenerator astringit; si recusas, [c 1Kb] uadis ad iudicem, atque illic tua cautione conuinceris.

 6 et 7. Ubi promiseris considera, uel quibus promiseris. Leuitam uidisti, sed minister est Christi. uidisti illum ante altaria ministrare. Ergo chirographum tuum tenetur non in terra, sed in celo. Considera ubi capias sacramenta celestia. Si hic corpus est Christi, hic et angeli constituti sunt. Ubi corpus, ibi et aquile, legisti in Euangelio . Ubi corpus Christi, ibi et aquile uolare consuerunt; ut terrena fugiant, celestia petant. Quare hoc dico? Quia et homines angeli 351 quicumque annuntiant Christum, et in angelorum adscisci uidentur locum. Quomodo? [d 1Kb] Accipe Baptiste rationem. Ioannes natus erat ex uiro et muliere; attamen audi quia angelus est et ipse: Ecce mitto angelum meum ante faciem  tuam, et preparabit uiam tuam ante te . Accipe aliud [e 1Kb] Malachie prophete: Quia labia sacerdotis custodiunt scientiam, et legem exquirunt ex ore ipsius; angelus est enim Dei omnipotentis . Hec ideo dicuntur, [f 1Kb] ut sacerdotis gloriam predicemus, non ut aliquid personalibus meritis arrogetur.

8. Ergo abrenuntiasi mundo, abrenuntiasti seculo, esto sollicitus. Qui pecuniam debet, semper cautionem suam considerat: et tu qui fidem debes Christo, fidem serua, que multo pretiosior quam pecunia est; Fides enim [g 1Kb] eternum patrimonium est, pecunia temporale. Et tu ergo semper recordare quid [h 1Kb] promiseris; et eris cautior. Si teneas promissionem tuam, tenebis et cautionem tuam.



CAUT III.


Licet fontem atque ministros tantum uiderint neophyti, maiora tamen esse que non uidentur, auctor ostendit.

9. Deinde accessisti propius: uidisti fontem, uidisti et sacerdotem supra fontem. Nec hoc possum dubitare, quod in animum uestrum non potuerit cadere, quod cecidit in illum Syrum Naaman ; quia etsi mundatus est, tamen ante dubitauit. Quare? Dicam, accipe.

10. Ingressus es, uidisti aquam, uidisti sacerdotem, uidisti leuitam. Ne forte aliquis dixerit: Hoc est totum? Immo est totum. uere totum, ubi tota innocentia, tota pietas, tota gratia, tota sanctificatio. uidisti que uidere potuisti oculis tui corporis, et humanis conspectibus: non uidisti illa [i 1Kb] que operantur;  quia non uidentur. Illa multo maiora sunt que non uidentur, quam que uidentur; quoniam que uidentur, temporalia sunt: que non uidentur, eterna .



CAPUT Iu.

Sacramenta Christianorum diuiniora et priora esse quam Iudeorum: atque inibi de uocis pascha significatu.

11. Ergo dicamus primum, tene cautionem uocis mee, et exige. Miramur mysteria Iudeorum, que patribus nostris data sunt, [i 1Kb] primum uetustate sacramentorum, deinde sanctitate prestantia. Illud promitto quod diuiniora 352 et priora sacramenta sunt Christianorum quam Iudeorum.

 12. Quid precipuum quam quod per mare transiit Iudeorum populus? ut de baptismo interim loquamur. Attamen qui transierunt Iudei, mortui sunt omnes in deserto. Ceterum  qui per hunc fontem transit, [a 1Kb] hoc est a terrenis ad celestia; hic est enim transitus, ideo pascha, hoc est, transitus eius, transitus a peccato ad uitam, a culpa ad gratiam, ab inquinamento ad sanctificationem: qui per hunc fontem transit, non moritur, sed resurgit.



CAPUT u.

In historia leprosi Naaman signatum esse aquam illam, que Christi gratiam habeat, solam sanare. Christum baptizari uoluisse tantum propter nos. Quamobrem Spiritus sanctus in columbe specie apparens, in illum  non prius descenderit, quam idem ille aquam Iordanis esset ingressus: quonamue modo istic adfuerit tota Trinitas.

13. Naaman ergo leprosus erat, puella quedam ait uxori illius: Dominus meus si uult mundari, uadat in terram Isrel, et ibi inueniet eum, qui possit ei lepram tollere. Dixit illa domine sue, uxor marito, Naaman regi Syrie, qui eum quasi acceptissimum sibi misit ad regem Isrel. Audiuit rex Isrel quod missus esset ad eum cuius lepram mundaret, et scidit uestem suam. Tunc Eliseus propheta mandat ei: Quid est quod scidisti uestem, quasi non sit Deus potens, qui mundet leprosum? Mitte illum ad me. Misit illum; cui aduenienti ait propheta: [b 1Kb] uade  in Iordanem, merge, et sanaberis.

14. Ille cepit cogitare secum et dicere: Hoc est totum? ueni de Syria in terram Iudeam, et dicitur mihi: uade et descende in Iordanem, merge, et sanaberis; quasi flumina meliora non sint in patria mea. Dixerunt ergo ei serui: Domine, quare non facis uerbum prophete? Magis fac et experire. Tunc  ille iuit in Iordanem, mersit, et surrexit sanus .

15. Quid ergo significat? uidisti aquam: sed non aqua omnis sanat ; sed aqua sanat, que habet gratiam Christi. Aliud est elementum, aliud consecratio: aliud opus, aliud operatio. [c 1Kb] Aqua opus est, operatio Spiritus sancti est. Non sanat aqua, nisi Spiritus descenderit, et aquam illam consecrauerit; sicut legisti quod cum Dominus noster iehsu Christus formam baptismatis daret, uenit ad Ioannem, et ait illi Ioannes: Ego a te debeo baptizari, et tu uenis ad me! Respondit illi Christus: Sine modo. Sic enim decet nos implere 353 omnem iustitiam . uide quia [d 1Kb] omnis iustitia in baptismate constituta est.

 16. Ergo quare Christus descendit, nisi ut caro ista mundaretur, caro quam suscepit de nostra conditione? Non enim [e 1Kb] ablutio peccatorum suorum Christo necessaria erat, qui peccatum non fecit: sed nobis erat necessaria, qui peccato manemus obnoxii. Ergo si propter nos baptismum, nobis forma est constituta, fidei nostre forma proposita est.

17. Descendit Christus, Ioannes astabat qui baptizabat, et ecce quasi columba Spiritus sanctus descendit. Non columba descendit, sed quasi columba. Memento quid dixerim: Christus carnem suscepit, non sicut carnem; sed carnis istius ueritatem, [f 2Kb] ueram carnem Christus suscepit: Spiritus autem sanctus non in ueritate columbe, sed in specie columbe descendit de celo. Ergo uidit Ioannes, et.credidit.

 18. Descendit Christus, descendit et Spiritus sanctus . Quare prior Christus descendit, postea Spiritus sanctus; cum forma baptismatis et usus hoc habeat, ut ante fons consecretur, et tunc descendat qui baptizandus est? Nam ubi primum ingreditur sacerdos, exorcismum [g 1Kb] facit secundum creaturam aque, inuocationem  postea et precem defert; ut sanctificetur fons, et adsit presentia Trinitatis eterne: Christus autem ante descendit, secutus est Spiritus. Qua ratione? Ut non quasi ipse egere Dominus iehsu sanctificationis mysterio uideretur: sed sanctificaret ipse, sanctificaret et Spiritus.

19. Ergo descendit in aquam Christus, et Spiritus sanctus sicut columba descendit . Pater quoque Deus e celo locutus est. Habes presentiam Trinitatis.



CAPUT uI.

In mari Rubro baptismi figuram precessisse partium singularum accommodatione demonstratur. Idem quoque sed paucioribus uerbis, ostenditur in diluuio: post quod absoluto primo sermone, sequens promittitur.

 20. In mari autem Rubro figuram istius baptismatis exstitisse ait Apostolus dicens: 354 Quia patres nostri omnes baptizati sunt in nube et in mari . Et subdidit: Hec autem omnia in figura facta sunt illis : illis in figura, sed nobis in ueritate. Tunc Moyses uirgam tenebat, conclusus erat populus Iudeorum; instabat Aegyptius cum armis ex una parte, [a 1Kb] et ex altera parte mari claudebantur Hebrei; neque maria transire poterant, neque in hostem recurrere: murmurare ceperunt .

21. uide, non te prouocet quia exauditi sunt. Etsi exaudiuit Dominus, tamen culpa non carent, qui murmurauerunt.  Tuum est ubi constringeris, credere  quod euadas, non murmurare: inuocare, rogare, non querelam expromere.

22. Tenebat uirgam Moyses, et ducebat populum Hebreorum in nocte, in columna lucis, in die in columna nubis. Lux quid est nisi ueritas; quia [b 1Kb] apertum et plenum lumen effundit? Columna lucis quid est, nisi Christus Dominus, qui tenebras infidelitatis depulit, lucem ueritatis et gratie spiritalis affectibus infudit humanis? At uero columna nubis est Spiritus sanctus. In mari erat populus, et preibat columna lucis: deinde sequebatur columna nubis, quasi umbratio Spiritus sancti. uides quod per Spiritum sanctum et per aquam typum baptismatis demonstrauerit.

23. In diluuio quoque fuit iam tunc figura baptismatis,  et adhuc utique non erant mysteria Iudeorum. [c 1Kb] Si ergo huius baptismatis forma precessit, uides superiora mysteria Christianorum, quam fuerint Iudeorum.

24. Sed interim secundum [d 1Kb] fragilitatem uocis nostre, et secundum temporis rationem satis sit hodie etiam de sacro fonte libasse mysteria. Crastina die, si Dominus dederit loquendi potestatem uel copiam, plenius intimabo. Opus est ut sanctitas uestra aures paratas habeat, promptiorem animum; ut ea que nos colligere possumus de serie Scripturarum, et uobis intimauerimus, tenere possitis, ut habeatis gratiam Patris, et Filii, et Spiritus sancti. Cui Trinitati perpetuum est regnum a seculis, et nunc et semper, et in omnia secula seculorum.



LIBER SECUNDUS.



355. CAPUT PRIMUM.


Resumit explicationem diluuii, quo figuratum esse asserit uerum baptismum; ubi de aliis baptismis pauca subiungit.

1. In diluuio quoque figuram baptismatis precessisse hesterno cepimus [a 1Kb] disputare. Quid est diluuium , nisi in quo iustus ad seminarium iustitie reseruatur, [b 1Kb] peccatum moritur? Ideo Dominus  ut uidit hominum pullulare delicta, iustum solum cum sua progenie reseruauit; aquam autem supra montes quoque exire precepit. Et ideo in illo diluuio omnis corruptela carnis interiit, sola iusti prosapia et forma permansit. Nonne hoc est diluuium, quod est baptisma; quo peccata omnia diluuntur, sola iusti mens et gratia resuscitatur?

2. Multa sunt genera baptismatum, sed unum baptisma, clamat Apostolus . Quare?  Sunt baptismata gentium, sed non sunt baptismata. Lauacra sunt, baptismata esse non possunt. Caro lauatur, non culpa diluitur; immo in illo lauacro contrahitur. Erant autem baptismata Iudeorum, , alia superflua, alia in figura. Et figura ipsa nobis proficit, quia ueritatis est nuntia.



CAPUT II.

Piscine Probatice ab angelo commote, ac ei qui primus in illam descendisset, sanitatem restituentis; itemque paralytici ad Christum responsio edisseruntur.

3. Quid lectum est heri? [a 1Kb] Angelus, inquit, secundum tempus descendebat in piscinam, et quotiescumque descendisset angelus, mouebatur aqua; et  qui prior descendisset, sanabatur ab omni languore quocumque tenebatur.  [b 2Kb] Quod significat figuram uenturam Domini nostri Iesu Christi.

4. Angelus quare? Ipse est enim magni consilii Angelus . Secundum tempus, quod ad horam nouissimam seruabatur; ut in occasu ipso diem deprehenderet, et differret occasum. Quotiescumque ergo descendisset angelus, mouebatur aqua. Dicis fortasse: Quare modo non mouetur? Audi quare? Signa incredulis, fides credentibus .

5. Qui prior descendisset, sanabatur ab omni infirmitate. Qui est prior, tempore, an honore? Utrumque intellige. Si tempore, prior qui descendisset, sanabatur ante, hoc est, de populo 356 Iudeorum magis quam de populo nationum. Si honore, qui  prior descendisset, hoc est, qui haberet Dei metum, studium iustitie, [c 1Kb] gratiam caritatis, castitatis affectum; ipse magis sanabatur. Tamen tunc temporis unus sanabatur, tunc, inquam, temporis in figura qui prior descendisset, solus curabatur. Quanto maior est gratia Ecclesie, in qua omnes saluantur, quicumque descendunt?

6. Sed uidete mysterium. uenit Dominus noster iehsu Christus ad piscinam, multi egri iacebant. Et facile ibi multi egri iacebant, ubi unus tantummodo curabatur. Deinde [d 1Kb] ait ad illum paralyticum: Descende. Ait ille: Hominem non habeo . uide ubi baptizaris. Unde sit baptisma, nisi de cruce Christi, de morte Christi? Ibi est omne mysterium,  quia pro te passus est. In ipso redimeris, in ipso saluaberis.

7. Hominem, inquit, non habeo; hoc est, quia per hominem mors, et per hominem resurrectio mortuorum . Non poterat descendere, non poterat saluari, qui non credebat quod Dominus noster iehsu carnem suscepisset ex uirgine. Hic autem qui opperiebatur mediatorem Dei et hominum, hominem Iesum Christum, exspectans eum de quo dictum est: Et mittet Dominus hominem qui saluos faciat eos ; dicebat: Hominem non habeo; et ideo ad sanitatem meruit peruenire, quia credebat in aduenientem. Melior tamen et perfectior fuisset, si credidisset iam uenisse quem sperabat esse uenturum.



CAPUT III.

 Nonnullis ex historia Naaman enarratis, alias aliquot eiusdem sacramenti figuras perstringit.

8. Nunc uide singula. Diximus figuram precessisse in Iordane, quando Naaman leprosus ille mundatus est. Puella illa ex captiuis  que est, nisi que speciem habebat Ecclesie, et figuram representabat? Captiuus enim erat populus nationum, captiuus erat, non dico captiuitatem [e 1Kb] sub hoste aliquo populo constitutam: sed eam captiuitatem dico que maior est, quando diabolus cum suis seuo dominatur imperio, et captiua sibi colla subiicit peccatorum.

9. Ergo habes unum baptisma, aliud in diluuio, habes tertium genus, quando in mari Rubro baptizati sunt patres, habes quartum genus in piscina, quando  mouebatur aqua. Nunc te consulo utrum credere debeas quia habes 357 presentiam Trinitatis in hoc baptismate, [f 1Kb] quo baptizatur in Ecclesia.



CAPUT Iu.

Alias duas baptismatis figuras; in ferro quod ad preces Elisei natauit, nec non in fonte qui, misso ligno, dulcis factus est, proponit Auctor.

10. Idem itaque Dominus noster iehsu Christus in Euangelio suo dicit ad Apostolos: Ite, baptizate omnes gentes in nomine Patris, et Filii, et Spiritus sancti . Sermo hic Saluatoris est.

11. Dic mihi, o homo! Inuocauit Elias de celo ignem, et descendit ignis de celo .  Inuocauit Eliseus Domini nomen, et de aqua ferrum securis ascendit quod demersum fuerat . Ecce aliud genus baptismatis. Quare? Quia omnis homo ante baptismum quasi ferrum premitur atque demergitur: ubi baptizatus fuerit, non tamquam ferrum, sed tamquam iam leuior fructuosi ligni species eleuatur. Ergo et hic figura altera. Securis erat qua cedebantur ligna. Cecidit manubrium de securi, hoc est, ferrum demersum est. Filius prophete nesciuit quid faceret: sed hoc solum sciuit, ut rogaret Eliseum prophetam, et remedium postularet. Tunc ille lignum misit, et ferrum leuatum est. uides ergo quod in cruce Christi omnium hominum leuatur infirmitas?

12. Aliud, etsi non ordinem tenemus; quis enim  possit omnia gesta comprehendere Christi? sicut apostoli dixerunt . Moyses cum uenisset in desertum, et sitisset populus, et uenisset ad Merrha fontem, et bibere [a 1Kb] uellet aquam: quia ubi primum hausit, amaritudinem sensit, et cepit bibere non posse; ideo Moyses misit lignum in fontem, et cepit aqua que antea erat amara, dulcescere 

13. Quid significat, nisi quia omnis creatura corruptele obnoxia, aqua amara est omnibus. Etsi ad tempus suauis est, etsi ad tempus iucunda; amara tamen est, que non potest auferre peccatum. Ubi biberis, sities: ubi potus ceperis suauitatem, iterum amaritudinem senties. Amara ergo aqua: sed ubi crucem Christi, ubi acceperis celeste sacramentum, incipit  esse dulcis et suauis: et merito dulcis, [b 1Kb] in qua culpa reuocatur. Ergo si in figura tantum ualuerunt baptismata, quanto amplius ualet baptisma in ueritate?



CAPUT u.

Ad preces sacerdotis adesse Trinitatem et colligit e superioribus, et ex figuris corporeis quibus in Christum atque in discipulos Spiritus sanctus illapsus dicitur, confirmat.

14. Nunc ergo consideremus. uenit sacerdos , precem dicit ad fontem, inuocat 358 Patris nomen, presentiam Filii et Spiritus sancti: utitur uerbis [c 1Kb] celestibus. Celestia uerba que? Christi sunt, quod baptizemus  in nomine Patris et Filii et Spiritus sancti. Si ergo ad hominum sermonem, ad inuocationem sancti aderat presentia Trinitatis, quanto magis ibi adest, ubi sermo operatur eternus? uultis scire quia descendit Spiritus? [d 1Kb] Audisti quia quasi columba descendit  . Quare quasi columba? Ut increduli uocarentur ad fidem. In principio signum debuit esse, in posterioribus debet esse perfectio.

15. Accipe aliud: [e 1Kb] Post mortem Domini nostri Iesu Christi apostoli erant in uno loco, et orabant in die pentecostes; et subito factus est magnus sonus, quasi cum ui magna Spiritus ferretur, et uise sunt lingue disperse, sicut ignis . Quid hoc significat, nisi descensum Spiritus sancti, qui se uoluit incredulis etiam corporaliter demonstrare, hoc est, corporaliter per signum, spiritaliter per sacramentum? Ergo manifestum testimonium eius aduentus, nobis autem fidei iam prerogatiua defertur; quia in principio signa incredulis fiebant, nobis iam in plenitudine Ecclesie [f 1Kb] non signo, sed fide ueritas  colligenda est.



CAPUT uI.

Cum in homines mortis sententia propter peccatum lata fuisset, baptismus ad eosdem resuscitandos inuentus astruitur.

16. Nunc disputemus quid sit quod dicitur baptisma. uenisti ad fontem, descendisti in eum, attendisti summum sacerdotem, leuitas et presbyterum in fonte uidisti. Quid est baptismum?

17. In principio Deus noster hominem fecit, ut si peccatum non gustaret, morte non moreretur. Peccatum contraxit, factus est obnoxius morti, eiectus est de paradiso. Sed Dominus qui sua uellet beneficia permanere, et insidias omnes abolere serpentis, rescindere  quoque omne quod nocuit; primum quidem sententiam tulit in hominem: Terra es, et in terram ibis ; et morti hominem fecit obnoxium. Erat diuina sententia, solui humana conditione non poterat. Remedium datum est, ut homo moreretur, et resurgeret. Quare? Ut illud quod ante damnationis loco cesserat, loco cederet beneficii. Quid illud est nisi mors? Queris quomodo? Quia mors interueniens finem facit peccati. Quando enim morimur, utique peccare desistimus. Satisfactum ergo sententie uidebatur, quia homo qui factus fuerat ut uiueret, si tamen non peccaret, incipiebat mori. Sed ut Dei perpetua gratia perseueraret, mortuus est homo: sed Christus inuenit resurrectionem, id est, ut redintegraret celeste beneficium, quod fraude fuerat  serpentis amissum. Utrumque ergo 359 pro nobis; quia et mors finis est peccatorum, et resurrectio nature est reformatio.

18. uerumtamen ne in hoc seculo diaboli fraus uel insidie preualerent, inuentum est baptisma. De  quo baptismate audi quid dicat Scriptura, immo Filius Dei, quia Pharisei qui noluerunt baptizari baptismo Ioannis, consilium Dei spreuerunt . Ergo baptismum consilium Dei est. Quanta est gratia, ubi est consilium Dei?

19. Audi ergo: nam ut in hoc quoque seculo nexus diaboli solueretur, inuentum est quomodo homo uiuus moreretur, et uiuus resurgeret. Quid est [a 1Kb] uiuus? Hoc est uita corporis uiuens, cum ueniret ad fontem, et mergeretur in fontem. [b 1Kb] Quid est aqua, nisi de terra? Satisfit ergo sententie celesti sine mortis stupore. Quod mergis, soluitur sententia illa: Terra es, et in terram ibis ; impleta sententia, locus est beneficio remedioque celesti. Ergo aqua de terra, possibilitas autem uite nostre non admittebat ut terra operiremur, et de terra resurgeremus.  Deinde non terra lauat, sed aqua lauat; ideo fons quasi sepultura est.



CAPUT uII.

Triplicis interrogationis et immersionis exemplum in trina responsione Petri exstitisse. Quare cum tota Trinitas peccata dimittat, dicitur unum nomen esse in quo saluari nos oporteat; et qua ratione Christo in baptismo commoriamur, atque ungamur in uitam eternam?

20. Interrogatus [c 1Kb] es: Credis in Deum Patrem omnipotentem? Dixisti: Credo, et mersisti, hoc est, sepultus es. Iterum interrogatus es: Credis in Dominum nostrum Iesum Christum, et in crucem eius? Dixisti: Credo, et mersisti; ideo et Christo es consepultus: qui enim Christo consepelitur, cum Christo  resurgit. Tertio interrogatus es: Credis et in Spiritum sanctum? Dixisti: Credo, tertio mersisti? ut multiplicem lapsum superioris etatis absolueret trina confessio.

21. Denique ut uobis afferamus exemplum, sanctus apostolus Petrus posteaquam in passione 360 Domini lapsus uideretur infirmitate conditionis humane; [d 1Kb] qui antea negauerat, postea ut illum lapsum aboleret et solueret, tertio interrogatur a Christo, si Christum amaret; tunc ille dicit: Tu nosti,  Domine, quia amo te . Tertio dixit, ut tertio absolueretur.

22. Sic ergo peccatum dimittit Pater, sicut dimittit Filius, sic et Spiritus sanctus. In uno autem nomine baptizari nos iussit, hoc est, in nomine Patris, et Filii, et Spiritus Sancti. Noli mirari quia dixit unum nomen ubi est, una substantia, una diuinitas, una maiestas. Hoc est nomen de quo dictum est: In quo oportet omnes saluos fieri  In hoc nomine omnes saluati estis, redditi estis ad gratiam uite.

23. Clamat ergo Apostolus, sicut audistis in lectione presenti: Quoniam quicumque baptizatur, in morte Iesu baptizatur . Quid est in morte? Ut quomodo Christus mortuus est, sic et tu mortem degustes: quomodo Christus mortuus est  peccato, et Deo uiuit; ita et tu superioribus illecebris peccatorum mortuus sis per baptismatis sacramentum, et surrexeris per gratiam Christi. Mors ergo est, sed non in mortis corporalis ueritate, sed in similitudine; cum enim mergis, mortis suscipis et et sepulture similitudinem: crucis illius [e 1Kb] accipis sacramentum, quod in cruce Christus pependit, et clauis confixum est eius corpus. Tu ergo cum crucifigeris, Christo adheres, clauis Domini nostri Iesu Christi adheres; ne te diabolus possit abstrahere. Teneat te clauus Christi, quem reuocat humane conditionis infirmitas.

24. Ergo mersisti , uenisti ad sacerdotem: quid tibi dixit? [f 1Kb] Deus, inquit, Pater omnipotens qui te regenerauit ex aqua  et Spiritu sancto, concessitque tibi peccata tua, ipse te ungat in uitam eternam. uide ubi unctus es: in uitam, inquit, eternam. Noli hanc uitam [g 1Kb] illi uite anteferre. uerbi gratia, si exsurgat inimicus aliquis, si uelit tibi fidem tuam auferre, si minatur mortem, ut preuaricetur quisquam, uide quid eligas: [h 1Kb] noli eligere illud in quo non es unctus, sed elige illud in quo unctus es; ut uitam eternam uite preferas temporali. Per Christum Dominum nostrum. Amen.



LIBER TERTIUS.



361 CAPUT PRIMUM.


Quare in baptismo demersi ac uiuificati recipiant unguentum in capite, et quid sit regeneratio: qua ratione etiam nos piscis in mari seculi huius imitari naturam oporteat? Item de mysterio lotionis pedum, cuius licet usus in Ecclesia Romana non obtineat, utilitas haud parua declaratur.

1. Hesterno [a 1Kb] die de fonte disputauimus, cuius species ueluti quedam sepulcri forma est; in quem, credentes in Patrem et Filium et Spiritum sanctum, recipimur et demergimur et surgimus, hoc est, resuscitamur. Accipis autem [b 6Kb] , hoc est, unguentum supra caput . Quare supra caput? Quia sensus sapientis in capite eius, Salomon ait ; friget enim  sapientia sine gratia: [c 1Kb] sed ubi gratiam acceperit sapientia, tunc opus eius incipit esse perfectum. Hec regeneratio dicitur.

2. Quid est regeneratio? Habes in Actibus apostolorum , quod ille uersiculus qui dicitur in psalmo secundo: Filius meus es tu, ego hodie genui te, ad resurrectionem spectare uideatur. Namque sanctus [d 1Kb] apostolus Petrus in Actibus apostolorum sic interpretatus est, quod tunc quando resurrexit Filius a mortuis, Patris uox resulta uerit: Filius meus es tu, ego hodie genui te . Unde et primogenitus a mortuis dicitur. Ergo resurrectio quid est, nisi quando de morte ad uitam resurgimus? Sic ergo et in baptismate, quoniam similitudo  mortis est, sine dubio dum mergis et resurgis, similitudo fit resurrectionis. Recte itaque secundum interpretationem apostoli Petri sicut illa resurrectio regeneratio fuit, ita et ista resurrectio regeneratio est.

3. Sed quid dicis quia in aquam mergis? Ideo peregrinaris, ideo te dubitatio tenet? Legimus quidem:  Producat terra ex se fructum germinantem . Similiter et de aquis legisti: Producant aque animantia , et nata sunt animantia. Illa quidem in principio creature: sed tibi reseruatum est, 362 ut aqua te regeneret ad gratiam, sicut alia generauit ad uitam. Imitare illum piscem qui minorem quidem adeptus est gratiam; tamen debet tibi esse miraculo. In mari est, et super undas est: in mari est, et super fluctus natat. In mari tempestas furit, stridunt procelle: sed piscis natat, non demergitur; [e 1Kb] quia natare consueuit. Ergo et tibi hoc seculum mare est. Habet diuersos fluctus, undas graues, seuas tempestates. Et tu esto piscis, ut seculi te unda non mergat. Pulchre autem Pater dicit ad Filium: Ego hodie genui te , hoc est, quando  redemisti populum, quando ad celi regnum uocasti, quando implesti uoluntatem meam, probasti meum esse te Filium.

4. Ascendisti de fonte, quid secutum est? Audisti lectionem. [f 2Kb] Succinctus summus sacerdos, licet enim et presbyteri fecerint, tamen exordium ministerii a summo est sacerdote. Succinctus, inquam, summus sacerdos pedes tibi lauit. Quod est istud mysterium? Audisti utique quia Dominus cum lauisset discipulis aliis pedes, uenit ad Petrum, et ait illi Petrus: Tu mihi lauas pedes ? Hoc est, tu dominus seruo lauas pedes? tu immaculatus mihi lauas pedes? tu auctor celorum mihi lauas pedes? Habes hoc et alibi: uenit ad Ioannem, et ait illi Ioannes: Ego a te debeo baptizari, et tu uenis ad  me ? Ego sum peccator, et tu uenis ad me peccatorem, ut tua quasi peccata deponas, qui peccatum non feceris? uide omnem iustitiam, uide humilitatem, uide gratiam, uide sanctificationem: Nisi lauero, inquit, tibi pedes, non habebis mecum partem.

5. Non ignoramus quod [g 3Kb] Ecclesia Romana hanc  consuetudinem non habeat, cuius typum in omnibus sequimur et formam: hanc tamen consuetudinem non habet, ut pedes lauet. uide ergo, forte propter multitudinem declinauit. Sunt tamen qui dicant et excusare conentur, quia hoc non in mysterio faciendum est, non 363 in baptismate, non in regeneratione: sed quasi hospiti pedes lauandi sint. Aliud est humilitatis, aliud sanctificationis. Denique audi quia [a 1Kb] mysterium est et sanctificatio: Nisi lauero tibi pedes, non habebis mecum partem . Hoc ideo dico, non quod alios reprehendam, sed mea officia ipse commendem. In omnibus cupio sequi Ecclesiam Romanam: sed tamen et nos homines sensum habemus; ideo quod alibi rectius seruatur, et nos rectius custodimus.

 6. Ipsum sequimur apostolum Petrum, ipsius inheremus deuotioni. Ad hoc Ecclesia Romana quid respondet? Utique ipse auctor est nobis huius assertionis Petrus apostolus, qui sacerdos fuit Ecclesie Romane. Ipse Petrus ait: Domine, non solum pedes, sed etiam manus et caput . uide fidem. Quod ante excusauit, humilitatis fuit: quod postea [b 1Kb] obtulit, deuotionis et fidei.

7. Respondit illi Dominus, quia dixerat manus et caput: Qui lauit, non necesse habet iterum lauare, nisi ut solos pedes lauet . Quare hoc? Quia in baptismate omnis culpa diluitur. Recedit ergo culpa: sed quia Adam supplantatus a diabolo est , et uenenum ei effusum est supra pedes, ideo lauas pedes; ut in ea parte in qua insidiatus  est serpens, maius subsidium sanctificationis accedat, quo postea te supplantare non possit. Lauas ergo pedes, ut laues uenena serpentis. Ad humilitatem quoque proficit, [c 1Kb] ut in mysterio non erubescamus, quod dedignamur in obsequio.



CAPUT II.

Baptizatum consignari Spiritu sancto, ad quem cum  spectent omnes uirtutes, quodam tamen precipuo iure septem pertinent: eidem baptizato ubi ad altare accesserit, oculos ceci in Ioannis Euangelio descripti instar, luto liniri, per quod peccatorum confessio significatur: quo loco iis qui peccatores esse se negant, confutatis, oculos hac impositione luti ad uidenda spiritalia aperiri demonstrat.

8. Sequitur spiritale signaculum quod audistis hodie legi ; quia post fontem superest ut perfectio fiat; quando ad inuocationem sacerdotis Spiritus sanctus infunditur, Spiritus sapientie et intellectus, Spiritus consilii atque uirtutis, Spiritus cognitionis atque pietatis, Spiritus sancti timoris: [d 1Kb] septem quasi uirtutes Spiritus .

 9. Et omnes quidem uirtutes ad Spiritum pertinent: sed iste quasi cardinales sunt, quasi principales. Quid enim tam principale, quam pietas? 364 quid tam principale, quam cognitio Dei? quid tam principale, quam uirtus? quid tam principale, quam consilium Dei? quid tam principale, quam timor Dei? sicut timor seculi infirmitas, ita timor Dei magna est fortitudo.

10. Iste sunt septem uirtutes quando consignaris. Nam ut ait Apostolus sanctus: Quia multiformis est, inquit, sapientia Dei nostri . Et ut multiformis est sapientia Dei, ita multiformis est Spiritus sanctus, qui habet diuersas uariasque uirtutes. Unde et Deus uirtutum dicitur: quod aptari potest Patri et Filio et Spiritui sancto. Sed hoc alterius  disputationis, alterius est temporis.

11. Post hec quid sequitur? uenire habes ad altare . [e 1Kb] Quoniam uenisti, uidere habes que ante non uidebas, hoc est, mysterium quod legisti in Euangelio; si tamen non legisti, certe audisti. Cecus obtulit se Saluatori ut curaretur: et ille qui alios uerbo tantum et sermone curabat, et  refundebat imperio lumen oculorum; tamen in libro Euangelii qui scribitur secundum Ioannem, qui uere pre ceteris uidit magna mysteria, et designauit, et declarauit; mysterium hoc in illo uoluit prefigurare. Omnes quidem sancti euangeliste, omnes apostoli preter proditorem, omnes sancti; tamen sanctus Ioannes qui ultimus scripsit Euangelium, quasi necessarius requisitus et electus a Christo, maiore quadam tuba fudit eterna mysteria. Quidquid locutus est, mysterium est. Alius dixit cecum curatum, dixit Mattheus, dixit Lucas, dixit Marcus: solus Ioannes quid ait? Tulit lutum, et liniuit super oculos eius, et dixit ei [a 1Kb] : uade in Siloam. Et exsurgens iuit, et lauit, et uenit uidens .

 12. Considera et tu [b 1Kb] oculos cordis tui. uidebas que corporalia sunt, corporalibus oculis: sed que sacramentorum sunt, cordis oculis adhuc uidere non poteras. Ergo quando [c 2Kb] dedisti nomen tuum, tulit lutum, et liniuit super oculos tuos. Quid significat? Ut peccatum tuum fatereris, ut conscientiam tuam recognosceres, ut penitentiam ageres delictorum, hoc est, sortem humane generationis agnosceres. Nam etiamsi non confiteatur peccatum, qui uenit ad baptismum, tamen hoc ipso implet confessionem omnium peccatorum, quod baptizari petit, ut iustificetur, hoc est, ut a culpa ad gratiam transeat.

 13. Nolite otiosum putare. Sunt quidam, scio certe aliquem fuisse qui diceret, cum illi diceremus: In hac etate magis baptizari debes, dicebat ille: Quare baptizor? Peccatum non habeo. 365 Numquid peccatum contraxi? Hic lutum non habuit, quod ei Christus [d 1Kb] non leuerat, hoc est, non ei aperuerat oculos; nullus enim homo sine peccato.

14. Ergo agnoscit se hominem, qui confugit ad baptismum Christi. Itaque et tibi imposuit lutum, hoc est, uerecundiam, prudentiam, considerationem fragilitatis tue; et dixit tibi: uade in Siloam. Quid est Siloas? Quod interpretatur, inquit, missus, hoc est: uade ad illum fontem in quo crux Domini predicatur: uade ad illum fontem in quo omnium Christus redemit errores.

 366 15. Isti, lauisti, uenisti ad altare, uidere cepisti, que ante non uideras; hoc est, per fontem Domini et predicationem Dominice passionis tunc aperti sunt oculi tui: qui ante corde uidebaris esse cecatus, cepisti lumen sacramentorum uidere. Ergo, fratres dilectissimi, uenimus usque ad altare, ad tractatum uberiorem. Et ideo [e 1Kb] quia id temporis est, disputationem integram non possumus incipere: quia prolixior tractatus est, satis sit quod dictum est hodie; et crastina die, si Domino placet, de sacramentis ipsis tractabimus.



LIBER QUARTUS.



365 CAPUT PRIMUM.


Secundum ueteris legis Tabernaculum, et que moris erat ibi seruari, ad baptisterium baptismique effectus adaptantur.

1. In ueteri Testamento sacerdotes frequenter in primum tabernaculum intrare consueuerant: in secundum tabernaculum semel in anno summus intrabat sacerdos . Quod euidenter ad Hebreos recolens, seriem ueteris Testamenti explanat apostolus Paulus . Erat autem in secundo tabernaculo manna, erat etiam uirga Aaron que aruit, et postea refloruit, erat et thymiamaterium.

 2. Quo spectat hoc? Ut intelligatis quid sit secundum tabernaculum, in quod uos introduxit sacerdos, in quod semel in anno summus sacerdos intrare consueuit, hoc est, ad baptisterium, ubi uirga Aaron floruit . Ante arida erat, postea refloruit: et tu aridus eras, et cepisti in fonte irriguo reflorescere. Arueras peccatis, arueras erroribus atque delictis: sed fructum iam afferre cepisti, plantatus secus decursus aquarum.

3. Sed forte dicas: Quid hoc ad populum, si uirga sacerdotis aruerat, et refloruit? Populus ipse quis est nisi sacerdotalis? Quibus dictum est: uos autem genus electum, regale sacerdotium, gens sancta, ut ait apostolus Petrus . Unusquisque ungitur  in sacerdotium, ungitur et in regnum: sed spiritale regnum est, et sacerdotium spiritale.

4. In secundo quoque tabernaculo est thymiamaterium , quod bonum odorem flagrare consueuit; ita et uos iam bonus odor Christi estis, iam [a 1Kb] nulla in uobis sors delictorum, nullus odor grauioris erroris.



CAPUT II.

Humanam in baptismo conditionem admirationi esse ipsis Angelis; hanc enim per illum ad innocentie ac iuuentutis gratiam reuocari.

5. Sequitur ut ueniatis ad altare. Cepistis uenire: spectarunt angeli, uiderunt uos 366 aduenientes, et humanam conditionem illam, que ante peccatorum  tenebroso squalore sordebat, aspexerunt subito refulgere. Ideoque dixerunt: Que est hec que ascendit a deserto dealbata ? Mirantur ergo et angeli. uis scire quia mirantur? Audi ergo apostolum [b 1Kb] Paulum dicentem ea nobis esse collata, que concupiscunt et angeli uidere . Et iterum: Quod oculus non uidit, nec auris audiuit . . . . . que preparauit Deus diligentibus se .

6. Deinde quid acceperis recognosce. Sanctus Dauid propheta hanc gratiam in figura uidit et concupiuit. uis scire quia concupierit? Iterum audi dicentem: Asperges me hyssopo, et mundabor: lauabis me, et super niuem dealbabor . Quare? Quia nix, quamuis sit candida, cito aliqua sorde nigrescit atque  corrumpitur: ista gratia quam accepisti, si teneas quod accepisti, erit diuturna atque perpetua.

7. ueniebas ergo desiderans ad altare, utpote qui tantam gratiam uideras; ueniebas desiderans ad altare, quo acciperes sacramentum. Dicat anima tua: Et introibo ad altare Dei mei, ad Deum qui letificat iuuentutem meam . Deposuisti peccatorum senectutem, sumpsisti gratie iuuentutem: hoc prestiterunt tibi sacramenta celestia. Denique iterum audi dicentem Dauid: Renouabitur sicut aquile iuuentus tua . Bona aquila esse cepisti, que celum petis; terrena fastidis. Bone aquile circa altare: Ubi enim corpus, ibi et aquile . Forma corporis altare est, et corpus Christi est  in altari: aquile uos estis, renouate ablutione delicti.



CAPUT III.

Ostensurus auctor sacramenta nostra quam Iudeorum tum antiquiora tum diuiniora esse, priorem partem conficit instituta inter Melchisedech atque Abraham  comparatione; ubi illum et mysteriorum nostrorum auctorem et Christi figuram exstitisse planum facit.

8. uenisti ad altare, uidisti sacramenta posita super altare, et ipsam quidem 367 miratus es creaturam; tamen creaturam solemnem et notam.

9. Forte aliquis dixerit: Iudeis Deus tantam gratiam [c 1Kb] prestitit, manna illis pluit e celo : quid plus dedit fidelibus suis, quid plus tribuit iis quibus plus promisit?

10. Accipe que dico, anteriora esse mysteria Christianorum quam Iudeorum, et diuiniora esse sacramenta Christianorum quam Iudeorum. Quomodo? Accipe. Iudei quando esse ceperunt? Ex Iuda utique pronepote Abrahe; [d 1Kb] aut, si uis et sic intelligere, ex Lege, id est quando Iudei Legem accipere  meruerunt. Ergo ex pronepote Abrahe Iudei dicti sunt, aut a tempore sancti Moysis. Et si tunc Deus Iudeis murmurantibus manna pluit e celo, tibi autem sacramentorum horum figura precessit, quando Abraham erat, quando uernaculos trecentos [e 1Kb] decem et octo collegit, et tibi persecutus est aduersarios, de captiuitate eruens nepotem suum; tunc uictor uenit, occurrit illi Melchisedech sacerdos, et obtulit ei panem et uinum . Quis habuit panem et uinum? Abraham non habuit. Sed quis habuit? Melchisedech. Ipse ergo auctor sacramentorum . Quis est Melchisedech? Qui significatur rex iustitie, rex pacis. Quis est iste rex iustitie? Numquid homo quisquam potest rex esse iustitie? Quis ergo rex iustitie, nisi  iustitia Dei, qui est Dei pax, Dei sapientia? Qui potuit dicere: Pacem meam do uobis, pacem meam relinquo uobis .

11. Ergo primo intellige sacramenta hec que accipis, anteriora esse quam sint Moysi sacramenta, quecumque Iudei habere se dicunt; et prius cepisse populum Christianum, quam cepisse populum Iudeorum: sed nos in predestinatione, illum in nomine.

12. Obtulit ergo Melchisedech panem et uinum. Quis est Melchisedech? Sine patre, inquit, sine matre, sine generationis ordine, neque initium dierum, neque finem uite habens: hoc habet ad Hebreos epistola. Sine patre, inquit, et sine matre est. Similis cui? Filio Dei. Sine matre 368 natus est Dei  Filius generatione celesti, quia ex solo Deo Patre natus est: et iterum sine patre natus est, quando natus ex uirgine est; non enim ex uirili semine generatus est: sed natus de Spiritu sancto  et uirgine Maria, utero editus uirginali, similis per omnia Filio Dei. Sacerdos quoque erat Melchisedech;  quia et Christus sacerdos, cui dicitur: Tu es sacerdos in eternum secundum ordinem Melchisedech .



CAPUT Iu.

Ut persuadeat hoc sacramentum diuinius habendum quam manna, ex pane ipsummet Christi corpus eiusdem Christi sermone fieri asseuerat: quod postquam allatis uariis effectibus, quibus eiusdem sermonis efficacitas claret, confirmauit; cur sanguis sub aliena specie detur, causam reddit.

13. Ergo auctor sacramentorum quis est, nisi Dominus iehsu? De celo ista sacramenta uenerunt; consilium enim omne de celo est. uere autem magnum et diuinum miraculum quod populo pluit Deus manna de celo, et non laborabat populus, et  manducabat.

14. Tu forte dicis: [a 2Kb] Meus panis est usitatus. Sed panis iste panis est ante uerba sacramentorum : ubi accesserit consecratio,  de pane fit [b 1Kb] caro Christi. Hoc igitur astruamus. Quomodo potest qui panis est, corpus esse Christi? Consecratione. Consecratio autem quibus uerbis est, cuius sermonibus? Domini Iesu. Nam et reliqua omnia [c 2Kb] que dicuntur in superioribus, a sacerdote dicuntur, laudes Deo deferuntur, oratio petitur pro populo, pro regibus, pro ceteris: ubi uenitur ut conficiatur uenerabile sacramentum, iam non suis sermonibus utitur sacerdos, sed utitur sermonibus Christi. Ergo sermo Christi hoc conficit sacramentum.

15. Quis est sermo Christi: Nempe is quo facta sunt omnia. Iussit Dominus, et factum est celum: iussit Dominus, et facta est terra: iussit Dominus, et facta sunt maria. Iussit Dominus, et omnis creatura  generata est . uides ergo 369 quam operatorius sit sermo Christi. Si ergo tanta uis est in sermone Domini Iesu, ut inciperent esse que non erant, [d 6Kb] quanto magis operatorius est, ut  sint que erant, et in aliud commutentur? Celum non erat, mare non erat, terra non erat; sed audi dicentem Dauid: Ipse dixit, et facta sunt: ipse mandauit, et creata sunt .

16. Ergo tibi ut respondeam, non erat corpus Christi ante consecrationem: sed post consecrationem dico tibi quia iam corpus est Christi. Ipse dixit, et factum est: ipse mandauit, et creatum est. Tu ipse eras, sed eras uetus creatura: postea quam consecratus es, noua creatura, esse cepisti. uis scire quam noua creatura? Omnis, inquit, in Christo noua creatura .

17. Accipe ergo quemadmodum sermo Christi creaturam omnem mutare consueuerit, et mutet, cum uult, instituta nature. Quomodo requiris? Accipe,  et primo omnium de generatione eius sumamus exemplum. Consuetudo est ut non generetur homo, nisi ex uiro et muliere, et consuetudine coniugali: sed quia uoluit Dominus, quia hoc elegit sacramentum, de Spiritu sancto et uirgine natus est Christus, hoc est, mediator Dei et hominum homo Christus iehsu . uides ergo quia contra instituta et ordinem natus est, homo est natus ex uirgine?

 370 18. Accipe aliud. Urgebatur populus Iudeorum ab Aegyptiis, interclusus erat mari: diuino imperio uirga Moyses tetigit aquas, et se unda diuisit; non utique secundum sue nature consuetudinem, sed secundum [a 1Kb] gratiam celestis imperii . Accipe aliud. Sitiebat populus, uenit ad fontem: amarus erat fons, misit lignum sanctus Moyses in fontem, et factus est dulcis fons, qui amarus erat; hoc est, mutauit consuetudinem nature sue, accepit dulcedinem gratie . Accipe et quartum exemplum. Ceciderat ferrum securis in aquas, quasi ferrum sua consuetudine demersum est: misit lignum Eliseus, statim ferrum eleuatum est, et aquis supernatauit : utique contra consuetudinem ferri; est enim  materies grauior, quam aquarum est elementum.

19. Ex his igitur omnibus non intelligis quantum operetur sermo celestis? Si operatus est in fonte terreno, si operatus est sermo celestis in aliis rebus, non operatur in celestibus Sacramentis? Ergo didicisti quod ex pane corpus fiat Christi, et quod uinum et aqua in calicem mittitur: sed fit sanguis [b 3Kb] consecratione uerbi celestis .

 20. Sed forte dicis: Speciem sanguinis non uideo. Sed habet similitudinem: sicut enim mortis similitudinem sumpsisti, ita etiam similitudinem 371 pretiosi sanguinis bibis; ut nullus horror cruoris sit, et pretium tamen operetur redemptionis. Didicisti ergo quia quod accipis, corpus est Christi.



CAPUT u.

Ipsis Domini uerbis corpus ac sanguinem eius consecrari et uere confici; proindeque hinc bene colligi pre manna excellere hoc sacramentum, cuius ueritas consignatur per uocem, Amen.

21. uis scire quia uerbis celestibus consecratur ? Accipe  que sunt uerba. Dicit sacerdos: Fac nobis, inquit, hanc oblationem ascriptam, [a 2Kb] ratam, rationabilem, acceptabilem: quod figura est corporis et sanguinis Domini nostri Iesu Christi. Qui pridie quam pateretur, in sanctis manibus suis accepit panem, respexit in celum ad te, sancte Pater omnipotens, eterne Deus, gratias agens, benedixit, fregit, fractumque apostolis suis [b 1Kb] et discipulis suis tradidit dicens: Accipite, et edite ex hoc omnes; hoc est enim corpus meum, quod pro multis confringetur .

22. Similiter etiam calicem postquam cenatum est, pridie quam pateretur, accepit, respexit in celum ad te, sancte Pater omnipotens, eterne Deus, gratias agens, benedixit, apostolis suis et discipulis  suis tradidit, dicens: Accipite, et bibite ex hoc omnes; hic est enim sanguis meus . uide illa omnia. Illa uerba euangeliste sunt usque ad Accipite, siue corpus, siue sanguinem. Inde uerba sunt Christi: Accipite, et bibite ex hoc omnes; hic est enim sanguis meus. Et uide singula.

23. Qui pridie, inquit, quam pateretur, in sanctis manibus suis accepit panem. Antequam consecretur, panis est; ubi autem uerba Christi accesserint, corpus est Christi. Denique audi dicentem: Accipite, et edite ex eo omnes; hoc est enim corpus meum. Et ante uerba Christi, calix est uini, et aque plenus: ubi uerba Christi operata fuerint, ibi sanguis Christi efficitur, qui plebem redemit. Ergo uidete quantis generibus potens est sermo Christi uniuersa conuertere.  Deinde ipse Dominus iehsu testificatur nobis quod corpus suum accipiamus et sanguinem. Numquid debemus de eius fide et testificatione dubitare?

372 24. Iam redi mecum ad propositionem meam. Magnum quidem et uenerabile, quod manna Iudeis pluit e celo : sed intellige. Quid est amplius, manna de celo, an corpus Christi? Corpus utique Christi, qui auctor est celi. Deinde manna qui manducauit, mortuus est: qui manducauerit hoc corpus, fiet ei remissio peccatorum, et non morietur in eternum 

25. Ergo [c 1Kb] non otiose dicis tu: Amen, iam in spiritu  confitens quod accipias corpus Christi. Dicit tibi sacerdos: Corpus Christi; et tu dicis: Amen, hoc est, uerum. Quod confitetur lingua, teneat affectus.



CAPUT uI.

Excellentia sacramenti huius inde probata, quod per illud Dominica passio renouetur, sermonem finit, de materia proximis diebus a se tractanda strictim premonens.

26. Ut scias autem hoc esse sacramentum, huius figura ante precessit. Deinde quantum sit sacramentum, cognosce. uide quid dicat: Quotiescumque hoc feceritis, toties commemorationem mei facietis, donec iterum adueniam .

27. Et sacerdos dicit: Ergo memores gloriosissime eius passionis, et ab inferis resurrectionis, et  in celum ascensionis, offerimus tibi hanc immaculatam hostiam, rationabilem hostiam, incruentam hostiam, hunc panem sanctum, et calicem uite eterne: et petimus et precamur, ut hanc oblationem suscipias in sublimi altari tuo per manus angelorum tuorum, sicut suscipere dignatus es munera pueri tui  iusti Abel, et sacrificium patriarche nostri Abrahe, et quod tibi obtulit summus sacerdos Melchisedech.

28. Ergo quotiescumque accipis, quid tibi dicit Apostolus? Quotiescumque accipimus, mortem Domini annuntiamus . Si mortem annuntiamus, annuntiamus remissionem peccatorum. Si quotiescumque effunditur sanguis, in remissionem peccatorum funditur; debeo illum semper accipere, ut semper mihi peccata dimittantur. Qui semper pecco, semper debeo habere medicinam.

29. Interim et hodie quantum potuimus, explanauimus: sed crastina die sabbato et Dominica de orationis ordine dicemus, quemadmodum possumus. Dominus Deus noster conseruet uobis gratiam quam  dedit, et oculos quos uobis aperuit, plenius illuminare dignetur per unigenitum Filium suum regem ac saluatorem Dominum Deum nostrum, per quem sibi, et cum quo sibi est laus, honor, gloria, magnificentia, potestas cum Spiritu sancto, a seculis, et nunc, et semper, et in omnia secula seculorum. Amen.



LIBER QUINTUS.



373 CAPUT PRIMUM.


Primum repetit quod iam ante dictum est sacramenti, atque adeo ipsius Christi figuram in Melchisedech eiusque sacrificio precessisse: tum duplicem causam cur aqua in calice admisceatur, in medium profert.

1. Hesterno sermo noster ac tractatus usque ad sancti altaris sacramenta deductus est. Et cognouimus sacramentorum istorum figuram Abrahe temporibus precessisse, quando obtulit sacrificium sanctus Melchisedech , neque initium, neque finem habens dierum. Audi, homo, quid dicat Paulus apostolus ad Hebreos. Ubi sunt qui Filium Dei dicunt [a 1Kb] esse de tempore Melchisedech? Dictum est, quia neque initium, neque finem dierum habet:  si Melchisedech non habet initium dierum, num Christus habere potuit ? Sed non est plus figura quam ueritas. uides ergo quia ipse primus et nouissimus . [b 1Kb] Primus, quia auctor est omnium: nouissimus, non quod finem inueniat, sed quod uniuersa concludat.

2. Diximus ergo quod in altari constituatur calix et panis. [c 2Kb] In calicem quid mittitur? uinum. Et quid aliud? Aqua . Sed tu mihi dicis: Quomodo ergo Melchisedech panem et uinum obtulit? Quid sibi uult admixtio aque? Rationem accipe.

3. Primum omnium figura que ante precessit tempore Moysi, quid habet? Quia cum sitiret populus Iudeorum, et murmuraret quod aquam inuenire  non possent, iussit Deus Moysi ut tangeret petram de uirga. Tetigit petram, et petra undam maximam fudit, sicut Apostolus ait: Bibebant autem [a 1Kb] de spiritali consequenti eos petra: petra autem erat Christus . Non immobilis petra que populum sequebatur. Et tu bibe, ut te Christus sequatur. uide mysterium. Moyses, hoc est, propheta: uirga, hoc est, uerbum Dei. 374 Sacerdos uerbo Dei tangit petram, et fluit aqua, et bibit populus Dei. Tangit ergo sacerdos, redundat aqua in calice, salit in uitam eternam, et bibit populus Dei, qui Dei gratiam consecutus est. Didicisti ergo hoc.

4. Accipe et aliud. In tempore Dominice passionis cum sabbatum magnum instaret, quia [b 1Kb] uiuebat Dominus noster iehsu Christus uel latrones, missi sunt  qui percuterent eos: uenientes autem inuenerunt defunctum Dominum Iesum Christum; tunc unus de miltiibus lancea tetigit latus eius, et de latere eius aqua fluxit et sanguis . Quare aqua? quare sanguis? Aqua, ut emundaret: sanguis, ut redimeret. Quare de latere? Quia unde culpa, inde gratia. Culpa per feminam, gratia per Dominum Iesum Christum .



CAPUT II.

Quemadmodum qui mundatus fuerit, et inuitetur a Christo, et ipse ad inestimabilem sacramenti suauitatem aspiret, mystica quorumdam e Canticis locorum interpretatione ostenditur.

 5. uenisti ad altare, uocat te Dominus iehsu, uel animam tuam, uel Ecclesiam, et ait: Osculetur me ab osculis oris sui . uis ad Christum aptare? Nihil gratius. uis ad animam tuam? Nihil iucundius.

6. Osculetur me. [c 1Kb] uides te mundum esse ab omni peccato, quia delicta detersa sunt; ideo te sacramentis celestibus dignum iudicat et ideo inuitat ad celeste conuiuiuum: Osculetur me ab osculis oris sui.

7. Tamen propter sequentia anima tua, uel humana conditio, uel Ecclesia uidens se ab omnibus mundatam esse peccatis, et dignam que ad altare Christi possit accedere  uidit sacramenta mirabilia, et ait: Osculetur me ab osculis 375 oris sui, hoc est,  osculum mihi Christus infigat.

8. Quare? Quia meliora ubera tua super uinum ; hoc est, meliores sensus, meliora sacramenta  tua super uinum. Super illud uinum, quod etsi suauitatem habet, letitiam habet, gratiam habet; tamen in illo letitia secularis, in te autem iucunditas est spiritalis. Iam tunc ergo Salomon inducit nuptias uel Christi et Ecclesie, uel spiritus et carnis et anime.

9. Et addidit: Unguentum exinanitum est nomen tuum, propterea adolescentule dilexerunt te . Que sunt iste adolescentule, nisi anime singulorum, que deposuerunt istius corporis senectutem, renouate per Spiritum sanctum?

10. Attrahe nos, post odorem unguentorum tuorum curremus . uide quid dicat. Non potes sequi Christum, nisi ipse te attrahat. Denique ut scias: Cum exaltatus, inquit, fuero, omnia traham ad me  ipsum .

11. Induxit me Rex in cubiculum suum. Grecus: [e 15Kb] In promptuarium suum, et in cellarium suum, habet. Ubi bona libamina, [f 1Kb] ubi boni odores, ubi mella suauia, ubi fructus diuersi, ubi epule uarie; ut plurimis epulis tuum prandium condiatur.



CAPUT III.

Quam uberes ad eos qui Dominicum corpus acceperint, fructus redeant; et quonam modo Ecclesie de conuiuarum multitudine gestienti respondeat Christus: quantam denique fideles ex Aegyptiaca seruitute reduces in hac esca sentiant iucunditatem.

12. Ergo uenisti ad altare, accepisti corpus Christi. Audi iterum que sacramenta es consecutus.  Audi dicentem sanctum Dauid; et ille in Spiritu hec mysteria preuidebat, et letabatur, et nichil sibi abesse dicebat. Quare? Quia qui acceperit corpus Christi, non esuriet in eternum.

13. Quoties audisti uicesimum secundum psalmum, et non intellexisti? uide quemadmodum aptus sit celestibus sacramentis : Dominus pascit me, et nichil mihi deerit, in loco pascue ibi me collocauit. Super aquam refectionis educauit me, animam meam conuertit. Deduxit me super semitas iustitie propter nomen suum. Nam etsi ambulem in medio umbre mortis, non timebo mala; quoniam tu mecum es. uirga tua et baculus tuus; ipsa me consolata sunt . uirga imperium, baculus  [g 1Kb] passio est, hoc est, eterna diuinitas Christi, sed etiam passio corporalis: illa creauit, hec redemit. Parasti in conspectu meo mensam aduersus 376 eos  qui tribulant me. Impinguasti in oleo caput meum; et poculum meum inebrians quam preclarum est.

14. uenistis ergo [a 2Kb] ad altare, accepistis gratiam Christi, sacramenta estis celestia consecuti. Gaudet Ecclesia redemptione multorum, et astare sibi familiam candidatam spiritali exsultatione letatur. Habes hoc in Canticis canticorum. Letata inuocat Christum, paratum habens conuiuium, quod dignum celesti epulatione uideatur. Ideoque ait: Descendat frater meus in hortum suum, et capiat fructum pomiferarum suarum . Que sunt iste pomifere? Lignum aridum factus eras in Adam: sed nunc per gratiam Christi [b 1Kb] pomifere arbores pullulatis.

15. Libenter accipit Dominus iehsu, et dignatione celesti respondit Ecclesie sue: Descendi, inquit,  in hortum, uindemiaui myrrham cum unguentis meis: manducaui panem meum cum melle meo, et bibi uinum meum cum lacte meo. Edite, inquit, fratres mei, et inebriamini .

16. uindemiaui myrrham cum unguentis meis. Que est ista uindemia? Cognoscite uineam, [c 1Kb] et agnoscetis uindemiam. uineam, inquit, ex Aegypto transtulisti , hoc est populum Dei. uos estis uinea, uos estis uindemia: quasi uinea plantati, quasi uindemia fructum dedistis. uindemiaui myrrham cum unguentis meis, hoc est, in odorem quem accepistis.

17. Manducaui panem meum cum melle meo. uides quod in hoc pane nulla sit amaritudo, sed omnis suauitas sit? Bibi uinum meum cum lacte meo. uides  huiusmodi esse letitiam, que nullius peccati sordibus polluatur? Quotiescumque enim bibis, remissionem accipis peccatorum, et inebriaris in spiritu  . Unde et Apostolus ait: Nolite inebriari uino . . . sed implemini Spiritu sancto ; uino enim qui inebriatur, uacillat et titubat: Spiritu qui inebriatur, radicatus in Christo est. Et ideo [d 1Kb] preclara ebrietas, que sobrietatem mentis operatur. Hec sunt que de sacramentis breuiter percurrimus.



CAPUT Iu.

Ut nouos fideles instituat orandi forma, propositam ipsis instar speculi Dominicam orationem paucis exponit.

18. Nunc quid superest, nisi oratio? Et nolite putare mediocris esse uirtutis scire quemadmodum oretis. Apostoli sancti dicebant ad Dominum Iesum:  Domine, doce nos orare, quemadmodum Ioannes docuit discipulos suos. 377 Tunc ait [e 2Kb] Dominus orationem: Pater noster qui es in celis: sanctificetur nomen tuum: adueniat regnum tuum: fiat uoluntas tua, sicut in celo et in terra: panem nostrum quotidianum da nobis hodie: et dimitte nobis debita nostra, sicut et nos dimittimus debitoribus nostris: et ne nos patiaris induci in tentationem, sed libera nos a malo . uides quam breuis oratio, et omnium plena uirtutum: primus sermo quante sit gratie!

19. O homo! faciem tuam non audebas ad celum attollere, oculos tuos in terram dirigebas, et subito accepisti gratiam Christi, omnia tibi peccata dimissa sunt. Ex malo seruo factus es bonus filius; ideo presume, non de operatione tua, sed de Christi gratia:  gratia enim saluati estis , Apostolus ait. Non ergo hic arrogantia est, sed fides: predicare quod acceperis non est superbia, sed deuotio.  Ergo attolle oculos ad Patrem, qui te per lauacrum genuit: ad Patrem qui te per Filium redemit, et dic: Pater noster. Bona presumptio, sed moderata. Patrem dicis quasi filius: sed noli tibi specialiter aliquid uindicare. Solius Christi specialis est Pater, nobis omnibus in commune est Pater; quia illum solum genuit, nos creauit. Dic ergo et tu per gratiam: Pater noster; ut filius esse merearis. Ecclesie contuitu et consideratione te ipse commenda.

20. Pater noster, qui es in celis. Quid est in celis? Audi Scripturam dicentem: [a 1Kb] Excelsus super omnes celos Dominus . Et ubique habes quod super celos celorum Dominus sit, quasi non in celis et angeli, quasi non in celis et Dominationes. Sed in illis celis, de quibus dictum  est: Celi enarrant gloriam Dei . Celum est ibi, ubi cessauit culpa; celum est ibi, ubi flagitia feriantur: celum est ibi, ubi nullum mortis est uulnus.

21. Pater noster, qui es in celis: sanctificetur nomen tuum. Quid est, sanctificetur? Quasi optemus ut sanctificetur ille qui ait: Estote sancti, quia ego sanctus sum , quasi aliquid ei [b 1Kb] ex nostra precatione sanctificationis accedat. Non, sed sanctificetur in nobis, ut ad nos eius possit sanctificatio peruenire.

378 22. Pater noster, qui es in celis: sanctificetur nomen tuum: ueniat regnum tuum. Quasi non eternum sit Dei regnum. Ipse iehsu dicit: Ego in hoc natus sum ; et tu dicis Patri:  ueniat regnum tuum ; quasi non uenerit. Sed tunc uenit regnum Dei, quando eius estis gratiam consecuti . Ipse enim ait: Regnum Dei intra uos est.

23. ueniat regnum tuum: fiat uoluntas tua sicut in celo et in terra: panem nostrum quotidianum da nobis hodie. Sanguine Christi pacificata sunt omnia,  uel in celo, uel in terra: sanctificatum est celum, deiectus est diabolus. [c 1Kb] Ubi uersatur? Ubi et homo, quem ille decepit. Fiat uoluntas tua, hoc est, sit pax in terra, quemadmodum in celo.

24. Panem nostrum quotidianum da nobis hodie. Memini sermonis mei cum de sacramentis tractarem . Dixi uobis quod ante uerba Christi quod offertur, panis dicatur: ubi Christi uerba deprompta fuerint, iam non panis dicitur, sed corpus appellatur . Quare ergo in oratione Dominica que postea sequitur, ait: Panem nostrum ? Panem quidem dixit, sed , hoc est supersubstantialem. Non iste panis est, qui uadit in corpus: sed ille panis uite eterne, qui anime nostre  substantiam fulcit . Ideo Grece dicitur: Latinus autem hunc panem quotidianum dixit [d 68Kb] quem Greci dicunt aduenientem; quia Greci dicunt aduenientem diem. Ergo quod Latinus dixit, et quod Grecus, utrumque utile uidetur: Grecus utrumque uno sermone significauit, Latinus quotidianum dixit.

25. Si quotidianus est panis, [e 2Kb] cur post annum illum sumis, quemadmodum Greci in Oriente facere consuerunt. Accipe quotidie, quod quotidie tibi prosit. Sic uiue, ut quotidie merearis accipere. Qui non meretur quotidie accipere, non meretur post annum accipere. Quomodo Iob sanctus pro filiis suis offerebat quotidie sacrificium  ne forte aliquid  uel in corde, uel in sermone peccassent? Ergo tu audis quod quotiescumque offertur sacrificium, mors Domini, resurrectio Domini, eleuatio 379 Domini significetur, et remissio peccatorum: et panem istum uite non quotidianum assumis ? Qui uulnus habet, medicinam requirit. uulnus est, quia sub peccato sumus: medicina est celeste et uenerabile sacramentum.

 26. Panem nostrum quotidianum da nobis hodie. Quotidie si accipis, quotidie tibi hodie est. Si tibi hodie est Christus, tibi quotidie resurgit. Quomodo? Filius meus es tu, ego hodie genui te . Hodie ergo est, quando Christus resurgit. Heri et hodie ipse est, apostolus Paulus ait . Sed et alibi ait: Nox precessit, dies autem appropinquauit : nox hesterna precessit, dies hodiernus appropinquauit.

27. Sequitur: Dimitte nobis debita nostra, sicut et nos dimittimus debitoribus nostris. Debitum quid est, nisi peccatum? [a 1Kb] Ergo si non acciperes alieni fenoris pecuniam, non egeres; et ideo peccatum tibi imputatur. Habuisti pecuniam, cum qua diues nascereris. Diues eras, ad imaginem et similitudinem Dei factus : perdidisti quod habebas, hoc est, humilitatem, dum arrogantiam desideras  uindicare: perdidisti pecuniam, sicut Adam nudus est factus : accepisti a diabolo debitum, quod non erat necessarium. Et ideo qui eras liber in Christo, debitor factus es diaboli. 380 Cautionem tuam tenebat inimicus, sed eam Dominus crucifixit,  et suo cruore deleuit : abstulit debitum tuum, reddidit libertatem.

28. Bene ergo ait: Et dimitte nobis debita nostra, sicut et nos dimittimus debitoribus nostris. uide quid dicas: Quomodo ego dimitto, sic et tu dimitte mihi? Si dimiseris, [b 1Kb] bene conuenis, ut dimittatur tibi. Si non dimittis, quomodo eum conuenis, ut dimittatur tibi.

29. Et ne patiaris induci nos in tentationem, sed libera nos a malo. uide quid dicat: Et ne patiaris induci nos in tentationem, [c 1Kb] quam ferre non possumus. Non dicit: Non inducas in tentationem, sed quasi athleta talem uult tentationem, quam ferre possit humana conditio; et unusquisque a malo, [d 13Kb] hoc est, ab inimico, a peccato liberetur.

30. Potens est autem Dominus qui abstulit peccatum uestrum, et delicta uestra donauit, tueri et custodire uos aduersum diaboli aduersantis insidias;  ut non uobis obrepat inimicus, qui culpam generare consueuit. Sed qui Deo se committit, diabolum non timet; Si enim Deus pro nobis, qui contra nos ? Ipsi ergo laus et gloria a seculis, et nunc, et semper, et in omnia secula seculorum, Amen.



LIBER SEXTUS.



379 CAPUT PRIMUM.

Cum Christi uera caro et uerus sanguis in sacramento sint diuini scilicet uerbi omnipotentia consecrati, et aliena specie, ne offensionem pariant, tecti; ex hoc intelligi nos diuine substantie in illo alimento esse participes.

1. Sicut uerus est Dei Filius Dominus noster iehsu Christus, non quemadmodum [a 1Kb] homines per gratiam, sed quasi Filius ex substantia Patris; ita uera caro, sicut ipse dixit, quam accipimus, et uerus eius est potus .

 2. Sed forte dicas (quod dixerunt tunc temporis etiam discipuli Christi audientes dicentem ; forte dicas: [b 1Kb] Quomodo uera? Qui similitudinem uideo, non uideo sanguinis ueritatem .

3. Primo omnium dixi tibi  de sermone Christi qui operatur, ut possit mutare et [c 1Kb] conuertere genera instituta nature .  Deinde ubi non tulerunt sermonem Christi discipuli  eius, audientes quod carnem suam daret manducare, et sanguinem suum daret bibendum, recedebant; solus tamen Petrus dixit: uerba uite eterne habes, et ego a te quomodo recedam ? Ne igitur plures hoc dicerent, ueluti quidam esset horror cruoris, sed maneret gratia redemptionis; ideo in similitudinem quidem accipis sacramentum, sed uere [a 1Kb] nature gratiam uirtutemque consequeris.

381 4. Ego sum, inquit, panis uiuus qui de celo descendi . Sed caro non descendit e celo, hoc est, carnem in terris assumpsit ex uirgine. Quomodo ergo descendit panis e celo, et panis uiuus? Quia idem Dominus noster iehsu Christus consors est et diuinitatis et corporis: et tu qui accipis carnem, diuine eius substantie in illo participaris  alimento .



CAPUT II.

In sacramentis omnibus Trinitatis operationem, diuinarumque personarum equalitatem aduerti posse, ubi obiter perstringitur error Arianorum.

5. Ergo accepisti de sacramentis, plenissime cognouisti omnia, quod baptizatus es in nomine Trinitatis. In omnibus que egimus, seruatum est mysterium Trinitatis. Ubique Pater et Filius et Spiritus sanctus, una operatio, una sanctificatio; etsi quedam ueluti specialia esse uideantur.

6. [b 1Kb] Quomodo? Deus qui te unxit, et signauit te Dominus, et posuit Spiritum sanctum in corde tuo . Accepisti ergo Spiritum sanctum  in corde tuo. Accipe aliud, quia quemadmodum Spiritus sanctus in corde, ita etiam Christus in corde. Quomodo? Habes hoc in Canticis canticorum Christum dicentem ad Ecclesiam: Pone me sicut signaculum in corde tuo, sicut signaculum in brachiis tuis .

7. Ergo unxit te Deus, signauit te Christus. Quomodo? Quia ad crucis ipsius signatus es formam, ad illius passionem: accepisti signaculum ad illius similitudinem; ut ad ipsius formam resurgas, ad ipsius uiuas figuram, qui peccato crucifixus est, et Deo uiuit: et tuus homo uetus in fonte demersus, peccato crucifixus est, sed Deo resurrexit .

8. Deinde habes alibi speciale, quod te uocauerit  Deus, in baptismate autem quasi specialiter concrucifigeris Christo. Deinde quasi specialiter, quando accipis spiritale signaculum, uide distinctionem personarum esse, sed connexum omne mysterium Trinitatis.

9. Deinde quid Apostolus tibi dixit, ut lectum est  nudius tertius? Diuisiones autem gratiarum sunt, idem autem Spiritus. [c 1Kb] Diuisiones ministeriorum sunt, idem autem Dominus. Diuisiones operationum sunt, idem autem Deus, qui operatur omnia in omnibus . Omnia, inquit, operatur Deus. Sed et de Spiritu Dei lectum est: Unus utque idem Spiritus diuidens singulis prout uult . Audi Scripturam dicentem quia diuidit Spiritus pro uoluntate sua, non pro obsequio. Ergo diuidit uobis Spiritus gratiam prout uult, non prout iubetur; et maxime quia Spiritus Dei, Spiritus Christi est. Et illud tenete ipsum esse Spiritum sanctum, ipsum Spiritum Dei, ipsum Spiritum Christi, ipsum Spiritum paraclitum.

382 10. Ariani putant se derogare sancto Spiritui,  si dicant illum Spiritum paraclitum. Quid est paraclitus, nisi consolator? Quasi non et de Patre lectum sit, quia ipse est Deus consolationis . uides ergo quia in eo derogandum putant Spiritui sancto, in quo Patris eterni potestas pio predicatur affectu.



CAPUT III.

Orandi rationem traditurus, Christi atque Apostoli uerba inter se conciliat, cubiculum quo de loquitur Christus, de secreto cordis ac silentio interpretandum esse declarans.

11. Nunc quomodo orare debeamus accipite. Multe uirtutes orationis sunt. Ubi orare debeamus non est mediocre, nec mediocris questio. Ait apostolus: uolo autem uiros orare in omni loco, leuantes puras  manus sine ira et disceptatione . Et Dominus dicit in Euangelio: Tu autem cum oras, intra in cubiculum tuum; et clauso ostio, ora Patrem tuum . Non tibi uidetur esse contrarium, ut dicat Apostolus: In omni loco ora; et Dominus dicat: Intra in cubiculum tuum, et ora? Sed non est contrarium. Hoc ergo absoluamus: deinde quomodo debeas incipere orationem, et quo ordine distinguere, quid subtexere, quid allegare, quemadmodum claudere orationem, deinde pro quo orare debeas: [d 1Kb] hec omnia dicamus.

12. Primo ubi orare debeas. Aliud Paulus uidetur dicere, aliud Dominus. Numquid potnit Paulus contra Christi docere precepta? Non utique. Qua ratione? Quia non contrarius, sed interpres est Christi:  Imitatores, inquit, mei estote, sicut et ego Christi. Quid ergo? Potes ubique orare, et in cubiculo tuo semper orare. Habes ubique cubiculum tuum. Etsi inter gentes, inter Iudeos positus sis; habes tamen ubique tuum secretum. Cubiculum tuum mens tua est. In  populo licet positus, tamen in interiore homine arcanum tuum secretumque conseruas.

13. Tu autem, cum oras, intra in cubiculum tuum. Bene ait, intra; ne sic ores quomodo Iudeus, cui dicitur: Populus hic labiis me honorat, cor autem eorum longe est a me . Non ergo de labiis tantummodo tua procedat oratio. Animo totus intende, intra [a 1Kb] in recessum pectoris tui, totus ingredere. Non te perfunctorium uideat ille, cui te placere desideras. uideat quia ex corde oras ut te ex corde orantem dignetur audire.

14. Tu autem cum oras, intra in cubiculum tuum. Habes hoc et alibi: Ambula, populus meus, et intra in recessus tuos, claude ostium tuum, abscondere pusillum, donec transeat ira Domini . Hoc  locutus est Dominus per prophetam: in Euangelio autem dixit: Tu autem cum oras, intra in cubiculum tuum; et clauso ostio, ora Patrem tuum.

15. Quid est clauso ostio? [b 1Kb] Audi quod ostium habeas, quod debeas claudere, quando oras. 383 Utinam mulieres audirent! Audisti iam; sanctus Dauid docuit te dicens: Pone, Domine, custodiam ori meo, et ostium circuitus labiis meis . Est alibi ostium, quod ait apostolus Paulus dicens: Ut aperiatur, inquit, mihi ostium uerbi ad loquendum mysterium Christi ; hoc est, quando oras, noli sermone clamare, nec diffundere orationem tuam, nec iactare per populos. In secreto tuo ora, securus quod te in secreto possit audire, qui omnia uidet, atque audit uniuersa. Et ora Patrem  tuum in abscondito, [c 1Kb] qui audit te in abscondito deprecantem.



CAPUT Iu.

Quare secreto potius orandum sit, quam cum uociferatione: quare etiam uiri in omni loco orare debeant, non autem mulieres: quonamue spectent uoces subiecte: leuantes puras manus, etc.

16. Quid prosit autem interrogemus, qua ratione secreto magis orare debeamus, quam cum uociferatione. Audi: de consuetudine hominum sumamus exemplum. Si aliquem rogas, qui cito audit, non opus putas esse clamorem : sensim rogas  uoce moderata. Si surdum aliquem roges, nonne incipis uociferari, ut te ille possit audire? Qui ergo clamat, putat quod aliter Deus non possit nisi clamantem audire; [d 1Kb] et cum rogat cum, eius derogat potestati: qui autem in silentio orat, fidem defert, et confitetur quod Deus scrutator cordis et renis sit , et orationem tuam ante ille audiat, quam tuo ore fundatur.

17. Ergo uideamus: uolo autem uiros orare in omni loco . Qua ratione uiros dixit? Utique communis oratio est et mulieribus et uiris. Quod non inuenio, nisi forte sanctus Apostolus ideo uiros dixit, ne mulieres usurparent, et male intelligerent in omni loco, et inciperent ubique clamare, quas in Ecclesia sustinere non possumus.

 18. uolo autem uiros, hoc est, qui possint seruare preceptum, orare in omni loco, leuantes puras manus. Quid est, leuantes puras manus? Numquid debes in oratione tua crucem Domini gentibus demonstrare? Illud quidem signum [e 1Kb] uirtutis est, non pudoris. Est tamen quomodo possis orare, nec figuram demonstres, sed actus tuos leues. Si uis operari operationem tuam, leua puras manus per innocentiam. Leua eas non quotidie: semel leuasti, non opus est ut iterum leues.

19. uolo autem in omni loco uiros orare, leuantes puras manus sine ira et disceptatione. Nihil uerius: Ira, inquit, perdit etiam sapientes . Ideo omni tempore, quantum fieri potest, Christianus uir iracundiam debet temperare, et maxime quando ad  orationem [f 1Kb] accedit; ne 384 perturbet animum tuum indignatio ire, ne quidam furor impediat orationem tuam: sed magis placido accede pectore. Quid enim irasceris? Seruus peccauit? Tu accedis ad orationem, ut tua tibi delicta donentur, et al indignaris. Hoc est, sine ira.



CAPUT u.

De inordinata orantium disceptatione, et qua modestia mulieres orare oporteat: item de inchoatione orationis, eiusque medio ac fine; cum iterata Dominice orationis expositione, que tractatum ducit ad umbilicos.

20. Nunc de disceptatione uideamus. Plerumque  negotiator uenit ad orationem, aut auarus: alter de pecunia cogitat, alter de lucro, alter de honore, alter de cupiditate; et putat quod eum Deus possit audire. Et ideo quando oras, diuina humanis preferre te conuenit.

21. Similiter et mulieres, inquit, uolo orare non iactantes se in ornamentis, neque in margaritis, ait apostolus Paulus . Sed et apostolus Petrus: Mulieris, inquit, gratia plurimum ualet, ut uiri eius conuertatur affectus per uxoris sue bonam conuersationem, et incredulus se conuertat ad gratiam Christi . Hoc ualet mulieris grauitas et pudicitia, et eius bona conuersatio, ut uirum suum uocet ad fidem et deuotionem, quod et prudentis uiri sermo frequenter operatur. Ergo mulier,  inquit, non in ornatu capillorum, non in tortis crinibus ornamentum suum habeat, sed in oratione ex corde puro; ubi est absconditus cordis homo, qui semper est apud Deum locuples . Habes ergo in quo sis diues. In Christo diuitie tue pudicitie sunt et castitatis infule, fides, deuotio, et misericordia. Hi sunt thesauri iustitie, sicut propheta memorauit .

22. Deinde unde debeas incipere. Dic mihi, si uelis hominem rogare, et sic incipias: Da mihi, ecce illud quod te peto; nonne arrogans uidetur oratio? Et ideo inchoari oratio debet a Dei laude, ut roges omnipotentem Deum, cui possibilia sunt omnia, qui habet uoluntatem prestandi. Sequitur obsecratio, sicut Apostolus docuit dicens: Obsecro  ergo primum fieri [a 1Kb] orationes, obsecrationes, postulationes, gratiarum actiones . Prima ergo oratio laudem debet habere Dei: secunda supplicationem; tertia postulationem: quarta gratiarum actionem. Non debes quasi famelicus ad cibum de cibo primum incipere, sed ante a laudibus Dei.

23. Unde et oratores isti sapientes hanc habent disciplinam, ut iudicem fautorem sibi prestent: incipiunt a laudibus eius, ut beneuolum sibi faciant cognitorem. Deinde paulatim incipit rogare iudicem ut patienter dignetur audire. 385 Audet tertio postulationem suam depromere, quid petat exprimere. Quarto quomodo cepit a laudibus Dei, sic debet in laudem desinere.

 24. Habes hoc in oratione Dominica: Pater nostri qui es in celis . [b 1Kb] Laus Dei est, quod pater predicatur: in eo pietatis gloria. Laus Dei, quia in celis habitat, non in terris. Pater noster qui es in celis, sanctificetur nomen tuum, id est, ut sanctificet seruos suos; nomen enim illius sanctificatur in nobis, quando predicantur homines christiani. Ergo optantis est, sanctificetur nomen tuum. Adueniat regnum tuum . Postulatio, [c 1Kb] ut in nobis sit regnum Christi. Si Deus in nobis regnat, locum habere aduersarius non potest. Culpa non regnat, peccatum non regnat: sed regnat uirtus, regnat pudicitia, regnat deuotio. Deinde: Fiat uoluntas tua, sicut in celo et in terra. Panem nostrum quotidianum da nobis hodie . Hec postulatio  maxima est eorum que postulantur. Et dimitte, inquit, nobis debita nostra, sicut et nos dimittimus debitoribus nostris . Ideo quotidie [d 1Kb] accipe, ut quotidie debito tuo indulgentiam petas. Et ne patiaris non induci in tentationem: sed libera nos a malo . Quid sequitur? Audi quid dicat sacerdos: [e 19Kb] per Dominum nostrum Iesum Christum, in quo tibi est, cum quo tibi est honor, laus, gloria, magnificentia, potestas cum Spiritu sancto a seculis, et nunc, et semper, et in omnia secula seculorum, Amen.

25. [f 1Kb] Aliud: Psalmorum Dauid licet unus libellus sit, habens eas uirtutes orationis quas supra diximus ; 386 tamen plerumque et in uno psalmo omnes iste orationis partes inueniuntur, quomodo  in octauo psalmo inuenimus. Denique sic cepit: Domine, Dominus noster, quam admirabile est nomen tuum in uniuersa terra ! Oratio ergo prima. Deinde obsecratio: Quoniam uidebo celos tuos, opera digitorum tuorum: [g 1Kb] hoc est, celos uidebo, lunam et stellas, quas tu fundasti . Utique non celum dicit uidebo, sed uidebo celos, in quibus incipit albescere gratia et splendor celestis. Hos sibi celos tunc promittebat Propheta dari, qui celestem gratiam a Domino [h 1Kb] mererentur. Lunam et stellas quas tu fundasti: lunam Ecclesiam, stellas uocat sanctos celesti gratia refulgentes. Deinde uide postulationem eius: Quid est homo quod meministi eius: aut filius hominis, quoniam uisitas eum?  Minorasti eum paulo minus ab angelis, gloria et honore coronasti eum, et constituisti eum super opera manuum tuarum . Et alia gratiarum actio: Omnia subiecisti sub pedibus eius, oues et boues uniuersas, insuper et pecora campi, etc. .

26. Docuimus pro captu nostro [a 1Kb] forsitan quod non didicimus; et ut potuimus, expressimus. Sanctitas uestra institutis sacerdotalibus informata, laboret  tenere quod accepit a Deo: y [b 1Kb] et oblatio sicut hostia pura, in uobis semper suum signaculum recognoscat, ut et ipsi ad gratiam et ad premia uirtutum peruenire possitis, per Dominum nostrum Iesum Christum; cui est gloria, honor, laus, perpetuitas a seculis, et nunc, et semper, et in omnia secula seculorum. Amen.



[DE PeNITENTIA.]





IN LIBROS DE PeNITENTIA ADMONITIO.


Quandoquidem hi duo libri aduersus Nouatianos scripti fuere, ut Ambrosii consilium, operis ordo atque series, uis ac pondus argumentorum percipiatur minori negotio, non ingratum lectori futurum duximus, si eius oculis unde orta sit illa heresis, quos habuerit progressus, quoue in statu fuerit, cum iidem libri lucubrarentur, proponamus.

Dicti sunt Nouatiani ab auctoribus secte Nouato et Nouatiano, quos inter se cum plerique ueterum, et Grecorum imprimis, male confundant, numquam non distinguit Ambrosius. Horum prior Carthaginensis Ecclesie presbyter fuit, numquam uero ad episcopalem peruenit dignitatem; qua in re Baronius, Petauius, Labeus et alii nonnulli errauerunt. Is erat animo inquieto et scelerato, neque ad aliud magis quam ad res nouas comparato. Idem se coniunxerat Felicissimo, qui lapsis in idololatriam nulla imposita pena reddendam pacem delirabat. Cuius heresi quo plusculum conciliaret auctoritatis eum omni arte atque ambitu protrudit ad diaconatum, non modo non annuente, sed ne consulto quidem antistite ipsius Cypriano. Huic facinori alia tum impudicitie, tum atrocis crudelitatis plena cumulum addiderunt, propter que dies a fratribus ei dictus est apud Cyprianum: sed renouata per id temporis persecutio, ne ulterius in eumdem inquireretur, prohibuit. Usus ea occasione Nouatus Romam profugit; eoque cum sub anni 251 initium uenisset, clerum ac populum ibi offendit de sufficiendo pontifice in locum Fabiani non pridem martyrio affecti dissentientes.

Diuisa Romanorum studia duo presbyteri in se conuerterant, Cornelius et Nouatianus. Hic stoicorum philosophorum scita profitebatur, homo acerrimi ingenii, multiiuge doctrine, nec facundie uulgaris: uerum preterquam quod exorcismis subiectus fuerat, eum in lecto propter aduersam ualetudinem baptizatum sacra unctione episcopus non consignauerat. Neglectis tamen hisce defectibus, ipsum idem presul honore sacerdotali dignatus est; unde in animis populi haud paruam excitauit offensionem. Itaque cum in pontificem plura iustioraque suffragia Cornelium retulissent, uirum eximie uirtutis, atque in singulis Ecclesie gradibus exercitatum, Nouatianus repulse impatiens electionem illam euertere secum statuit. Hoc inceptum ut perficeret, famosum libellum scripsit in Cornelium: ac denique ordinationem eius idcirco legitimam esse negauit, quod eos Christianos qui seuienti persecutione thura idolis adoleuerant, a sua communione non reiiceret. Pellexit in factionem suam non paucos e populo: quam occasionem Nouatus rebus suis opportunam ratus, Nouatiano se mancipauit. Igitur ut pro uirili promoueret eiusdem partes, id technis suis est consecutus, ut ille a tribus episcopis, quos rudes et simplices ab exigua et uilissima Italie parte ad hoc exciuerat, ordinaretur in pontificem; unde tum primum antipape nomen a constituta Christi religione incognitum audiri cepit. Ordinationem suam datis litteris missisque legatis Africane atque Orientali Ecclesie significauit: sed ea ubique repudiata est.

Interim ut inuidiam Cornelio conflare pergeret, ac sibi auctoritatem quodam discipline fuco compararet, docebat ea potestate carere Ecclesiam qua lapsorum, quos in Libellaticos, Thurificatores, et Apostatas distinguebant, crimen dimitteretur, cum tamen eosdem ad penitentie opera exhortandos esse neutiquam negaret. Primo quidem isti hos intra fines se continebant. Sed cum acriter premerentur a Cypriano et aliis Patribus, qui non sine summa iniuria quam ueniam atrocioribus peccatis, puta homicidio, et adulterio concedebant, illam solis lapsis negari demonstrabant; eo denique compulsi sunt, ut peccata omnia contenderent eque esse irremissibilia. Puduit tamen eorum sectatores huius amentie; postea enim non defuere, qui hanc sententiam ad sola grauiora crimina restrictam uellent.

Arrisit plurimis seueritatis illa species, breuique ex his secta numerosa coalescens, ut ab orthodoxis distingueretur, sibi uanissimum , id est, mundorum nomen arrogauit. Episcoporum eiusdem secte amplum catalogum magna cum laude texit Socrates . Describit etiam suscepta ab eiusdem professoribus pro Christi diuinitate certamina, eorumque tam claram in suppliciis constantiam fuisse tradit, ut ea inducti ipsi Catholici,  preces cum illis in templis ipsorum optarent sociare. Que quidem haberemus minus suspecta, si a scriptore in eas partes non tam propenso proficiscerentur. Eam heresim diuersa concilia proscripserunt, et quid in iis qui redirent ad Ecclesiam, seruandum esset, preceperunt. Quamuis autem in illam Patrum eruditissimi calamum strinxerint, ipsa tamen per omnes ferme Christiani orbis plagas propagata diutissime perseuerauit.

Eamdem hoc in statu offendit Ambrosius, cum ipsam hisce duobus libris aggressus est . Primum aptissime a moderationis, quam in Nouatianis desiderari certum erat, commendatione orditur. Tum commissam Ecclesie criminum quorumlibet absoluendorum potestatem astruit , Deum ad clementiam quam ad seueritatem magis propensum esse demonstrans . Postea uero ubi obiectioni a diuina immutabilitate petite satisfecit , ipsis uicissim e uariis Scripture testimoniis, ac potissimum ex eo quod Petro celi claues Christus promisit , acriter instat. His alia momenta ex eorum principiis moribusque desumpta iungit . Mox ad alias obiectiones gradum faciens , maxime in eo refellendo quod de peccato ad mortem uenditabant, moratur ; ostensoque doctrinam orthodoxam a Ioanne Euangelista clare asseri , futilia eorum responsa prorsus euertit . Postremo ex Corinthii a Paulo separati, ac deinde sacris redditi historia ualidissimum confirmando catholico dogmati ducit argumentum .

In altero libro  postquam docuit sollicite ac mature agendam esse penitentiam, precipua duo Nouatianorum presidia impugnat. Primum  illis suppeditabant Apostoli uerba eos qui lapsi essent renouari non posse ad penitentiam asseuerantis: secundum uero  iidem mutuabantur ex Ioannis Euangelio, ubi dicitur peccatum in Spiritum sanctum neque in hoc neque in futuro seculo dimittendum. Utramque autem difficultatem ea ui rationum tractat et diluit, que posteris theologis pene omnibus facem in his soluendis preluxerit, ut nos suis locis obseruauimus. Probat denique ab ipsis peccatores ad baptismi repetitionem induci , ut eius beneficio ueniam, quam penitentie operibus negabant, assequerentur; cum apostoli e contrario nobis criminum ueniam nusquam non promittant. Hinc occasionem nactus, Christianos inuitat  ad penitentiam, cuius et partes singulas qualitatesque oculis subiicit. Adiungit fore ut Christus eorum lacrymis nec non matris Ecclesie precibus motus, ad eos accedat spiritalem resurrectionem operaturus, cuius formam in Lazaro exstitisse memorat . Suscitationem eius sicut et conuiuium, cui una cum Domino idem interfuit, contra Nouatianos propositum confirmat, uenie qua Corinthium donauit Paulus, exemplo iterum adhibito. Sub hec oculos in se ipse reflectens , ut sibi detur et a commissis propriis absolutio, et commiseratio in alienis, quanta maxima potest animi submissione Deum precatur. Ad ultimum excussis que circa penitentiam obrepere solent, uitiis , et premonstrata que in eligendo ad publicam penitentiam tempore obseruanda sit, cautione, librum absoluit.

Porro quod ad tempus huius operis, nobis uidemur illud non incommode ex locis duobus inter se comparatis colligere posse, nimirum ex illis uerbis, de Penitentia duos iam dudum scripsi libellos, que in Expositione psalmi XXXuII quam anno 393 scriptam ostendimus , habentur; et ex eo quod ait commentationis huius lib. II: Peccamus et nos seniores , maxime uero e superioribus istis, Ego laborem aliquem pro sancta Ecclesia tua suscepi . Etenim cum hoc ultimo loco publicum laborem, ac nemini non notum designari dubium non sit, eum de certamine uel in Iustinam Arianorum antesignanam, uel in Symmachum idolorum propugnatorem suscepto oportet intelligi. Quapropter intermedium aliquem annum eidem huic operi assignandum constat, forte 384; fit enim ea ratione ut uertente 393, uir sanctus dicere potuerit, Iam dudum scripsi.

Ultima hec uerba satis aperiunt cuinam auctori tribuenda sit ea commentatio: sed quod in eiusdem lib. II raptum se a tribunalibus, ac pro Ecclesia laborem suscepisse loquitur, hoc tam Ambrosianum est, ut Petrum Sotum  uehementer miremur id operis Doctori nostro ereptum uoluisse propter eos locos, quibus ut eidem ipsi ascribatur, persuaderi nemo non debeat. Sed eius rationes, si tanti erunt, suo tempore discutiemus. Hic autem id unum adiiciemus, August. eosdem libros tamquam uere Ambros. iterum ac tertio citantis  uel solam auctoritatem prestare coniecturis omnibus, que quantum imponere soleant etiam doctis, in memorato theologo exemplum exstat. uerum maiori haud dubie in culpa fuit Riuetus , qui relatis Soti argumentis, opposita maligne tacuerit. Huius silentii in opere quo censura huiusmodi librorum promittitur, causam peruidere arduum non est. uix enim alibi clarius a Christo Ecclesie tradita peccatorum dimittendorum auctoritas, necessitas eorumdem confitendorum, ac tandem bonorum operum corporisque castigationum meritum manifestantur.





SANCTI AMBROSII MEDIOLANENSIS EPISCOPI DE PeNITENTIA, LIBRI DUO [a 96Kb] . 



[LIBER PRIMUS.]



389 CAPUT PRIMUM.


Moderationis laus. Quam necessaria sit ea uirtus prefectis Ecclesie, potissimum Dominice caritatis ac mansuetudinis exemplo demonstrari. Ab hac ergo cum desciuerint Nouatiani, eos pro Christi discipulis habendos non esse: quorum superbia et inclementia castigatur.

1. Si [b 2Kb] uirtutum finis ille est maximus, qui plurimorum spectat profectum, moderatio prope omnium pulcherrima est: que ne ipsos quidem quos damnat, offendit; et quos damnauerit, dignos solet facere absolutione. Denique sola est, que Domini quesitam sanguine Ecclesiam propagauerit, imitatrix beneficii  celestis, et redemptionis uniuersorum salubri fine temperans, quem ferre possint aures hominum, mentes non refugere, non pauere animi.

2. Etenim qui studet humane infirmitatis emendare uitia, ipsam infirmitatem suis debet sustinere, et [c 1Kb] quodammodo pensare humeris , non abiicere. Nam pastor ille Euangelicus lassam ouem uexisse legitur, non abiecisse . Et Salomon ait: Noli iustus esse nimium ; debet enim iustitiam temperare moderatio. Nam quemadmodum se tibi curandum prebeat, quem 390 fastidio habeas; qui  contemptui se, non compassioni medico suo putet futurum?

3. Ideo Dominus iehsu compassus nobis est; ut ad se uocaret, non ut deterreret. Mitis uenit, uenit humilis. Denique ait: uenite ad me omnes, qui laboratis, et onerati estis, et ego uos reficiam . Reficit ergo Dominus iehsu, non excludit, neque abiicit: meritoque tales discipulos elegit, qui Dominice uoluntatis interpretes, plebem Dei colligerent, non repudiarent. Unde liquet eos inter Christi discipulos non esse habendos, qui dura pro mitibus, superba pro humilibus sequenda opinantur: et cum ipsi querant Domini misericordiam, aliis eam denegant; ut sunt doctores Nouatianorum, qui [d 9Kb] mundos se appellant.

 4. Quid his superbius, cum Scriptura dicat: quia nemo mundus a peccato, nec unius diei infans ; et Dauid clamet: A delicto meo munda me ? Sanctiores isti quam Dauid, de cuius nasci familia Christus incarnationis elegit mysterio, cuius posteritas [e 1Kb] aula celestis est, utero uirginali suscipiens mundi Redemptorem? Quid autem durius, quam ut indicant penitentiam, quam non relaxent; cum utique ueniam negando, incentiuum auferant penitentie? Nemo enim potest bene agere penitentiam, nisi qui sperauerit indulgentiam .



391 CAPUT II.


Quod Nouatiani dicunt se non nisi lapsis negare communionem, hoc neque cum Scriptura, neque cum sua ipsorum doctrina congruere: quod uero diuine potestatis reuerentiam pretexunt, eos hoc ipso in illam esse iniurios; cum is iniuriam inferat, qui creditum sibi munus aut eius partem nolit exercere: ceterum ligandi et soluendi ius quod heresi non potest attribui, pulchre uindicari ab Ecclesia, quippe que Spiritu sancto id acceperit, in quem isti superbe agunt.

5. Sed negant his oportere reddi communionem, qui preuaricatione lapsi sunt. Si unum tantum crimen exciperent sacrilegii, cui ueniam negarent, dure  quidem, sed tamen diuinis tantum redargui uiderentur sententiis, assertionibus tamen suis conuenirent; Dominus enim crimen nullum excepit, qui peccata donauit omnia. At cum [a 2Kb] omnia peccata Stoicorum quodam more paribus putent estimanda mensuris, et eque eum qui gallum, ut aiunt, gallinaceum, atque illum qui patrem suffocauerit, perpetuo asserant celestibus abdicandos mysteriis; quomodo unius criminis obiiciunt reos, [b 1Kb] cum indignissimum esse non possint etiam ipsi negare, ut paucorum pena perueniat ad multos?

6. [Alias cap. II.] Sed aiunt se Domino deferre reuerentiam, cui soli remittendorum criminum potestatem reseruent. Immo nulli maiorem iniuriam faciunt, [c 1Kb] quam qui eius uolunt mandata rescindere, commissum  munus refundere. Nam cum ipse in Euangelio suo dixerit Dominus iehsu: Accipite Spiritum sanctum; quorum remiseritis peccata, remittuntur eis: et quorum detinueritis, detenta erunt ;  quis est ergo qui magis honorat, utrum qui mandatis obtemperat, an qui resistit?

7. Ecclesia in utroque seruat obedientiam, ut peccatum et alliget et relaxet: heresis in altero immitis, in altero inobediens; uult ligare, quod non resoluat: non uult soluere, quod ligauit; in quo [d 1Kb] se sua damnat sententia. Dominus 392 enim par ius et soluendi esse uoluit et ligandi, qui utrumque pari conditione permisit . Ergo qui soluendi ius non habet, nec ligandi habet. [e 1Kb] Sicut enim secundum Dominicam sententiam, qui ligandi ius habet, et soluendi habet: ita istorum assertio se ipsam strangulat; ut quia soluendi sibi ius negant, negare debeant et ligandi. Quomodo igitur potest alterum licere, alterum  non licere? [f 1Kb] Quibus donatum utrumque est, aut utrumque licere manifestum est, aut utrumque non licere certum est. Ecclesie utrumque licet, heresi utrumque non licet; ius enim hoc solis permissum sacerdotibus est. Recte igitur hoc Ecclesia uindicat, [g 1Kb] que ueros sacerdotes habet: heresis uindicare non potest, que sacerdotes Dei non habet. Non uindicando autem ipsa de se pronuntiat, quod cum sacerdotes non habeat, ius sibi uindicare non debeat sacerdotale. Ita impudenti contumacia pudentem cernimus confessionem.

8. Specta etiam illud, quoniam qui Spiritum sanctum accepit, et soluendi peccati potestatem et ligandi accepit. Sic enim scriptum est: Accipite Spiritum sanctum; quorum remiseritis peccata, remittuntur:  et quorum detinueritis, detenta erunt . Ergo qui soluere non potest peccatum, non habet Spiritum sanctum. Munus Spiritus sancti est officium sacerdotis, ius autem Spiritus sancti in soluendis  ligandisque criminibus est; quomodo igitur munus eius uindicant, de cuius diffidunt iure et potestate?

9. Quid! quod insolentiores sunt. Nam cum ad misericordiam promptior quam ad seueritatem sit Spiritus Dei; quod ait se uelle, id nolunt: quod nolle, hoc agunt; cum uindicare iudicis sit, remittere misericordis. Tolerabilius igitur, Nouatiane, remitteres, quam ligares; aliud enim quasi [a 1Kb] delinquendi parcus usurpares, aliud quasi erumne compassus ignosceres.



393 CAPUT III.

Iisdem Nouatianis ueniam grauioribus tantum criminibus abs se denegari opponentibus, respondet S. Doctor hac sententia ab illis secte sue parentem rursus  damnari, et offendi ipsummet Deum, qui peccatorum quorumlibet remittendorum fecit potestatem: sed maioribus delictis maiorem quoque penitentiam adhibendam esse. Adiicit autem ipsos in hoc peruersos sese prebere, quod huiusmodi culparum distinctio seueritatis materiam Deo relinquat: cuius misericordiam in incarnatione Christi adeo mirabiliter emicantem imitari detrectant.

10. Sed aiunt se, exceptis grauioribus criminibus, relaxare ueniam leuioribus. Non hoc quidem auctor uestri erroris [b 1Kb] Nouatianus, qui nemini penitentiam dandam putauit; ea scilicet contemplatione, ut quod ipse non posset soluere, non ligaret; ne ligando sperari a se faceret solutionem. In eo igitur patrem  uestrum propria damnatis sententia, qui distinctionem peccatorum facitis, que soluenda a uobis putetis, et que sine remedio esse arbitremini: sed Deus distinctionem non facit, qui misericordiam suam promisit omnibus, et relaxandi licentiam sacerdotibus suis sine ulla exceptione concessit . Sed qui culpam exaggerauerit, exaggeret etiam penitentiam; maiora enim crimina [c 1Kb] maioribus abluuntur fletibus. Ita nec Nouatianus probatur, qui ueniam interclusit omnibus: nec uos imitatores eiusdem et condemnatores; quia ibi minuitis studia penitentie, ubi augeri oportet; quia grauiora peccata maioribus sustentanda fulcris docuit Christi misericordia.

11. Que autem ista peruersitas est, ut uobis uindicetis  [d 1Kb] possibilia concessu: Deo, ut ipsi dicitis, impossibilia reseruetis? Hoc est sibi eligere causas ignoscendi, Deo materiam seuiendi relinquere. Et ubi  est illud: Sit autem Deus uerax, omnis autem homo mendax, sicut scriptum est: ut iustificeris in sermonibus tuis, et uincas cum iudicaris ? Ut agnoscamus igitur Deum misericordie magis indulgentem esse, quam seueritatis tenacem, ipse ait: Misericordiam malo, quam sacrificium . Quomodo igitur uestrum potest acceptum esse sacrificium Deo, qui negatis misericordiam; cum ipse dicat nolle se mortem peccatoris, sed correctionem ?

12. Cuius interpres Apostolus ait: Quia Deus Filium suum mittens in similitudinem carnis peccati, et de peccato damnauit peccatum in carne; ut iustificatio Legis impleretur in nobis . Non in similitudinem carnis ait; quia Christus ueritatem  suscepit carnis humane, [e 1Kb] non similitudinem: neque in similitudinem peccati ait; quia peccatum non fecit, sed peccatum pro nobis factus est: sed uenit in similitudinem carnis peccati , hoc est, suscepit similitudinem carnis peccatricis; 394 ideo similitudinem, quia scriptum est: Et homo est, et quis agnoscet eum ? [f 1Kb] Homo erat in carne secundum hominem, qui agnosceretur: uirtute supra hominem, qui non agnosceretur; ita et hic carnem habet nostram, sed carnis huius uitia non habet.

13. Non enim sicut omnis homo est, ex uirili erat et feminea permixtione generatus: sed natus de Spiritu sancto et de uirgine , immaculatum corpus susceperat, quod non solum nulla  uitia maculauerant, sed nec generationis aut conceptionis concretio iniuriosa fuscauerat . Nam omnes homines sub peccato nascimur, quorum ipse ortus in uitio est, sicut habes lectum, dicente Dauid: Ecce enim in iniquitatibus conceptus sum, et in delictis peperit me mater mea . Ideo Pauli caro corpus mortis erat, sicut ipse ait: Quis me liberabit de corpore mortis huius ? Christi autem caro damnauit peccatum, quod nascendo non sensit, quod moriendo crucifixit; ut in carne nostra esset iustificatio per gratiam, ubi erat ante colluuio per culpam.

14. Quid ergo dicemus ad hec, nisi quod dixit  Apostolus: Si Deus pro nobis, quis contra nos? Qui Filio proprio non pepercit, sed pro nobis omnibus tradidit eum; quomodo non etiam cum illo omnia nobis  donauit? Quis accusabit aduersus electos Dei? Deus qui iustificat, quis est qui condemnet? Christus qui mortuus est, immo qui et resurrexit, qui est in dextera Dei, qui etiam interpellat pro nobis . Pro quibus ergo Christus interpellat, eos Nouatianus accusat. Quos Christus ad salutem redemit, eos Nouatianus damnat ad mortem. Quibus Christus dicit: Tollite iugum meum super uos, et discite a me quia mitis sum ; Nouatianus dicit: Immitis sum. Quibus Christus dicit; Inuenietis requiem animabus uestris; iugum enim meum suaue est, et onus meum leue est ; his graue onus, et durum imponit iugum Nouatianus.



CAPUT Iu.

 Pergit diuinam probare misericordiam, eamque maiorem esse quam seueritatem Euangelici testimonii expositione ostendit. Eos uero qui Christum negauerunt coram hominibus, non eadem omnes ratione habendos esse, athletarum exemplo palam facit.

15. Quam propensus igitur ad misericordiam sit Dominus iehsu, licet ista satis instruant; tamen etiam ipse te doceat, qui cum aduersus impressionem persecutionis instruere nos uellet, ait: Nolite timere eos qui occidunt corpus, animam autem non possunt occidere: sed potius eum timete, qui potest animam et corpus mittere in gehennam . Et infra: Omnis ergo qui confessus me fuerit coram hominibus, confitebor et ego eum coram Patre meo, qui  est in celis: qui autem negauerit me coram hominibus, negabo et ego eum coram Patre meo, qui est in celis .

395 16. Ubi confitetur, pro omnibus confitetur, omnes complectitur: ubi negat, non omnes negat. Sicut enim supra habet: Omnis qui me confessus fuerit, confitebor et ego eum, hoc est, omnem: consequens erat ut infra quoque [a 1Kb] sic redderet: Omnis autem qui negauerit me. Sed ne omnes negare uideretur, ita subiecit: Qui autem negauerit me coram hominibus, negabo et ego eum. Gratiam promittit omnibus, non omnibus minatur iniuriam. [b 1Kb] Quod est miserationis, exaggerat: quod ultionis, extenuat.

17. Atque ita scriptum est non solum in eo libro, qui secundum Mattheum scribitur Euangelii Domini  Iesu: sed etiam in eo lectum est quem secundum Lucam reperimus ; ut scias non otiose id posuisse utrumque.

18. [Alias cap. III.] Diximus quid scriptum sit, colligamus  sententiam: Omnis, inquit, qui me confessus fuerit , id est, ex quacumque uita, ex quocumque statu qui confessus me fuerit, habebit me remuneratorem confessionis sue. Cum dicitur, Omnis, nullus a remuneratione, qui fuerit confessus, excluditur. Non similiter, omnis qui negauerit, negabitur; potest enim fieri ut aliquis uictus suppliciis, sermone Deum neget, et corde adoret .

19. Numquid eadem causa est eius qui sponte negat, et eius quem tormenta inclinauerint ad sacrilegium, non uoluntas? Quam autem indignum, cum apud homines ualeat certaminis gratia, ut apud Deum non ualere asseratur! Nam sepe in hoc athletarum seculari certamine etiam uictos quorum fuerint  certamina probata, uulgus hominum cum uictoribus coronare consueuit; maxime quos uiderit [c 1Kb] forte dolo aut fraude uictoria exclusos. Christus ergo athletas suos quos uiderit grauibus paulisper cessisse suppliciis, sine uenia patietur manere?

20. Numquid non habebit [d 1Kb] rationem laboris, qui etiam quos proiicit, non in eternum proiicit? Dicit enim Dauid: Non in eternum proiiciet Deus ; et contra hunc audiemus heresim dicentem: Proiicit in eternum? Nec in finem, inquit, misericordiam suam abscidet a generatione in generationem, aut obliuiscetur misereri Deus , clamat Propheta: et sunt qui diuine miserationis quedam inducant obliuia?



CAPUT u.

Obiectioni ab immutabilitate Dei petite respondetur, allatis Scripture testimoniis, quibus misericordiam emergentibus e uolutabro suo peccatoribus Deus promittit: additurque indulgentiam iis parari propensiorem, qui quodammodo inuiti deliquerunt, quod eleganti bello captorum exemplo, et ipsiusmet diaboli prosopopeia illustratur.

21. Sed aiunt ideo se ista asserere, ne mutabilem Deum facere uideantur; si his 396 quibus fuerit iratus, ignoscat. [Alias cap. Iu.] Quid ergo? Repudiabimus diuina oracula, et opiniones istorum sequemur? Sed non Deus alienis assertionibus, sed suis estimandus est uocibus. Quod enim promptius edere possumus  [e 1Kb] insigne eius misericordie, quam quod ipse per prophetam Osee, quibus tamquam iratus minabatur, continuo tamquam reconciliatus indulget? Ait enim: Quid tibi faciam, Ephrem, aut quid faciam tibi, Iuda?  Misericordia uestra, etc. . Et infra: Quomodo te constituam? uelut Adama efficiam te, et sicut Seboim . In ipsa indignatione uelut patrio quodam affectu heret, quomodo ad penam tradat errantem: [a 1Kb] etsi Iudeus meretur, Deus tamen adhuc secum examinat. Sed continuo  qui dixerat: Sicut Adama faciam te, et sicut Seboim; que due urbes ex uicinia Sodomorum parilis excidii traxere consortium: Conuersum est, inquit, cor meum in eo ipso, conturbata est penitentia mea: non faciam secundum iracundiam furoris mei .

22. Nonne apparet quod ideo nobis peccantibus indignetur Dominus iehsu, ut indignationis sue nos terrore conuertat? Indignatio ergo eius non ultionis  exsecutio, sed magis absolutionis est operatio; sic enim dixit: Si conuersus ingemueris, saluus eris . Exspectat gemitus nostros, sed temporales, ut remittat perpetuos: exspectat lacrymas nostras, ut profundat pietatem suam. Sic in Euangelio, uidue matris lacrymis compassus, filium eius resuscitauit . [b 1Kb] Exspectat conuersionem nostram, ut reuertatur et ipse ad gratiam: que, si nullus lapsus nobis irreperet, in nobis perseueraret: sed quia peccatis nostris contrahimus offensam, indignatur, ut humiliemur: humiliamur, ut digni simus magis miseratione quam pena.

23. Doceat te certe Hieremias dicens: Quia non repellet in eternum Dominus; quoniam cum humiliauerit, miserebitur secundum multitudinem misericordie  sue: qui non humiliauit toto corde suo, neque repulit filios hominum . Hoc certe in Threnis Hieremie legimus, et ex his, uel ceteris que sequuntur aduertimus [c 1Kb] quia ideo humiliat sub pedibus suis omnes uinctos terre, ut iudicium eius declinemus . Sed nec toto corde humiliat peccatorem usque ad terram, qui etiam de terra suscitat inopem, et de stercore erigit pauperem; non enim ex toto corde humiliat, qui se uenie reseruat.

24. Quod si non ex toto corde omnem humiliat peccatorem, quanto magis non ex toto corde humiliat eum, qui non ex toto corde peccauit! Nam sicut dixit de Iudeis: Populus hic labiis me honorat, cor autem eorum longe est a me ; fortasse et de aliquibus lapsis dicat: Isti labiis  me negarunt, sed corde mecum sunt. uicit eos pena, non auertit perfidia. Sine causa autem 397 his aliqui ueniam negant, quorum fidem [d 1Kb] eousque confessus persecutor est, ut eam studeret expugnare tormentis. Negarunt semel, sed quotidie confitentur:  negarunt sermone, sed confitentur gemitibus, confitentur eiulationibus, confitentur fletibus, confitentur liberis, non coactis uocibus. Cesserunt quidem ad tempus diaboli tentationi: sed etiam diabolus postea recessit ab his, quos sibi uindicare non potuit. Cessit eorum fletibus, cessit penitentie: quos inuaserat alienos, perdidit suos.

25. Nonne ita istud est, ac si quis [e 1Kb] captiuum uicte urbis populum abducat? Captiuus ducitur, sed inuitus: qui in alienas terras necessitate contendat, intimo tamen non migret affectu, patriam secum animo uehat, querat copiam quemadmodum reuertatur. Quid ergo? Cum huiuscemodi reuertitur, num est aliquis qui persuadeat non recipiendum? [f 1Kb] minore scilicet honore, sed studio propensiore, ne habeat in quo  insultet aduersarius. Si armato ignoscis, [g 1Kb] qui pugnare potuit; non ignoscis ei, in quo sola pugnabat fides?

26. Ipsius diaboli de huiusmodi lapsis si requiramus sententiam, nonne uidetur dicere: Populus hic labiis me honorat, cor autem eorum longe est a me? Quomodo enim mecum est, qui non recedit a Christo? Sine causa autem me colere uidentur, qui doctrinam Iesu custodiunt: ego autem putabam quod meam docerent. Plus damnant, dum comperta deserunt. Certe iehsu in his amplius gloriatur, dum recipit reuertentes. Exsultant omnes angeli; quia gaudium maius est in celo super uno peccatore penitentiam agente, quam in nonaginta et nouem iustis qui non indigent penitentia . De me in celo, de me in terris triumphus sumitur. Nihil  Christo perit, quando hi qui ad me cum fletu uenerant, cum desiderio ad Ecclesiam reuertuntur: et horum exemplo etiam de meis periclitor, qui didicerint nichil hic esse, ubi homines presentibus prouocantur premiis; et plurimum illic, ubi gemitus, lacryme, ieiunia meis epulis preferuntur.



CAPUT uI.

Nouatianos dum peccatores a Christi conuiuio excludunt, non pii Samaritani, sed superbi legisperiti nec non sacerdotis atque leuite, qui reprehenduntur in Euangelio, imitatores esse, immo iisdem etiam inclementiores.

27. [Alias cap. u.] Hos ergo, Nouatiani, excluditis? Quid est enim aliud excludere, nisi spem uenie denegare?  Sed neque semiuiuum illum derelictum a latronibus Samaritanus preteriit: et uulnera eius oleo uinoque curauit, prius infundens oleum quo foueret: supra iumentum 398 suum imposuit uulneratum, in quo eius peccata uexit omnia ; nec ouem pastor despexit errantem .

28. uos autem dicitis: Noli me tangere. uos dicitis uolentes iustificare uos ipsos: Non est proximus noster, superbiores quam legisperitus ille qui Christum tentare cupiebat; ille enim dixit: Quis est meus proximus ? Ille interrogat, uos negatis; sicut sacerdos ille descendentes, et sicut leuita preterientes, quem curandum suscipere debuistis, nec recipientes hospitio, pro quo Christus [a 15Kb] du onumerauit era, cuius te proximum fieri Christus iubet, ut facias in eum misericordiam. Ipse enim est proximus, quem non solum conformis natura coniunxerit, sed etiam misericordia copulauerit. Ab eo te alienum superbia facis, extollens te frustra inflatus mente carnis tue, et non tenens caput. Si  enim caput teneres, aduerteres non tibi eum deserendum, pro quo Christus mortuus est. Si caput teneres, aduerteres corpus omne compaginando potius quam soluendo, in incrementum Dei per copulam caritatis, et redemptionem crescere peccatoris.

29. Cum igitur fructum omnem aufertis penitentie, quid aliud dicitis, nisi hoc: Nemo de uulneratis nostrum ingrediatur hospitium: nemo sanetur in nostra Ecclesia? Apud nos non curantur egroti: sani sumus, medicum non habemus necessarium; quia ipse ait: Non opus est sanis medicus, sed his qui male habent .



CAPUT uII.

 Christum ut omnes ad cenam suam inuitet obtestatus, Nouatianos nec ipsos ad eam ingredi, nec aliis ingressum permittere significat, quod Ecclesia sancta non imitatur. Deinde eosdem hereticos cum Christo, qui omnes saluos fieri cupiat, partem habere non posse planum facit.

30. [Alias cap. uI.] Ergo, Domine Iesu, ad Ecclesiam tuam totus adueni, quoniam Nouatianus excusat. Nouatianus dicit: Iuga boum emi , qui iugum Christi suaue non suscipit, et onus graue collo imponit suo, quod portare non queat. Nouatianus seruos tuos a quibus inuitabatur, tenuit, et contumelia affectos occidit [b 1Kb] quos iterati baptismatis labe inquinauit. Mitte ergo ad exitus uiarum, et collige bonos et malos : et debiles,  et cecos, et claudos introduc in Ecclesiam tuam. Iube impleatur domus tua: introduc omnes ad cenam tuam; quia quem tu uocaueris, dignum facies,  si sequatur. Ille sane reiicitur, qui non habuerit uestem nuptialem, hoc est, amictum caritatis, uelamen gratie. Mitte, inquam, ad uniuersos.

51. [c 1Kb] Non excusat Ecclesia tua a cena tua, excusat Nouatianus. Non dicit familia tua: Sana 399 sum, medicum non requiro; sed dicit: Sana me, Domine, et sanabor: salua me, et saluabor . Denique Ecclesie tue species est in illa, que accessit retro, et tetigit fimbriam uestimenti tui, dicens intra se: Quia si tetigero uestimentum eius, salua ero . Hec ergo Ecclesia confitetur uulnera sua, hec curari cupit.

32. Et tu quidem, Domine, omnes cupis sanare, sed non omnes curari uolunt. Non uult Nouatianus, qui se putat esse sanum. Tu, Domine, egrum te esse dicis, et in minimo nostram sentis infirmitatem, dicens:  Aeger eram, et uisitastis me : Nouatianus illum minimum uisitare nescit, in quo tu desideras uisitari. Tu dicis Petro  excusanti, ne ei pedes lauares: Nisi lauero tibi pedes, non habebis partem mecum . Quod ergo isti possunt consortium tecum habere, qui claues regni non suscipiunt, negantes quod dimittere peccata debeant?

33. Quod quidem recte de se fatentur; non habent enim Petri hereditatem, [d 1Kb] qui Petri sedem non habent, quam impia [e 1Kb] diuisione discerpunt: sed hoc improbe, quod etiam in Ecclesia donari peccata negant posse, cum Petro dictum sit: Tibi dabo claues  regni celorum, et quecumque ligaueris super terram, erunt ligata et in celo: et quecumque solueris super terram, erunt soluta et in celis ; cum et ipse uas electionis Dominice dicat: Si cui autem quid donastis, et ego; nam et ego quod donaui, propter uos in persona Christi . Cur igitur Paulum legunt, si eum tam impie arbitrabantur errasse, ut ius sibi uindicaret Domini sui? Sed uindicauit acceptum, non usurpauit indebitum.



CAPUT uIII.

Quanta discipulis suis Christus contulerit. Nouatianos dum manus imponunt ac baptismum conferunt, a se ipsis redargui; quippe quod eadem auctoritate peccata remittantur in penitentia atque in baptismate. Ad extremum eorum tumor maxime Dominico exemplo  castigatur.

34. [Alias cap. uII.] uult Dominus plurimum posse discipulos suos, uult a seruulis suis ea fieri in  nomine suo, que faciebat ipse positus in terris . Denique ait: Et maiora his facietis . Dedit ut mortuos suscitarent. Et cum ipse Saulo reddere posset usum uidendi, eum tamen ad Ananiam discipulum suum misit; ut eius benedictione Saulo refunderentur oculi, quos amiserat . Petrum quoque secum in mari iussit ambulare, et quia titubauit, reprehendit illico, eo quod [a 1Kb] doni gratiam fidei pusillitate minuisset . Dedit etiam discipulis ut lux mundi essent per gratiam , qui erat ipse lux mundi. Et quia descensurus esset e celo, et in celum ascensurus, Eliam ad celum leuauit , inde eum in terris complacito redditurus tempore. Baptizaturus quoque in Spiritu sancto et igne  400 per Ioannem baptismatis sacramenta premisit.

35. Omnia denique donauit discipulis suis, de quibus ait: In nomine meo demonia eiicient, linguis loquentur nouis, serpentes tollent; et si mortiferum quid biberint, non eis nocebit: supra egros manus imponent, et bene habebunt . Omnia ergo dedit, sed nulla in his hominis potestas est, ubi diuini muneris gratia uiget.

36. Cur ergo manus imponitis, [b 1Kb] et benedictionis opus creditis, si quis forte reualuerit egrotus? Cur presumitis aliquos a colluuione diaboli per uos mundari posse? Cur baptizatis, si per hominem peccata dimitti non licet? In baptismo utique remissio peccatorum omnium est: quid interest, utrum per  penitentiam, an per lauacrum hoc ius sibi datum sacerdotes uindicent? [c 1Kb] Unum in utroque mysterium est.

37. Sed dicis quia in lauacro operatur mysteriorum gratia. Quid in penitentia? Nonne Dei nomen operatur? Quid ergo? Ubi uultis, uindicatis uobis Dei gratiam: ubi uultis, repudiatis? Sed hoc insolentis arrogantie, non sancti timoris est; ut fastidio uobis sint, qui uolunt [d 1Kb] agere penitentiam. Perpeti uidelicet flentium lacrymas non potestis. Non ferunt oculi uestri uilia uestimentorum, illuuiem sordidatorum, superbo oculo et tumido corde delicati mei, indignanti uoce dicentes singuli: Nolite me tangere, quia mundus sum.

38. Dicit quidem Dominus ad Mariam Magdalenam:  Noli me tangere ; sed non dixit, quia mundus sum, qui mundus erat: tu audes, Nouatiane, mundum te dicere, qui etsi operibus  mundus esses, hoc solo uerbo fieres immundus? Esaias dicit: O miser ego, et compunctus corde; quia cum sim homo, et immunda labia habeam, in medio quoque populi immunda labia habentis habitem ! et tu dicis, mundus sum, cum mundus non sit, ut scriptum est, nec unius diei infans ? Dauid dicit: Et a delicto meo munda me , quem utique misericordem sepe Domini iustificauit gratia: tu mundus, cum tam iniustus sis, ut non miserearis; ut festucam in oculo fratris tui uideas, trabem autem que in oculo tuo est, non consideres ? Immundus enim apud Deum omnis iniquus. Quid autem iniustius, quam ut uelis tibi dimitti peccata tua, cum roganti ipse non putes remittenda? Quid iniustius, quam ut te  iustifices, in quo damnas alterum; cum grauiora committas?

39. Denique remissionem celebraturus peccatorum nostrorum Dominus iehsu dicenti sibi Ioanni: Ego a te debeo baptizari, et tu uenis ad me! respondit: Sine modo; sic enim decet nos implere omnem iustitiam . Et Dominus quidem uenit ad peccatorem, cum peccatum ipse non haberet; et baptizari uoluit, cui mundari necesse non erat: uos quis ferat, qui putatis uobis opus non esse mundari per penitentiam; 401 quia mundatos uos esse dicitis per gratiam, quasi iam peccare uobis impossibile sit?



CAPUT IX.

Scripture uerbis, Si autem in Dominum peccauerit  homo, quis orabit pro eo? collatione similium locorum ostenditur non significari neminem rogaturum, sed dignum deprecatorem inquirendum esse, quales fuerunt Moyses ac Ieremias, quorum precibus populo Isrelitico pepercisse Deus legitur.

40. [Alias cap. uIII.] Sed dicitis: Scriptum est: Si peccauerit homo in hominem, orabunt pro eo ad Dominum: si autem in Dominum peccauerit homo, quis orabit pro eo ? Primum, ut supra iam dixi, tunc te ista paterer obiicere, si solis [e 1Kb] preuaricantibus non relaxares penitentiam. Tamen quid scrupuli ista affert questio? Non enim scriptum est: Nullus orabit pro eo: sed, Quis orabit, hoc est, quis ille sit, qui in tali causa orare possit, queritur,  non excluditur.

41. Denique habes in psalmo decimo quarto: Domine, quis habitabit in tabernaculo tuo, aut quis  requiescet in monte sancto suo ? Non enim nullus, sed probatus habitabit: nec hoc dicit quod nemo requiescat, sed requiescat electus. Ut scias hoc esse uerum, non multo post in psalmo uigesimo tertio ait: Quis ascendet in montem Domini, aut quis stabit in loco sancto eius ? id est, non quicumque de uulgo, nec plebeie uilitatis aliquis; sed uite egregie, singularisque meriti. Et ut scias quia cum quis dicitur, non intelligitur nullus, sed aliquis significatur, cum dixisset: Quis ascendet in montem Domini? subiecit: Innocens manibus, et mundo corde, qui non accipit in uano animam suam . Et alibi: Quis sapiens, et intelliget hec ? Numquid dicit quia nullus intelliget? Et in Euangelio: Quis fidelis dispensator  et prudens, quem constituet Dominus super familiam suam, ut det illis in tempore tritici mensuram ? Et ut comprehendas quia de eo dixit, qui utique est, non de eo qui non est, subiunxit: Beatus ille seruus, quem cum uenerit Dominus, inuenerit sic facientem . Et illud ita opinor dictum: Deus, quis similis tibi ? non utique nullus; quia imago Patris Filius est .

42. Similiter igitur accipiendum: Quis orabit pro eo ? hoc est, singularis uite aliquis debet orare pro eo, qui peccauit in Dominum. Quo maior culpa, eo maiora sunt querenda suffragia . Non enim quicumque de uulgo pro Iudeorum populo, sed Moyses rogauit, quando 402 uituli caput  fidei immemores adorauerunt . Numquid errauit Moyses? Atqui non errauit, qui quod rogauit, et meruit et impetrauit. Quid enim talis affectus non impetraret, quando se obiecit pro populo, dicens: Et nunc si dimittis illis peccatum, dimitte; sin autem, dele me de libro uite ? uides quia non tamquam deliciosus intercessor, et fastidii plenus sibi consulat, ne offensionem contrahat, quod Nouatianus metuere se dicit: sed magis omnium memor, sui immemor, offendere non timebat ipse, ut plebem ab offensionis periculo exueret et liberaret.

 43. Merito ergo scriptum est: Quis orabit pro eo? hoc est, talis qualis Moyses, qui se offerat pro peccantibus: talis qualis Hieremias, [a 1Kb] cui prophete cum esset dictum a Domino Deo nostro: Noli orare pro populo isto ; tamen orauit, et ueniam meruit. Denique intercessione prophetica, et obsecratione tanti uatis inflexus Dominus dicit ad Hierusalem; [b 1Kb] quoniam ea quoque penitentiam pro delictis egerat, dicens: Domine omnipotens, Deus Isrel, anima in angustiis, et spiritus anxius clamat ad te: audi, Domine, et miserere . Et iubet luctus uestimenta deponi, et abiici gemitus penitentie; sic enim scriptum est in fine libri: Exue te, Hierusalem, stola luctus et uexationis tue, et indue te decorem eius, que a Deo data est tibi gloria  in eternum .



CAPUT X.

Ioannem non absolute ac simpliciter prohibuisse ne pro sontibus peccati ad mortem fieret oratio; cum pro similibus Moysen, Ieremiam ac Stephanum orasse non ignorauerit; et ipse quoque iisdem ueniam significauerit non denegandam.

44. [Alias cap. IX.] Tales igitur deprecatores in delictis maximis sunt requirendi; nam si quicumque de populo orent, non exaudiuntur.

45. Unde nec illa questio uestra quidquam poterit afferre ponderis, quam sumitis de epistola Ioannis dicentis: Qui scit fratrem suum peccare peccatum non ad mortem, petat, et dabit illi uitam Deus; quia  non peccat ad mortem. Est peccatum ad mortem, non de illo dico, ut oret ; non enim ad Moysen et Hieremiam loquebatur, sed ad populum, qui suorum peccatorum [c 1Kb] alium precatorem deberet adhibere: cui satis est si pro leuioribus delictis Deum precetur, grauiorum ueniam [d 2Kb] iustorum orationibus reseruandam putet. Nam  quomodo Ioannes diceret 403 non orandum pro delicto grauiore, qui legisset Moysen rogasse et impetrasse; ubi erat preuaricatio uoluntaria: qui sciret etiam Hieremiam rogasse .

 46. Quomodo Ioannes diceret non orandum pro peccato quod esset ad mortem, qui ipse in Apocalypsi scripsit mandatum Angelo Ecclesie Pergami ? Habes illic tenentes doctrinam Balaam, qui docebat Balaac mittere scandalum coram filiis Isrel, manducare immolata, et fornicari; ita et tu habes tenentes doctrinam Nicolaitarum, similiter age penitentiam: ceterum uenio tibi cito. uides quod Deus qui penitentiam exigit, ueniam polliceatur! Denique et ibi dicit: Qui habet aures, audiat quid Spiritus dicat Ecclesiis: uincenti dabo manducare manna absconditum .

47. Nonne ipse Ioannes cognouerat Stephanum pro persecutoribus suis, qui Christi nomen audire non poterant, deprecatum; cum de ipsis a quibus  lapidabatur diceret: Domine, ne statuas illis hoc peccatum ? [a 1Kb] Cuius precationis effectum in Apostolo uidemus; Paulus enim qui lapidantium Stephanum uestimenta seruabat , non multo postea per gratiam Christi factus est apostolus, qui fuerat ante persecutor.



CAPUT XI.

Superior Ioannis sententia illustratur alio eiusdem testimonio, quo credentibus in Christum salus promittitur. Unde arguuntur Nouatiani ut qui lapsis fidem suadeant, quibus negent ueniam. Additur multos martyrum post lapsum duplicem gratiam consecutos esse; nec non pii Samaritani exemplo declaratur eos in quibus uel tenuissima fides spiret, non deserendos.

 48. [Alias cap. X.] Ergo quia de Ioannis [b 1Kb] generali epistola sermo est, ipsius Ioannis in Euangelio scripta interrogemus, utrum cum uestra interpretatione conueniant. Scribit enim dixisse Dominum: Quia sic dilexit Deus hunc mundum, ut Filium suum unigenitum daret; ut omnis qui credit in eum, non pereat, sed habeat uitam eternam . Si quem ergo lapsum reuocare cupias; [c 1Kb] ut credat, an ut non credat, hortaris? Utique ut credat. Sed qui credit iuxta Domini sententiam, habebit uitam eternam. Quomodo ergo [d 1Kb] prohibebis orare pro eo, cui eterna uita debetur? cum diuine sit gratie fides, sicut Apostolus in diuisionibus gratiarum docet, quia alii datur in eodem Spiritu fides ;  et discipuli Domino dicant: Adauge nobis fidem . Qui ergo fidem habet, habet uitam: qui uitam habet, non est utique exclusus a uenia. Omnis, inquit, qui credit in eum, non pereat. Cum omnis dicitur, nullus excluditur, nullus excipitur; non enim excipit eum qui lapsus est, si tamen postea bene credat.

49. Plurimos comperimus [e 1Kb] se denuo reformasse  post lapsum, et pro nomine Dei passos: num possumus his martyrum consortia negare, quibus Dominus iehsu non negauit? Audemus 404 igitur dicere non esse his uitam redditam, quibus Christus coronam reddidit? Sicut ergo post lapsum plerisque si patiantur, corona redditur; ita si credant, et fides redditur. Que fides Dei donum est; sicut habes scriptum: Quia a Deo uobis datum est, non solum ut credatis in eum, sed etiam ut pro illo patiamini . Numquid is qui Dei donum habet, potest non habere indulgentiam?

50. Non una autem, sed duplex gratia est, ut omnis qui credit, et patiatur pro Domino Iesu. Habet igitur qui credit suam gratiam: habet autem alteram, si fides eius passionibus coronetur. Neque  enim priusquam pateretur Petrus, sine gratia fuit: sed ubi passus est, acquisiuit alteram. Et plerique qui non habuerunt gratiam, ut pro Iesu paterentur; habuerunt tamen gratiam, ut in Iesum crederent.

51. Ideo dicitur: Ut omnis qui credit in eum, non pereat . Omnis, inquit, hoc est, ex quocumque statu, ex quocumque lapsu, si credat, perire non timeat. Potest enim fieri ut aliquem de Hierusalem descendentem in Hiericho , hoc est de martyrii certamine relapsum in istius uite cupiditatem [f 1Kb] secularemque gratiam, uulneratum a latronibus, hoc est, a persecutoribus, et semiuiuum derelictum Euangelicus ille Samaritanus inueniat, qui nostrarum custos animarum est , et  non pretereat eum, sed curet et sanet.

52, Fortasse ideo non preterit eum, quia aliquid in eo uitale agnoscit; unde is possit uitam resumere. Nonne uobis uidetur ille qui lapsus est, semiuiuus esse, si uitale aliquid [g 1Kb] fides spiret? Nam qui penitus Deum ex suo corde abiicit, ille mortuus est. Qui ergo non penitus abiicit, sed per impressionem tormentorum ad tempus negauit, semiuiuus est. Aut si mortuus est, cur ei dicitis, agendam penitentiam, qui iam curari non potest? Si semiuiuus est, infunde oleum et uinum, non uinum sine oleo, scilicet quod et foueat et remordeat. Tolle eum in iumentum tuum, trade stabulario, duo era ad eius curam impende, esto ei proximus . Proximus autem esse non potes, nisi facias misericordiam;  nemo enim potest dici proximus, nisi qui curauerit, non occiderit. Si autem uis dici proximus, dicit tibi Christus: uade, et tu fac similiter .



CAPUT XII.

Locis ex Ioannis Euangelio iam citatis alius indidem adiungitur. Tum seruandorum Dei mandatorum necessitatem obiicientibus facile respondetur non ei  soli qui semper, sed etiam ei qui post lapsum illa seruauerit, uitam promitti. Quod ubi ex Dauide comprobatum est, quamdam tamen esse inter utrumque differentiam declaratur.

53. [Alias cap. XI.] Aliud simile consideremus: Qui credit in Filium, habet uitam eternam: qui autem [a 1Kb] non credit Filio, non uidebit uitam, sed ira 405 Dei manet super eum . Quod manet utique iam cepit, et ex delicto aliquo cepit; quia ante non credidit. Ubi ergo quis credit, ira Dei discedit, uita autem accedit . Credere ergo in Christum, lucrum uite est; qui enim credit in eum, non iudicatur.

54. Sed referunt hoc loco quoniam is qui credit in Christum, custodire debeat sermonem eius; sic enim  aiunt scriptum, dicente Domino: Ego lux in hunc mundum ueni, ut omnis qui credit in me, in tenebris non maneat: et si quis audierit sermonem meum, et custodierit eum, ego non iudico eum . Ille non iudicat, et tu iudicas? Ille dicit: Ut qui credit in me, in tenebris non maneat, hoc est, et si fuerit in tenebris, non permaneat in eis, errorem emendet, culpam corrigat, custodiat mandata mea; dixi enim: Nolo mortem peccatoris, sed correctionem . Dixi supra: Quoniam qui in me credit, non iudicatur; et hoc custodio: Non enim ueni, ut iudicem mundum, sed ut saluetur mundus per me . Libenter ignosco , prompte indulgeo: [b 1Kb] Misericordiam malo, quam sacrificium ;  quia per sacrificium iustus commendatur, per misericordiam peccator redimitur. Non ueni uocare iustos, sed peccatores . In Lege sacrificium, in Euangelio misericordia est: Lex per Moysen data est, per me gratia . Quid hoc euidentius?

55. Denique et subter ait: Qui spernit me, et non accipit uerba mea, habet qui iudicet eum . Num tibi uidetur accipere uerba Christi, qui se non correxerit? Profecto non uidetur. Qui ergo corrigit se, accipit uerbum eius, hoc est enim uerbum eius, ut se unusquisque reuocet a culpa. Aut excludas igitur necesse est hanc eius sententiam: aut si negare non potes, acquiescas.

56. Oportet eum quoque mandata custodire Dominica,  [c 1Kb] qui peccare desinat, delictis renuntiet. Non ergo de eo debes interpretari dictum, qui semper custodierit; si enim hoc sensisset, addidisset, semper: non addendo autem, de eo pronuntiauit, qui quod audiuit, custodierit: audiuit autem ut corrigeret errorem: custodiuit igitur quod audiuit.

57. [Alias cap. XII.] Quam uero durum sit ut ad penam uocetur perpetuam, qui uel postea custodit  Domini mandata, ipse te doceat, qui etiam non custodientibus mandata sua ueniam non denegauit, sicut habes in psalmi corpore: Si iustitias meas profanauerint, et mandata mea non custodierint; uisitabo in uirga iniquitates eorum, et in flagellis delicta eorum: misericordiam autem meam non disperdam ab eis . Omnibus igitur promittit misericordiam.

58. Sed ne sine iudicio hanc esse misericordiam putetis, est discretio inter eos qui perpetuam detulerint obedientiam mandatis celestibus, et inter eos qui aliquando uel errore, uel necessitate lapsi sint. Et ne nostro circumscribi te argumento putes, [d 1Kb] Christi iudicium accipe; etenim ait: Si sciens seruus uoluntatem domini sui non fecit, uapulabit multis: si  autem nesciuit, 406 uapulabit paucis . Uterque igitur si credat, recipitur, quia castigat omnem filium Deus, quem recipit : et quem castigat, morti utique non tradit; quia scriptum est: Castigans castigauit me Dominus, et morti non tradidit me .



CAPUT XIII.

Qui peccatum ad mortem fecerint, non deserendos, sed penitentie subiiciendos ex Paulo docetur. Quid sit tradi Satane in interitum carnis, et quam hoc optandum. Satanam corpori debilitates inferre, sed eas in spiritus utilitatem conuerti; unde magna Dei elucet potentia, qua illum ut sibi noceat, et nobis prosit, cogit inuitum.

59. Denique Paulus docet non deserendos eos qui  peccatum ad mortem fecerint, sed potius lacrymarum panibus, et potu cercendos flebili; ita tamen ut ipsa moderata esset tristitia. Hoc enim significat: Potum dabis eis in lacrymis in mensura ; ut ipsa mestitia [e 1Kb] mensuram habeat, ne forte abundantiore tristitia absorbeatur , qui agit penitentiam, sicut scripsit ad Corinthios: Quid uultis? In uirga ueniam ad uos, an in caritate, spirituque mansuetudinis ? Sed nec uirga grauis est, quoniam legerat: Tu quidem percuties eum uirga, animam autem eius a morte liberabis .

60. Quid esset in uirga uenire, docet inuectio fornicationis, accusatio incesti, [f 1Kb] reprehensio tumoris,  quod inflati essent, quos magis lugere oporteret; postremo condemnatio rei, ut tolleretur a consortio communionis, et traderetur aduersario, non ad interitum anime, sed carnis . Sicut enim Dominus in animam sancti Iob potestatem non dedit, sed in carnem eius permisit licentiam ; ita et hic traditur Satane in interitum carnis, ut serpens terram eius lingeret, anime non noceret .

 61. [a 1Kb] Moriatur ergo caro nostra cupiditatibus, sit captiua, sit subdita, nec legi mentis nostre repugnet, sed bone seruituti subiecta moriatur; sicut in Paulo qui castigabat corpus suum , ut seruituti redigeret; quo probabilior fieret predicatio, is lex carnis eius cum lege mentis congrueret et conueniret. Interit enim caro, cum sapientia eius [b 1Kb] transit in spiritum; ut iam non que carnis sunt, sapiat, sed que sunt spiritus. Utinam uideam infirmari carnem meam! utinam non trahar captiuus in legem peccati! utinam non in carne uiuam, sed in fide Christi ! Et ideo maior in infirmitate corporis gratia, quam in salute. Denique et Paulum quem multum dilexit , noluit liberare ab infirmitate carnis, cui petenti ut  discederet a se infirmitas, respondit: Sufficit tibi gratia mea; nam uirtus in infirmitate perficitur . Et Paulus plus sibi in infirmitatibus placet, dicens: Cum infirmor, tunc potens sum ; consummatur enim carnis infirmitatibus anime fortitudo.

62. [Alias cap. XIII]. Explanauimus Pauli sententiam; nunc uerba ipsa consideremus, qua ratione dixerit 407 [c 2Kb] quod tradiderit eum Satane in interitum carnis; quia tentator noster diabolus est. Nam debilitates membris singulis infert, et egritudines toti solet mouere corpori. Denique percussit sanctum Iob ulcere malo a pedibus usque ad caput, [d 1Kb] quia in potestate acceperat interitum carnis eius, dicente Deo: Ecce trado tibi eum, tantummodo animam eius  custodi . Hoc iisdem uerbis Apostolus transtulit; dicens quod tradiderit huiusmodi hominem Satane in interitum carnis, ut spiritus saluus sit in die Domini nostri Iesu Christi .

63. Magna potestas, magna gratia, que imperat diabolo, ut se ipse destruat. Se enim destruit, cum hominem quem tentando supplantare studet, [e 1Kb] ex infirmo fortiorem efficit; quia dum carnem debilitat, mentem eius corroborat. Aegritudo enim carnis  peccatum repellit: luxuria autem carnis culpam adolet.

64. Illuditur ergo diabolus, ut se ipse morsu suo  uulneret, et contra se armet, quem debilitandum putauit. Sic et sanctum Iob magis amauit, posteaquam uulnerauit: qui totum corpus [f 1Kb] diris perfusus ulceribus, diaboli quidem morsum pertulit, sed uenena non sensit. Et ideo bene ei dictum est: Adduces draconem in hamo, illudes eum sicut auem: ligabis eum sicut passerem puer, imponens super eum manum .

65. uides quemadmodum a Paulo illudatur, ut in cauernam eius, sicut puer ille propheticus , manum mittat, et nichil serpens noceat ei, de latebris eruat eum, de ueneno eius faciat spiritale antidotum; ut quod uenenum est, medicamentum fiat: uenenum est ad interitum carnis, medicamentum fit ad salutem spiritus. Quod enim nocet corpori,  iuuat spiritum .

66. Manducet ergo terram meam serpens, [g 1Kb] dentem carni infigat, conterat corpus, dicat Dominus et de me: Trado tibi eum, tantummodo animam eius custodi . Quanta uis Christi, ut custodia hominis imperetur etiam ipsi diabolo, qui semper uult nocere. Dominum ergo Iesum nobis propitiemus: imperante Christo, et diabolus ipse fit prede sue custos, uel inuitus mandatis obsecundat celestibus: et quamuis immitis, tamen mansuetis obsequitur imperiis.

67. Sed quid ego commendo obsequium eius? Sit ille semper malus, ut sit bonus Deus semper, qui malitiam eius nobis in gratiam conuertit. uult nocere  ille, sed non potest, si Christus obsistat: carnem ulcerat, sed custodit animam: terram deuorat, [h 1Kb] sed reseruat spiritum. Denique scriptum est: Tunc lupi et agni simul pascentur: leo et bos paleam manducabunt, serpens autem terram ut panem: et non nocebunt, neque uastabunt 408 in monte sancto meo, dicit Dominus . Damnati enim serpentis hec est sententia: Erit tibi terra cibus . Que terra? Ea utique de qua dictum est: Terra es, et in terram ibis .



CAPUT XIu.

Quod supra dixerit Ambrosius carnem ad interitum Satane traditam a serpente comedi, hoc ita demum  docet fieri, si anima carnalibus cupiditatibus liberetur. Quamobrem multa precipit ad oculorum mentisque custodiam necessaria: que castissimi Iosephi exemplo firmat: dehinc omnes ad retia quibus in uoluptatis ignem trahimur, declinanda hortatus; ne timeamus quominus a serpente caro nostra edatur, suadet.

68. Hanc terram serpens manducat, si propitius est nobis Dominus iehsu, [a 1Kb] ut non compatiatur anima carnis debilitati, non accendatur uapore carnis, et calore membrorum. Bonum est nubere magis quam uri ; est enim flamma que interna urit . Unde hunc ignem non alligemus in sinu mentis, et recessu pectoris, ne interioris nostri uramus exuuias, et forense hoc nostre anime uestimentum,  uelamenque carnale edax libidinis flamma consumat, sed transeamus per ignem . Et si quis incidit amoris incendium, transiliat, et transeat: non alliget adulterinam cupiditatem uinculis cogitationum, nullos sibi nodos assidue nexu meditationis astringat; non intendat sepius in formam mulieris meretricis, nec adolescentula ad uultum iuuenis oculos leuet. Et si fortuitu aspexit, et capta est; quanto magis capietur, si curiosa aspexit!

69. uel consuetudo nos doceat. Ideo uelamine obnubit caput suum mulier, ut etiam in publico tuta uerecundia sit: non facile uultus eius adolescentis oculis occurrat, nuptiali uelamine tecta sit; ne uel fortuitis occursibus pateat ad uulnus uel alienum, uel  suum: sed utrumque suum uulnus est. Quod si tegmine caput uelat , ne temere aut uideatur, aut uideat , quanto magis uelare se debet pudoris tegmine, ut etiam in publico habeat suum ipsa secretum!

70. uerum esto, inciderit oculus, sed non intendat affectus. Non enim uidisse crimen est, sed cauendum ne origo sit criminis. uidet carnalis oculus, [b 1Kb] sed premat cordis oculos, maneat mentis uerecundia. Habemus moralem et indulgentem Dominum; dixit quidem propheta: Nolo intendas in formam mulieris fornicarie; sed tamen Dominus dixit: Qui uiderit mulierem ad concupiscendum eam, iam adulterauit eam in corde suo . Non dixit: Si  quis uiderit, 409 adulterauit; sed: Si quis ad concupiscendum uiderit, [c 1Kb] non aspectum obligauit, sed affectum quesiuit. Bonus tamen pudor, qui ipsos corporis oculos sic premere consueuit, ut sepe non uideamus etiam quod uidemus. Etenim specie aspicere uidemur, quidquid occurrerit; sed si non misceatur animi intentio, hic quoque secundum carnis officium  noster aspectus uanescit; ita plus uidemus animo, quam corpore.

71. Et si uiderit caro ignem, non alligemus ignem in sinu, hoc est, in secreto mentis, animique arcano. Non implicemus ignem hunc ossibus, non ipsi nobis nodos iniiciamus; non misceamus sermonem aliquem cum huiusmodi, unde exestuet ignis adulterinus. Sermo iuuencule nodus adolescentium est: uerba adolescentis uincula sunt amoris.

72. uidit hunc ignem Ioseph, quando eum adulterii cupida mulier allocuta est ; uoluit eum capere sermone, misit laqueos labiorum suorum, sed pudicum uirum ligare non potuit. Soluit enim uincula mulieris uox pudoris, sermo grauitatis, habena cautele, fidei custodia, castimonie  disciplina. Capere igitur eum retibus suis impudica non potuit: misit manum, et apprehendit uestem eius, ut nodo stringeret. uerba petulantis mulieris cupiditatum retia sunt, manus eius amoris nodus est : sed nec retibus capi potuit mens pudica, nec nodo: [d 1Kb] excussa uestis, solutus est nodus; et ideo quia non alligauit ignem in sinu mentis sue, non combussit corpus suum.

73. [Alias cap. XIu.] uides ergo, quia animus noster culpe est auctor? Itaque innocens caro, sed plerumque peccati ministra. Ergo [e 1Kb] non te uincat forme concupiscentia. Multa retia tenduntur a diabolo, multi laquei. Oculus meretricis laqueus amatoris est. Ipsi nobis oculi nostri retia sunt; et ideo scriptum est: Neque capiaris oculis tuis . Ipsi  nobis ergo tendimus retia, quibus inuoluimur et implicamur. Ipsi nobis uincula nectimus, sicut legimus: Quia uinculis peccatorum suorum unusquisque constringitur .

74. Et ideo transeamus ignem adolescentie, ardoremque iuuenilis etatis: transeamus aquam, non remaneamus in aqua; ne flumina nos profunda concludant. Transeamus magis, ut et nos dicamus: Torrentem pertransiuit anima nostra ; qui enim transit, saluus est. Denique Dominus sic ait: Si transeas per aquam, tecum sum, flumina te non concludent ; et Propheta dicit: uidi impium superexaltatum ultra cedros Libani: et transiui, et ecce non erat . Transi secularia, [f 1Kb] et cecidisse aspicies altitudines impiorum.  Moyses quoque transiens secularia flumina, uidit uisum magnum, et ait: Transiens uidebo hoc uisum ; si enim fuisset in corporis uitiis et seculi istius lubricis uoluptatibus, tanta non uidisset mysteria.

75. Transeamus ergo et nos ignem hunc libidinis, quem timens Paulus, sed nobis timens, qui castigando  corpus suum, fecerat ut iam 410 non timeret sibi, dicit nobis: Fugite fornicationem . Fugiamus ergo tamquam sequentem, que non post nos, sed in nobis sequitur nosmetipsos. Ergo uideamus diligenter, ne dum illam fugimus, nobiscum eam portemus. uolumus enim plerumque fugere, sed si non penitus eam de nostro excutimus animo, tollimus eam magis, quam relinquimus. Transiliamus ergo eam, ne nobis dicatur: Ambulate in igne flamme uestre, quem accendistis uobis . Quoniam sicut ille qui alligat ignem in sinu uestimenta comburit ; sic qui ambulat super ignem, pedes comburat necesse est; quoniam scriptum est: Ambulabit quis super carbones ignis, pedes autem non comburet ?

 76. Grauis ignis est, et ideo non demus illi alimenta luxurie. Pascitur libido conuiuiis, nutritur deliciis, uino accenditur, ebrietate inflammatur. Grauiora his sunt fomenta uerborum, que uino quodam Sodomitane uitis mentem inebriant. Caueamus tamen et huius abundantiam uini; ubi enim caro inebriatur, mens titubat, animus uacillat, cor fluctuat. Et ideo ad utrumque utile preceptum est, quo monetur Timotheus: uino modico utere propter frequentes tuas infirmitates . Cum calet corpus, trahit uaporem: cum alget morbi frigore caro, refrigeratur anima tua: cum dolet corpus tuum, tristis est mens tua, sed tristitia tua in gaudium ueniet.

77. Noli ergo timere si manducetur caro tua, anima tua non deuoratur. Ideo Dauid non timere se dicit;  quia carnem eius, non animam inimici edebant, sicut legimus: Dum appropinquant super me nocentes, ut edant carnes meas: qui tribulant me inimici mei, ipsi infirmati sunt, et ceciderunt . Ruinam igitur solam facit sibi serpens; ideo serpenti traditur, qui a serpente elisus est; ut quem deiecit, hunc erigat: et fiat ruina serpentis hominis resurrectio. Satanam autem corporalis huius contritionis et carnalis auctorem debilitatis Scriptura ostendit, Paulo dicente: Datus est mihi stimulus carnis mee angelus Satane, qui me colaphizet, ut non extollar . Sic ergo curare Paulus didicit, quemadmodum ipse sanatus est.



CAPUT Xu.

 Rediens a digressione, quid sit uenire in uirga uel in  spiritu mansuetudinis docet. Sequestrandum grauiter lapsum, sed eum Apostoli exemplo sacris reddendum, ubi pie plebis oratione atque lacrymis fuerit expiatus. Expurgari uetus fermentum, cum littere durities mollioris explicationis farina temperatur. Quomodo Ecclesie farina omnes conspergi ac cibo caritatis pasci debeant; ne similes euadant inuidi illius fratris, quem emulantur Nouatiani, quorum tumor illic notatur.

78. Bonus itaque doctor dum promittit alterum de duobus, utrumque donauit. uenit in uirga, quia a communione sacra conuictum remouit. Et bene dicitur tradi satane, qui separatur a Christi corpore. uenit 411 etiam in caritate, spirituque mansuetudinis, uel quia sic tradidit, ut spiritum eius saluum  faceret, uel quia eum quem ante sequestrauerat postea sacramentis reddidit.

79. Nam et sequestrari oportet grauiter lapsum, ne modicum fermentum totam massam corrumpat: et expurgandum est uetus fermentum, uel in singulis uetus homo, hoc est, exterior homo cum actibus suis, uel in populo inueteratus peccatis, uitiisque concretus. Et bene dixit expurgandum, non proiiciendum: quod enim expurgatur, non totum iudicatur inutile; ideo enim purgatur, ut utile ab inutili separetur: quod autem proiicitur, nichil in se utile habere creditur.

80. [Alias cap. Xu.] Iam tunc igitur Apostolus [a 2Kb] reddendum sacramentis iudicauit celestibus, si purgari se ipse uellet. Et bene ait: Expurgate; uelut  enim operibus quibusdam totius populi purgatur, et plebis lacrymis abluitur, qui orationibus et fletibus plebis redimitur a peccato, et in homine mundatur interiore. Donauit enim Christus Ecclesie sue, ut unum per omnes redimeret, que Domini Iesu meruit aduentum, ut per unum omnes redimerentur.

81. Hic sensus Pauli est, quem uerba obscuriorem faciunt. Consideremus ipsum Apostoli sermonem: Expurgate, inquit, uetus fermentum; ut sitis noua conspersio, sicut estis azymi . Siue quod tota Ecclesia suscipiat onus peccatoris, cui compatiendum et fletu, et oratione, et dolore est: et quasi fermento eius se totam conspergat; ut per uniuersos ea que superflua sunt [b 1Kb] in aliquo penitentiam agente, [c 20Kb] uirilis misericordie aut compassionis uelut collatiua  quadam admixtione, purgentur. Siue ut illa mulier  Euangelica docet , que typum pretendit Ecclesie, eo quod fermentum abscondat in farina sua, donec fermentetur totum; ut mundum omne sumatur.

82. Docuit me Dominus in Euangelio quid sit fermentum, dicens: Non intelligitis quia non de pane dixi: Attendite a fermento Phariseorum et Sadduceorum ? Tunc, inquit, intellexerunt quia non dixit a panibus, sed a doctrina Phariseorum et Sadduceorum attenderent sibi. Hoc ergo fermentum, hoc est, doctrinam Phariseorum, 412 et disputationem Sadduceorum abscondit Ecclesia in farina sua; cum litteram legis duriorem spiritali interpretatione molliuit, et uelut mola quadam sue disputationis infregit, proferens uelut [a 1Kb] de folliculis  litterarum mysteriorum interna secreta, et resurrectionis fidem astruens; qua Dei misericordia predicatur, qua reparari uita creditur mortuorum.

83. Non absurda autem uidetur ad hunc locum assumptio comparationis huius. Siquidem regnum celorum est [b 1Kb] peccatoris redemptio: et ideo farina Ecclesie conspergamur omnes boni et mali, [c 1Kb] ut simus omnes noua conspersio. Ne quis autem uereretur, ne fermenti uitiosioris admixtio massam decoloraret, ideo dixit: Ut sitis noua conspersio, sicut estis azymi ; hoc est, tales conspersio uos reddet, qualis erat innocentie uestre pura sinceritas. Ita si misereamur, non fuscamur peccato alieno: sed [d 1Kb] redemptionem eius acquirimus nostre gratie; ut qualis erat puritas, perseueret. Et ideo addidit:  Etenim pascha nostrum immolatus est Christus , hoc est, passio Domini omnibus profuit, et peccatoribus donauit redemptionem, quos flagitii penituit admissi.

84. Itaque epulemur bonum cibum, penitentiam gerentes, leti redemptione; nullus enim cibus est beneuolentia et pietate dulcior: epulis nostris atque letitie nulla de peccatore seruato inuidia admisceatur; ne se ipse a domo Patris, quemadmodum expositus in Euangelio inuidus ille frater, excludat, qui fratrem receptum doluit, quem in perpetuum gaudebat exclusum .

85. Cuius uos similes esse, Nouatiani, non potestis negare, qui ideo, ut dicitis, in Ecclesiam non conuenitis,  quia per penitentiam [e 1Kb] tributa spes fuerat his qui lapsi sunt, reuertendi. Sed hoc pretentum est specie. Ceterum episcopatus amissi dolore succensus Nouatianus schisma composuit.

86. Sed non intelligitis quia de uobis quoque prophetauit Apostolus, et uobis dicit: Et uos inflati estis, et non magis luctum habuistis; ut tollatur de medio uestrum, qui hoc opus fecit ? Utique tunc penitus tollitur, cum aboletur peccatum eius; non enim excludendum ab Ecclesia dicit Apostolus, qui suadet esse purgandum.



413 CAPUT XuI.

Nouatiani cum Apostolo comparantur. Quam pulchre illis conueniat Domini uerbum: Nescitis cuius spiritus estis. Penitentie studium ab eis exstingui, dum  eius fructum e medio tollunt. Hoc pacto Christi promissis priuari peccatores; qui tamen non cito admittendi ad mysteria. Denique penitentium quorumdam exempla proponuntur.

87. Cum igitur apostolus peccatum remiserit, qua uos auctoritate dimittendum negatis? Quis reuerentior Christi, Nouatianus, an Paulus? Sed nouerat Paulus Dominum misericordem; nouerat Dominum Iesum seueritate magis discipulorum offensum, quam misericordia .

88. Denique Iacobum et Ioannem dicentes quod ignem de celo peterent, qui consumeret eos, qui Dominum recipere nolebant, confutauit iehsu dicens: Nescitis cuius spiritus estis; Filius enim hominis non uenit  animas hominum perdere, sed saluas facere . Et illis quidem dixit: Nescitis cuius spiritus estis, qui ipsius erant spiritus; uobis autem dicit: Non estis spiritus mei, qui meam clementiam non tenetis, qui meam refutatis misericordiam; qui excluditis penitentiam, quam ego per apostolos meos predicari uolui in nomine meo.

89. Frustra enim dicitis uos predicare penitentiam, qui tollitis fructum penitentie . Homines enim ad aliquod studium aut premiis aut fructibus incitantur: omne autem studium torpescit dilatione. Et ideo Dominus ut presentium fructu cumularetur deuotio discipulorum, 414 dixit quoniam qui dimisisset omnia sua, et Deum secutus  esset, [a 1Kb] septies tantum reciperet et hic et in futurum . Prius hic promisit, ut fastidia dilationis auferret: addidit et in futurum, ut hic disceres credere in futurum quoque soluenda tibi premia. Remuneratio igitur [b 1Kb] presentium, testimonium futurorum est.

90. Si quis igitur [c 6Kb] occulta crimina habens, propter Christum tamen studiose penitentiam egerit; quomodo ista recipit, si ei communio non refunditur? uolo ueniam reus speret, petat eam lacrymis, petat gemitibus, petat populi totius fletibus; ut ignoscatur, obsecret: et cum secundo et tertio fuerit dilata eius communio, credat remissius se supplicasse, fletus augeat, miserabilior postea reuertatur, teneat  pedes brachiis, osculetur osculis, lauet fletibus, nec dimittat; ut de ipso dicat Dominus iehsu: Remissa sunt peccata eius multa; quoniam dilexit multum .

91. Cognoui quosdam in penitentia sulcasse uultum lacrymis, exarasse continuis fletibus genas, strauisse corpus suum calcandum omnibus; ieiuno ore semper et pallido, mortis speciem spiranti in corpore pretulisse.



CAPUT XuII.

Seueritati pietatem addendam esse, quod Apostolus prestitisse ostenditur in Corinthio. Hunc baptismate contra Nouatianorum cauillos initiatum fuisse  astruitur. Quibus additur non destructionem, sed castigationem carnis, per uocem interitum significari, quod etiam terre similitudine confirmatur.

92. Quid exspectamus ut mortui mereantur ueniam, qui mortem sibi intulerunt, 415 cum uiuerent? Satis est, inquit, ei qui talis est, obiurgatio hec que fit a pluribus; ita ut e contrario magis donetis et consolemini; ne forte abundantiore tristitia absorbeatur . Si satis ad condemnationem est obiurgatio, que fit a pluribus, satis est quoque ad remissionem peccati obsecratio, que fit a pluribus. Moralis magister et nostre fragilitatis conscius, et pietatis diuine interpres, uult donari peccatum, uult consolationem adhiberi; ne tristitia penitentem tedio longe dilationis absorbeat.

 93. Ideo ergo donauit apostolus, nec solum donauit, sed etiam confirmari in eum caritatem uoluit. Qui charus est, non habet duritiam, sed mansuetudinem. Nec solum donauit ipse, sed uoluit etiam omnes donare, et se propter alios donasse dixit; ne multi propter unum diutius contristarentur. Si cui, inquit, donastis, et ego; nam et ego propter uos in persona Christi, ut non circumueniamur a Satana; nec enim uersutias eius ignoramus . Recte potest serpentem cauere, qui eius potest uersutias non ignorare, que multe ad nocendum sunt. uult semper nocere, semper circumuenire; ut mortem inferat: sed debemus cauere ne remedium nostrum fiat eius triumphus; circumuenimur enim ab eo, si per [a 1Kb] nimiam tristitiam pereat, qui potest liberari per indulgentiam.

 94. Et ut sciremus quia de baptizato dicit, addidit: Scripsi uobis in epistola, ne commisceamini fornicariis  huius mundi . Et infra subiunxit: Nunc autem scripsi uobis, non commisceri, si quis frater nominatur fornicator, 416 aut auarus, aut idolis seruiens . Quos simul iunxit ad penam, simul uoluit etiam ad ueniam pertinere. Si quis autem talis est, inquit, cum hoc nec cibum sumas . Quam seuerus pertinacibus, quam indulgens rogantibus! Aduersum illos Christi armatur iniuria, his [b 1Kb] Christi inuocatio suffragatur.

95. At ne quis forte eo moueatur, quia scriptum est: Tradidi huiusmodi hominem Satane in interitum carnis , et dicat: Quomodo potuit ad ueniam pertinere, cuius omnis interierat caro; cum manifestum sit in utroque redemptum hominem, in utroque saluari: neque animam sine carne, neque  carnem sine anima, cum sibi sint gestorum [c 1Kb] operum consortiis copulate, sine consortio uel pene esse uel premii? Is sibi responsum hoc habeat, quod interitus non consummatam absumptionem carnis significet, sed castigationem. Sicut enim mortuus peccato, Deo uiuit: ita illecebre carnis intereunt, et cupiditatibus suis moritur caro: ut castitati ceterisque bonis operibus reuiuiscat.

96. Et quod aptius exemplum, quam de matre sumamus? Namque ipsa de qua assumpti sumus, terra, intermisso exercitio cultuque, uidetur deserta: et aut uinetis quibus consitus est ager, aut oleis moritur; succum tamen proprium uelut quamdam sui animam non amittit. Denique repetita cultione, et creditis seminibus, quibus habilis estimatur, feracior  assurgit fructibus. Non ergo alienum si etiam nostra caro interire sic dicitur; ut repressa magis, quam absumpta credatur.



LIBER SECUNDUS.



415 CAPUT PRIMUM.


Ambrosius libri superioris preceptis noua subtexurus, necessitatem mature agendi penitentiam allegorice insinuat, quam et suadet agendam: deinde illius forma in Apostolo imitationi proposita, uarios eiusdem fructus strictim proponit.

 1. Etsi non pauca que ad cohortationem penitentie proficiant, scripta sint in libro superiore; tamen cum adiici possint complura, ne uelut semesas uerborum nostrorum epulas reliquisse uideamur, inceptum persequamur conuiuium.

2. Agenda est enim penitentia non solum sollicite, sed etiam mature: ne forte Euangelicus ille paterfamilias qui arborem ficum plantauit in uinea sua, ueniat; et querens fructum in ea, si non inuenerit, dicat cultori uinee: Succide illam. Ut quid etiam terram occupat ? Et nisi cultor uinee interueniat dicens: Domine, remitte illam et hoc anno, usque dum fodiam circa illam; et mittam cophinum stercoris: et si 416 quidem fecerit fructum; sin autem, excidatur ficulnea .

3. Stercoremus ergo et nos agrum hunc quem  possidemus, et imitemur laboriosos agricolas, quos [a 1Kb] non pudet fimo pingui satiare terram, et immundo cinere agrum aspergere, ut fructus uberiores colligant.

4. Et quemadmodum stercoremus, docet Apostolus dicens: [b 1Kb] Et estimo omnia ut stercora, ut Christum lucrifaciam ; qui per infamiam et bonam famam meruit Christo placere. Legerat enim quod Abraham dum se stercus et cinerem fatetur,  summa humilitate inuenit Dei gratiam . Legerat quod Iob in stercore sedens omnia que amiserat, recuperauit . Legerat prophetante Dauid, quod Deus de terra suscitat inopem, et de stercore erigit pauperem .

5. Et nos ergo [a 1Kb] non erubescamus fateri Domino peccata nostra? Pudor est ut unusquisque crimina sua prodat: sed ille pudor [b 1Kb] agrum suum arat, spinas tollit perpetuas, sentes amputat, fructus adolet, quos inter mortuos 417 esse credebat. Sequere illum qui bene arando agrum suum, fructus quesiuit eternos. Maledicimur, inquit, et benedicimus: persecutionem patimur, et sustinemus: blasphemamur, et obsecramus: tamquam purgamenta huius mundi facti sumus . Si et tu sic araueris, seminabis  spiritalia. Ara, ut peccatum auferas, fructum acquiras. Ille arauit, ut persecutoris [c 1Kb] in se eradicaret affectum. Quid plus potuit nobis conferre Christus ad studium correctionis, quam ut conuerteret, et daret nobis ex persecutore doctorem?



CAPUT II.

Apostolicum locum ab hereticis contra penitentiam obiectum soluit, eumque de baptismatis iteratione intelligendum cum singularum illius partium expositione, tum premissa ibidem legalium baptismatum mentione ostendit; quamuis subiungat eo quoque illum posse referri, ut quod impossibile sit hominibus, Deo impossibile nequaquam habeatur.

6. Cum igitur tam euidenti et ipsius Apostoli, et  scriptorum eius exemplo redarguantur, tamen adhuc obniti uolunt, et auctoritatem aiunt [d 1Kb] Apostolice sibi suffragari sententie, allegantes scriptum ad Hebreos: Impossibile est enim hos qui semel illuminati sunt, et gustauerunt donum celeste, et participes facti sunt Spiritus sancti, et bonum gustauerunt Dei uerbum, uirtutesque futuri seculi, lapsos iterum renouari in penitentiam, rursus crucifigentes Filium Dei, et ostentatione triumphantes .

7. Numquid Paulus aduersus factum suum predicare potuit? Donauit Corinthio peccatum per penitentiam ; quomodo hic potuit sententiam suam ipse reprehendere? Ergo quia non potuit quod edificauerat destruere, non contrarium  dixisse eum, sed diuersum aduertimus. Quod enim contrarium est, se ipsum impugnat: quod diuersum est, distinctam solet habere rationem. Ita autem contrarium non est, ut alterum suffragetur alteri. Etenim quia de remittenda predicauit penitentia, debuit et de iis qui iterandum putant baptismum, non silere: et prius sollicitudinem nobis auferri oportuit, ut sciremus etiam post baptismum, si qui peccarent, donari eis posse peccatum; ne spe uenie destitutos iterandi baptismatis opinio uana peruerteret: deinde iterandum non esse baptisma rationabili disputatione suadendum fuit.

8. De baptismate autem dictum uerba ipsa declarant, quibus significauit impossibile esse lapsos renouari in penitentiam; per lauacrum enim renouamur,  per quod renascimur, sicut ipse Paulus dicit: Consepulti enim sumus cum illo per baptismum in mortem, ut quemadmodum surrexit Christus ex mortuis per gloriam Patris, ita et 418 nos in nouitate uite ambulemus . Et alibi: Renouamini spiritu mentis uestre, et induite nouum hominem, qui secundum Deum creatus est . Et alibi: Renouabitur sicut aquile iuuentus tua : [e 1Kb] quod etiam aquila, cum fuerit mortua, ex suis reliquiis renascitur, sicut per baptismatis sacramentum, cum fuerimus peccato mortui, renascimur Deo, ac reformamur. Unum ergo baptisma docet, sicut alibi: Una fides; unum, inquit, baptisma .

9. Illud quoque euidens, quod in eo qui baptizatur,  crucifigitur Filius Dei; quia non potuit caro nostra abolere peccatum, nisi crucifixa esset in Christo Iesu. Denique scriptum est, quia quicumque baptizati sumus in Christo Iesu, in mortem ipsius baptizati sumus . Et infra: Si enim complantati sumus similitudini mortis eius, simul et resurrectionis erimus, scientes quia uetus homo noster simul confixus est cruci . Et ad Colossenses ait: Consepulti ei per baptismum, in quo et consurrexistis . Quod ideo scriptum est, ut credamus quia ipse crucifigitur in nobis; ut per illum peccata nostra mundentur, ut ipse chirographum nostrum affigat cruci, qui solus potest donare delicta. Ipse in nobis principatus et potestates triumphat;  quoniam de ipso scriptum est: Principatus et potestates ostentauit, triumphans eos in semetipso .

10. Ergo quod ait in hac epistola que scribitur ad Hebreos, impossibile esse lapsos renouari in penitentiam, rursus crucifigentes Filium Dei, et ostentatione triumphantes , eo spectat, ut de baptismo dictum credamus, in quo crucifigimus Filium Dei in nobis; ut per illum nobis mundus crucifigatur, qui quadam triumphamus specie, dum similitudinem mortis eius assumimus, qui principatus et potestates in sua cruce ostentauit ac triumphauit; ut in mortis eius similitudinem nos quoque de principatibus quorum iugum deponimus, triumphemus. Semel autem crucifixus est Christus, semel  peccato mortuus; et ideo unum, non plura baptismata.

11. Quid, quod et supra doctrinam baptismorum premisit? Et quia multa erant baptismata in lege, merito reprehendit illos qui perfecta [a 1Kb] dimittant, et principium uerbi requirant. Docet nos scire oportere destructa esse uniuersa legis baptismata, [b 1Kb] unum baptisma esse in Ecclesie sacramentis. Hortatur autem nos, ut relinquentes initium uerbi, ad perfectum tendamus: Et hoc faciemus, inquit, si quidem permiserit Deus ; non potest enim sine fauore Dei aliquis esse perfectus.

12. Possem quidem etiam illud dicere ei, qui hoc de penitentia dictum putat; quia que impossibilia sunt apud homines, possibilia sunt apud Deum: et  potens est Deus quando uult donare nobis peccata, etiam que putamus non posse concedi. Et ideo quod nobis impossibile 419 impetratu uidetur, Deo donare possibile est. Nam et impossibile uidebatur, ut peccatum ablueret aqua: denique Naaman Syrus lepram suam mundari per aquam posse non credidit. Sed quod impossibile erat, fecit Deus esse possibile, qui tantam nobis donauit gratiam . Similiter impossibile uidebatur per penitentiam peccata dimitti: concessit hoc Christus apostolis suis, quod ab apostolis ad sacerdotum officia transmissum est . Factum est igitur possibile quod impossibile uidebatur. Sed tamen de baptismo dictum, ne quis iteraret, [c 1Kb] uera ratione persuadet.



CAPUT III.


Superiorem solutionem confirmat proposita ex Euangelio prodigi parabola, cuius singulas partes exponens, easdem contra Nouatianas assertiones ita conuertit, ut inde necessario deducat etiam grauissimi criminis  reo, siquidem digne penituerit, reconciliationem non denegandam.

13. Neque enim Apostolus contra euidentem Christi doctrinam ueniret, qui de peccatore penitentiam agente comparationem [d 1Kb] posuit eo quod peregre profectus acceptam a patre omnem substantiam deuorauerit uiuendo luxuriose, et postea panem patris desiderauerit, cum uesceretur siliquis: et meruit stolam, annulum, calceamentum, immolationem quoque uituli, que speciem habet passionis Dominice, per quam celeste sacramentum nobis donatur .

14. Bene dicitur quia peregre profectus est, qui erat a sacris altaribus separatus; hoc est enim ab Ierusalem illa que in celo est, ciuico quodam et domestico  sanctorum separari domicilio. Unde et apostolus ait: Ergo iam non estis aduene atque peregrini, sed ciues sanctorum et domestici Dei .

15. Et consumpsit, inquit, substantiam suam. Merito consumpsit eam, cuius fides in operibus claudicabat: Fides enim eorum que sperantur, substantia est, rerum argumentum non apparentium . Et bona substantia fides, in qua [e 1Kb] spei est nostre patrimonium.

16. Nec mirum si fame peribat, qui diuino alimento egebat; cuius desiderio compulsus: Surgam, inquit, et ibo ad patrem meum, et dicam illi: Pater, peccaui in celum, et coram te  Nonne aduertitis id euidenter nobis expositum, quod emerendi gratia sacramenti ad precandum impellimur; et hoc  auferre uultis, propter quod agitur penitentia? [f 1Kb] Tolle gubernatori perueniendi spem, et in mediis fluctibus incertus errabit. Tolle luctatori coronam, lentus iacebit in stadio. Tolle piscatori capiendi efficaciam, desinit iactare retia. Quomodo ergo potest qui famen patitur anime sue, studiosius Deum precari, si sacram desperet alimoniam?

17. Peccaui, inquit, in celum et coram te. 420 Fatetur utique peccatum ad mortem, ne quem uos agentem cuiuslibet criminis penitentiam iure excludi putaretis; quando is qui in celum peccauit, uel in regnum celeste, uel in animam suam, quod est peccatum ad mortem; et peccauit eoram Deo, cui soli dicitur: Tibi soli peccaui et malum coram te feci .

 18. Tam cito ueniam meretur, ut uenienti et adhuc longe posito occurrat pater, osculum tribuat, quod insigne est sacre pacis: stolam proferri iubeat, que uestis est nuptialis, quam si quis non habuerit, a conuiuio nuptiali excluditur: det annulum in manu eius, quod est fidei pignus, et sancti spiritus signaculum:  calceamenta deferri precipiat ; celebraturus enim pascha Domini, epulaturus agnum, tectum debet aduersus omnes incursus bestiarum spiritalium, morsusque serpentis habere uestigium: uitulum precipiat occidi; quia Pascha nostrum immolatus est Christus . Etenim quotiescumque sanguinem Domini sumimus, mortem Domini annuntiamus . Sicut ergo semel pro omnibus immolatus est, ita quotiescumque peccata donantur, corporis eius sacramentum suminus, ut per sanguinem eius fiat peccatorum remissio .

19. Ergo euidentissime Domini predicatione mandatum est etiam grauissimi criminis reis, si ex toto corde, et manifesta confessione peccati penitentiam  gerant, sacramenti celestis [a 1Kb] refundendam gratiam. [b 1Kb] Unde nichil uobis ad excusationem resedisse certum est.



CAPUT Iu.

Aliam obiectionem ex blasphemia in Spiritum sanctum petitam retorquet in ipsos Nouatianos; ostenditque per eam blasphemiam intelligi debere fidem non rectam: quod ubi Petri aduersus Simonem magum sententia, nec non Euangelico testimonio confirmauit, eosdem hereticos ad reditum in Ecclesiam cohortatur, ac tantam Domini clementiam esse asserit, ut Iude traditori ueniam si apud Christum penituisset, non fuisset denegaturus.

20. Perlatum est tamen ad nos, etiam illud uos obiicere  solere, quod dicatis scriptum esse: Omne peccatum et blasphemia remittetur hominibus: Spiritus  autem blasphemie non remittetur hominibus. Et quicumque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro . Quo exemplo omnis assertio uestra [c 1Kb] destruitur et absoluitur; scriptum est enim: Omne peccatum et blasphemia remittetur hominibus. Cur igitur non remittitis? Cur alligatis uincula, que non soluitis? Cur nodos nectitis, quos non relaxatis? Remittite ceteris: agite de iis, quos peccantes in Spiritum sanctum Euangelica auctoritate in perpetuum astringi putatis.

421 21. Et tamen quos [d 4Kb] astringat, consideremus, repetentes superiora lectionis ipsius, ut euidentius comprehendamus. Dicebant Iudei: Hic non eiicit  demonia nisi in Beelzebub principe demoniorum. Respondit iehsu: Omne regnum diuisum contra se destruetur, et omnis ciuitas uel domus diuisa contra se, non stabit; si enim Satanas Satanam eiicit, aduersum se diuisus est: quomodo ergo stabit regnum eius? Quod si ego in Beelzebub eiicio demonia, filii uestri in quo eiiciunt ?

22. De his utique expressum uidemus, qui Dominum Iesum in Beelzebub eiicere demonia loquebantur, quibus sic respondit Dominus, quod Satane hereditas in iis esset, qui Satane compararent Saluatorem omnium, et in regno diaboli constituerent gratiam Christi. Et ut cognosceremus quia de hac dixit blasphemia, adiunxit: Progenies uiperarum, quomodo potestis bona loqui, cum sitis  mali? Hos ergo qui hec loquuntur, negat ad ueniam pertinere.

 23. Denique  Petrus Simoni, qui magice artis consuetudine deprauatus, putasset quod gratiam Christi per impositionem manus, atque infusionem Spiritus sancti compararet pecunia, ait: Non est tibi pars, neque sors in hac fide; quia cor tuum non est rectum apud Deum. Penitentiam itaque age [a 1Kb] ab hac nequitia tua, et precare Dominum, si forte remittatur tibi hec recordatio cordis tui; in obligatione enim iniquitatis, et amaritudine fellis uideo te esse . uides quod hunc magica uanitate blasphemantem in Spiritu sancto Apostolica auctoritate condemnet; et eo magis quia puram conscientiam fidei non habebat: et tamen non interclusit ei spem uenie, quem inuitauit ad penitentiam?

 24. Responsum est igitur a Domino blasphemie Phariseorum; et ideo  his potestatis sue gratiam negat, que in remissione peccatorum est, qui celestem eius potestatem diabolico fultam suffragio uindicarent. Eos quoque asserit diabolico uti spiritu, qui separarent Ecclesiam Domini; ut omnium temporum hereticos et schismaticos comprehenderet, quibus indulgentiam negat, quod omne peccatum circa singulos est, hoc in uniuersos. Soli enim sunt qui uolunt soluere Christi gratiam, qui Ecclesie 422 membra discerpunt, propter quam passus est Dominus iehsu, Spiritusque sanctus datus est nobis.

25. Denique ut sciatis quia de dispersoribus dicit, sic habemus scriptum: Qui non est mecum, contra  me est: et qui non colligit mecum, dispergit . Et ut sciremus de his dictum, statim subiunxit: Ideo dico uobis: omne peccatum et blasphemia remittetur hominibus, Spiritus autem blasphemie non remittetur hominibus . Cum dicit: Ideo dico uobis: nonne euidenter hoc pre ceteris a nobis intelligi uoluit? Meritoque adiunxit: Arbor bona bonos fructus facit, mala autem arbor malos fructus facit ; congregatio enim mala bonum facere fructum non potest. Arbor itaque congregatio est, fructus bone arboris filii Ecclesie sunt.

26. Et ideo reuertimini ad Ecclesiam, si qui uos separastis impie. Omnibus enim conuersis pollicetur ueniam; quia scriptum est: Omnis quicumque inuocauerit nomen Domini, saluus erit . Denique  etiam Iudeorum populus qui dicebat de Domino Iesu: Demonium habet ; qui dicebat: In Beelzebub eiicit demonia ; [b 1Kb] qui crucifixit Dominum Iesum, Petri predicatione uocatur ad baptismum, ut sceleris tanti merita deponat.

27. [Alias cap. u.] Sed quid mirum , si salutem negatis aliis, qui uestram recusatis, [c 1Kb] licet illi nichil  differant, qui a uobis penitentiam petunt. Arbitror enim quod etiam Iudas potuisset tanta Dei miseratione non excludi a uenia, si penitentiam non apud Iudeos, sed apud Christum egisset. Peccaui, inquit, quod tradiderim sanguinem iustum . Responderunt: Quid ad nos? Tu uideris. Que uox alia uestra est, cum etiam minoris peccati reus uobis factum proprium confitetur? Quid respondetis aliud, nisi hoc: Quid ad nos? Tu uideris. Hunc sermonem laqueus sequitur: eo feraliore pena, quo culpa est minor.

28. Sed si isti non conuertuntur, uel uos reuertimini, qui lapsu uario de innocentie fideique precelso fastigio decidistis. Bonum dominum habemus, qui uelit donare omnibus, qui te per prophetam uocauit dicens: Ego sum, ego sum qui deleo iniquitates;  et memor non ero: tu autem memor esto, et iudicemur .



423 CAPUT u.

Quod Simoni mago ueniam a Petro affirmate promissam negant, refertur primo eum apostolum propter cognitam magi illius perfidiam dubia locutione uti potuisse: secundo autem apte ad causam per aduerbium forte affirmationem etiam significari ex pluribus ueteris Testamenti locis, ex profanorum auctorum usu, denique ex ipsis euangelistis confirmatur. Deinde addit apostolos penitentiam cuius a Dauide fructus ostenduntur, ad nos transmisisse. Postremo exemplum adducit Ephremitarum, ad quorum instar penitentiam nostram agendam tradit, ut ei diuina misericordia et sacramenta concedantur.

 29. Referunt tamen questionem de uerbis apostoli Petri. Quia dixit: [d 1Kb] Ne forte , putant non confirmasse Petrum, ut agenti penitentiam peccatum remitteretur. Sed considerent de quo loquatur, hoc est, de Simone, qui non ex fide crederet, sed dolum cogitaret. Denique et Dominus dicenti ei, cuius non plenam sinceritatem uideret: Sequar te, ait: uulpes foueas habent . Quem ergo Dominus ante baptismum prohibuit sequi, quoniam fraudulentum uidebat; miraris si post baptismum preuaricantem non absoluit apostolus, quem in obligatione iniquitatis manere pronuntiauit?

30. Sed hoc illis responsum sit. Ego autem nec Petrum dubitasse dico, nec uerbi unius preiudicio  tantam causam strangulandam arbitror. Nam si putant dubitasse Petrum, numquid et Deus dubitauit? qui ait ad Ieremiam Prophetam: Sta in atrio domus Domini, et responsum dabis omni Iude, iis qui ueniunt adorare in domo Domini, omnia uerba que constitui tibi respondere illis, noli auferre uerbum: forsitan audient, et auertentur . Dicant ergo et Deum ignorasse quid esset futurum.

 31. Sed non ignorantia eo uerbo exprimitur, sed in Scripturis diuinis frequens huiusmodi consuetudo aduertitur; eo quod simplex sit elocutio. Siquidem et ad Ezechielem dicit Dominus: Fili hominis, mittam ego te ad domum Isrel, ad eos qui me exacerbauerunt ipsi, et patres eorum usque in hodiernum, et dices ad eos: Hec dicit Dominus, si forte audient et terrebuntur . Nesciebat ergo eos posse aut non posse conuerti? Non ergo semper dubitantis ista est elocutio.

32. Denique ipsi sapientes seculi, qui omnem 424 gloriam suam statuunt in expressione uerborum, quod Latine forte dicimus, Grece non ubique pro dubitatione posuerunt. Aiunt itaque dixisse primum suorum petam , quod est:  Cito uidua ero. Et alibi: . Non enim dubitaret in omnibus simul insurgentibus, unum facile ab uniuersis posse prosterni.

33. Sed nos nostris magis quam alienis utamur. Denique habes in Euangelio quia ipse Filius de Patre ait . dixisse Patrem: Mittam Filium meum dilectissimum, forsitan ipsum uerebuntur . Et alibi ex sua persona Filius ait: Neque me scitis, neque Patrem meum. Si enim me sciretis, et Patrem meum forsitan sciretis .

34. Si ergo his uerbis usus est Petrus, quibus Deus usus est sine [b 1Kb] preiudicio scientie sue; cur non accipiamus et Petrum his usum sermonibus sine sue fidei preiudicio? Neque enim poterat dubitare de Christi munere, qui sibi soluendorum peccatorum dederat potestatem ; presertim cum uersutiis hereticorum locum non deberet relinquere, qui ideo uolunt [c 1Kb] spem hominum destituere, ut iterandi baptismatis apud desperantes facilius inducant persuasionem.

35. Sed apostoli hoc habentes, secundum Christi magisterium penitentiam docuerunt; spoponderunt ueniam, culpam relaxauerunt, sicut et docuit Dauid  dicens: Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum . [d 2Kb] Utrumque enim beatum dixit, et cuius iniquitas remittitur per lauacrum, et cuius peccatum tegitur operibus bonis. Qui enim agit penitentiam, non solum diluere lacrymis debet peccatum suum, sed etiam [e 1Kb] emendatioribus factis operire et tegere delicta superiora, ut non ei imputetur peccatum .

36. Ergo tegamus lapsus nostros posterioribus factis, mundemus fletibus; ut audiat nos Dominus Deus noster ingemiscentes, sicut audiuit lacrymantem Ephrem, quemadmodum scriptum est, dicente Deo: Audiens audiui Ephrem lacrymantem . Et ipsa uerba Ephrem lamentantis expressit dicens: Castigasti me, et castigatus sum, sicut uitulus non sum edoctus . uitulus enim ludit, et presepia deserit; et ideo Ephrem sicut uitulus non est edoctus, longe positus a presepi, quia presepe Domini deseruit, 425 et Ieroboam secutus, uitulos adorauit , quod prophetia futurum per Aaron indicauerat, sic lapsurum populum Iudeorum. Ideoque agens penitentiam dicit: Conuerte me, et conuertar; quia tu es Dominus Deus meus. Quia in nouissimo captiuitatis mee penitentiam egi: et postquam cognoui, ingemui super dies confusionis, et subiectus sum tibi; quia accepi opprobrium, et demonstraui te .

37. [Alias cap. uI.] Aduertimus quomodo agenda sit penitentia, quibus sermonibus, quibus fletibus;  ut peccati dies, dies confusionis appelletur; confusio est enim, quando Christus negatur.

38. Et ideo subiiciamus nos Deo, et non subditi simus peccato: et delictorum nostrorum memoriam recensentes, tamquam opprobrium crubescamus; non uelut quamdam gloriam predicemus, sicut quidam expugnata pudicitia, et oppressa iustitia gloriantur: et tanta fiat conuersio, ut qui Deum non agnoscebamus, ipsi eum iam aliis demonstremus: motus autem Dominus tali conuersione nostra, respondeat:  A iuuentute mea dilectus mihi est filius Ephrem, puer in deliciis; quoniam eo quod sermones mei in ipso sunt, memoria memor ero eius; propterea festinaui super illum, misericordia miserebor eius, dicit Dominus .

39. Quam autem misericordiam nobis polliceatur, infra ostendit dicens: Inebriaui omnem animam sitientem, et omnem animam esurientem satiaui. Ideo exsurrexi, et uidi, et somnus meus mihi dulcis est . Aduertimus [a 1Kb] quod peccantibus Dominus sacramenta promittat sua; et ideo omnes conuertamur ad Dominum.



CAPUT uI.

A fide uel innocentia lapsos denuo hortaturus ad penitendum, ex Esaia quid eos a Deo exspectare, quidue  ipsosmet prestare oporteat, docet. Hinc memorata Christi aduersus Iudeos prouerbiali reprehensione, per eius occasionem saltationes et choreas perstringens, idem prouerbium ad spiritalem traducit intellectum. Deinde ex Ieremia penitentiam suscipiente pro Ierusalem, quas conditiones ea uirtus requirat, aperit. Denique ut quante sit efficacie hec illa medicina, clarius exhibeat, qui eadem uel pro se uel pro aliis uti uoluerint, multos numerat.

40. Sed si isti non conuertuntur, uel uos reuertimini, qui lapsu uario de innocentie fideique precelso fastigio decidistis. Bonum Dominum habemus qui uelit donare omnibus, qui te per prophetam uocauit dicens: Ego sum, ego sum qui deleo iniquitates  tuas, et memor non ero: tu autem memor esto, ut iudicemur . Ego, inquit, memor non ero: tu autem memor esto, 426 hoc est: Non reuoco illa, quecumque delicta donaui tibi, uelut quadam obliuione tecta sint: tu autem memor esto. Ego, inquit, memor non ero propter gratiam, tu memor esto propter correctionem: memor esto, ut scias donatum esse peccatum; ne glorieris quasi innocens, ne te iustificando, plus ingraues: sed si uis iustificari, fatere delictum tuum. [b 1Kb] Soluit enim criminum nexus uerecunda confessio peccatorum.

41. uides quid a te exigat Deus tuus, ut memor sis eius quam accepisti gratie, et non glorieris quasi  non acceperis. uides qua remissionis pollicitatione te prouocet ad confitendum: uide ne reluctando mandatis celestibus, in indeuotionem Iudeorum incidias, quibus dicit Dominus iehsu: Cantauimus uobis, et non saltastis: lamentauimus, et non plorastis .

42. uilis sermo, sed non uile mysterium. Et ideo cauendum ne quis uulgari quadam sermonis huius deceptus interpretatione, putet nobis [c 1Kb] saltationis lubrice histrionicos motus, et scene deliramenta mandari; hec etiam in adolescentula etate uitiosa sunt: sed saltationem mandauit, quam saltauit Dauid ante arcam Domini. Totum enim decet, quidquid defertur religioni; ut nullum obsequium quod proficiat ad cultum et obseruantiam Christi, erubescamus.

 43. Non ergo illa deliciarum comes, atque luxurie predicatur saltatio, sed qua unusquisque corpus attollat impigrum, nec humi pigra iacere membra, uel tardis sinat torpere uestigiis. Saltabat spiritaliter Paulus, cum se pro nobis extenderet, et posteriora obliuiscens, priora appetens, contenderet ad brauium Christi. Tu quoque cum ad baptismum uenis, manus eleuare, pedes quibus ad eterna conscendas, uelociores habere moneris . Hec saltatio fidei socia, gratie comes.

44. Hoc est ergo mysterium: Cantauimus uobis, noui utique canticum Testamenti: et non saltastis, hoc est, non eleuastis animam ad spiritalem gratiam. Lamentauimus, et non plorastis, hoc est, non egistis penitentiam. Et ideo derelictus est  Iudeorum populus; quia nec egit penitentiam, [d 1Kb] et gratiam refutauit. Per Ioannem penitentia, per Christum gratia. Istam quasi Dominus donat, illam quasi seruus annuntiat. Utrumque igitur Ecclesia custodit, ut et consequatur gratiam, et non abiiciat penitentiam; gratia enim munus largientis est, penitentia delinquentis remedium.

45. Sciuit Ieremias magnum remedium esse penitentie, quam in Threnis suis suscepit pro Ierusalem, et ipsam inducit agentem Ierusalem 427 dicens: Plorans plorauit in nocte, et lacryme eius in maxillis eius, nec est qui consoletur eam [e 1Kb] ab omnibus qui diligunt eam. uie Sion lugent . Et  adiecit: In his ergo fleo, oculi mei caligauerunt a fletu, quia elongauit a me, qui me consolabatur . Aduertimus quod hunc malorum suorum acerbissimum cumulum arbitrabatur, quia deerat qui consolaretur merentem. Quomodo ergo uos ipsam consolationem aufertis, qui spem relaxande negatis penitentie?

46. Sed audiant qui agunt penitentiam, quomodo agere debeant, quo studio, quo affectu, qua mentis intentione, qua intimorum concussione uiscerum, qua cordis conuersione: uide, inquit, Domine, quia tribulor, uenter meus turbatus est a fletu meo, conuersum est cor meum in me .

47. Cognouisti intentionem animi, fidem mentis cognosce, et habitum corporis. Sederunt, inquit, in terra, tacuerunt seniores filie Sion, et imposuerunt  terram super caput suum, precinxerunt se cilicio, deduxerunt in terram principes, uirgines Ierusalem defecerunt in lacrymis, oculi mei caligauerunt, turbatus est uenter meus, effusa est in terra gloria mea .

48. Sic fleuit et Niniue populus, et denuntiatum excidium ciuitatis euasit ; tanta est enim penitentie medicina, ut mutare uideatur suam Deus sententiam. In te est igitur ut euadas: uult rogari Dominus, uult de se sperari, uult sibi supplicari. Homo es, et uis rogari, ut ignoscas, et putas Deum tibi non roganti ignoscere?

49. Ipse Dominus Ierusalem fleuit , ut quia ipsa flere nolebat, Domini lacrymis [a 1Kb] ad ueniam pertineret. Ipse nos flere uult, ut euadere  possimus, sicut habes scriptum in Euangelio: Filie Ierusalem, nolite me flere, sed uos ipsas flete .

50. Fleuit Dauid, et meruit ut mortem populi pereuntis diuina remoueret misericordia ; quando tribus sibi propositis optionibus, eam tamen in qua maiorem Domini miserationem experiretur, elegit. Quid erubescis tu peccata tua flere; cum Deus etiam prophetas iusserit flere pro populis?

51. Denique et Ezechiel iussus est flere Ierusalem, et accepit librum, in cuius capite scripta erat: Lamentatio, et melos et ue , duo tristia et unum delectabile; quoniam ille saluus erit in futurum, qui in hoc seculo plus fleuerit: Cor enim  sapientium in domo luctus, et cor stultorum in domo epularum . Et ipse Dominus ait: Beati qui nunc fletis; quia ridebitis .



428 CAPUT uII.

Ad flenda et confitenda peccata hortatur, asserens peccatoris et Ecclesie lacrymis Christum excitari, ut illum iustificet: quod accommodata Lazari suscitati historia mire illustrat. Ubi postquam ostendit Nouatianos Iudeorum de interficiendo Lazaro cogitantium successores esse, perfectam cuiuscumque peccati iustificationem per odorem unguenti a Maria in Christi pedes effusi expressam docet: rursusque eosdem hereticos in Iude, cum ceteri gauderent, inuidentis persona signatos monstrat.

 52. Fleamus igitur ad tempus, ut exsultemus in eternum. Timeamus Dominum, preueniamus eum confitendo peccata nostra, corrigamus lapsus nostros, emendemus errorem; ne et de nobis dicatur: Heu me, anima mea! quia [b 1Kb] periit reuerens a terra, et qui corrigat in hominibus non est .

53. Quid uereris apud bonum dominum tuas iniquitates fateri? Dic, inquit, iniquitatis tuas, ut iustificeris . Adhuc reo culpe iustificationis premia proponuntur; ille enim iustificatur, qui proprium crimen sponte agnouerit: denique iustus in exordio sermonis accusator est sui . Nouit omnia Dominus, sed exspectat uocem tuam; non ut puniat, sed ut ignoscat: non uult ut insultet tibi diabolus, et celantem peccata tua arguat. Preueni  accusatorem tuum: si te ipse accusaueris, accusatorem nullum timebis: si te detuleris ipse, etsi mortuus fueris, reuiuisces.

54. ueniet ad monumentum tuum Christus, et si uiderit flere pro te Martham boni feminam ministerii, flere Mariam que attente audiebat uerbum Dei, sicut sancta Ecclesia que optimam partem sibi elegit; mouebitur misericordia, cum uiderit in tuo obitu lacrymas plurimorum, et dicet: Ubi posuistis eum ? hoc est, in quo reorum statu est, in quo penitentium ordine. uideam quem fletis; [c 2Kb] ut lacrymis suis ipse me moueat. uideam si iam peccato ei cuius uenia poscitur, defunctus est.

55. Dicet ei plebs: ueni, et uide . Quid est,  ueni? Hoc est, ueniat peccatorum remissio, ueniat defunctorum uita, mortuorum resurrectio, ueniat et in hunc peccatorem regnum tuum.

56. ueniet, et leuari lapidem iubebit, quem ceruicibus peccatoris lapsus imposuit. Potuit remouere lapidem imperio sermonis; iubenti enim Christo etiam insensibilis solet natura obedire: poterat tacita ui operationis occulte transferre saxum sepulcri in cuius passione remotis 429 subito lapidibus, plurima defunctorum sepulcra patuerunt: sed hominibus iussit ut remouerent lapidem; in ueritate quidem, ut increduli crederent quod uidebant, et aspicerent resurgentem mortuum: in typo autem, quod nobis donaret ut leuaremus delictorum onera, moles quasdam reorum. Nostrum est onera remouere;  illius est resuscitare, illius educere de sepulcris [a 1Kb] exutos uinculis.

57. uidens itaque graue onus peccatoris, illacrymat Dominus iehsu; solam enim flere non patitur Ecclesiam. Compatitur dilecte sue, et dicit defuncto: ueni foras , hoc est: [b 1Kb] Qui iaces in tenebris conscientie, et delictorum tuorum sordibus, quodam reorum carcere, exi foras, delictum proprium prode, ut iustificeris: Ore enim confessio fit ad salutem .

58. [c 1Kb] Si confessus fueris, a Christo uocatus, claustra rumpentur, et omnia soluentur uincula, etiam si corruptele corporee fetor grauis sit. Quatriduum enim habebat ille, cuius fetebat in tumulo caro: cuius autem caro non uidit corruptionem, triduo fuit  in sepulcro; carnis enim uitia nesciuit, que ex quatuor constat elementorum substantiis. Quantuslibet ergo  mortui fetor sit, aboletur omnis, ubi sacrum redoleuerit unguentum: et resurgit defunctus, et solui iubentur eius uincula, qui adhuc in peccato est: tollitur uelamen de facie eius, quod ueritatem gratie quam acceperat, obumbrabat. Sed quia uenia donatus est, reuelare faciem, aperire uultum iubetur: non habet enim quod erubescat, cui peccatum remissum est.

59. In tanta uero Domini gratia, tantoque diuini muneris miraculo, cum oporteret uniuersos letari, commouebantur impii, et aduersus Christum concilium congregabant: Lazarum quoque interficere uolebant . Nonne merito eorum successores  uos fore cognoscitis, quorum duritie heredes estis ? Nam et uos indignamini, et contra Ecclesiam congregatis concilium; quia uidetis mortuos in Ecclesia reuiuiscere, et peccatorum indulta uenia resuscitari. Itaque quod in uobis est, per inuidiam rursus uultis interficere suscitatos.

60. Sed iehsu non reuocat beneficia, immo cumulo liberalitatis amplificat: reuisit sollicite resuscitatum, et celebrate resurrectionis gratia letus ad cenam uenit, quam ei sua preparauit Ecclesia, in  qua ille qui fuerat mortuus, unus inter discumbentes cum Christo inuenitur.

61. Tunc mirantur omnes qui uident puro utique obtutu mentis, qui inuidere non norunt; tales enim Ecclesia filios habet. Mirantur, ut dixi quomodo ille qui iacebat in tumulo heri et nudiustertius , unus sit de discumbentibus cum Domino Iesu.

62. Ipsa Maria mittit unguentum in pedes Domini Iesu. Ideo forte in pedes, quia unus de infimis ereptus est morti; omnes enim corpus Christi sumus, sed alii forte superiora membra sunt . Os erat Christi Apostolus, qui dicebat: Experimentum queritis eius, qui in me loquitur Christus . 430 Os eius prophete, per quos loquebatur futura: utinam et ego pes eius esse merear, et mittat  in me Maria unguentum suum pretiosum, et ungat, et peccatum extergat!

63. [Alias cap. uIII.] Quod igitur de Lazaro legimus, in unoquoque debemus conuerso peccatore credere: qui licet fetorem habeat, tamen [d 1Kb] fidei pretioso emundatur unguento: tantum enim gratie fides habet, ut ubi ante diem fetebat mortuus, illic bono odore tota repleatur domus.

64. Fetebat Corinthia domus, quando scriptum est de ea: Auditur inter uos fornicatio, et talis fornicatio, qualis nec inter gentes . Fetor erat, quia modicum fermentum totam massam corruperat. Cepit bene olere, cum dicitur: Si cui quid donastis, et ego. Nam et ego quod donaui, propter uos in persona Christi . Itaque, liberato peccatore,  factum est in ea gaudium magnum, et redoluit domus tota suauitate gratie. Unde bene conscius Apostolus quod omnes Apostolice remissionis perfudisset unguento, ait: Christi bonus odor sumus Deo in his, qui salui fiunt .

65. Huius igitur effusione unguenti letantur omnes, solus Iudas contradicit . Ergo et nunc qui preuaricator est, contradicit; reprehendit, qui proditor: sed a Christo ipse reprehenditur, qui Dominice remedium mortis ignorat, et tante mysterium sepulture non intelligit. Ideo enim et passus et mortuus est Dominus, ut nos redimeret a morte. Hoc excellentissimum indicat pretium sue mortis, quo peccator absoluitur, et in nouam assumitur gratiam; ut ueniant et mirentur omnes quomodo cum  Christo recumbat, et laudantes Deum, dicant: Manducemus et epulemur; quia hic mortuus erat, et reuixit: perierat, et inuentus est . Si quis autem infidelis obiecerit, quare cum publicanis et peccatoribus manducat; respondetur ei: Non opus est sanis medicus, sed his qui male habent .



CAPUT uIII.

Ad confessionem et lacrymas urgere pergens ad se conuertit orationem. Et ubi significauit desiderium  emundandorum Domini pedum instar euangelice mulieris, in cuius actione traditam penitentie formam dicit; si quis tamen huius exemplaris perfectionem non assequatur, nichilominus Christum ad sepulcrum illius accessurum. Eum ut se in suo inuisat ac resuscitet demississimo animo rogat; maxime uero ut det condolere peccatoribus, quorum delicta suis ipsius leuiora esse persuasum habet. Non ergo insultandum iis pro quibus mortuus est Christus, a quo inter stipulas quas non negligit, se quoque colligi desiderat.

66. Ostende igitur medico uulnus tuum, ut sanari possis. Etsi non monstraueris, nouit: sed a te expetit audire uocem tuam. Absterge lacrymis cicatrices tuas. Sic peccatum mulier illa in Euangelio , fetoremque sui erroris abstersit, sic culpam diluit; cum Iesu pedes lacrymis lauat.

67. Utinam mihi quoque pedum tuorum lutum, 431 Iesu, reserues, quos dum [a 1Kb] in me deambulas, inquinasti? Utinam sordes uestigiorum tuorum detergendas mihi offeras, quas ego actu meo tuis affixi gressibus! Sed unde mihi aqua uiua, qua pedes tuos possim lauare? Si aquam non habeo, habeo lacrymas, quibus dum pedes tuos lauo, utinam me ipsum diluam! Unde mihi, ut de me dicas: Dimissa sunt eius peccata multa, quoniam dilexit multum ? Plus debuisse me fateor, et plus dimissum mihi qui de forensium strepitu iurgiorum, et a publice terrore administrationis ad sacerdotium uocatus  sum; et ideo uereor ne ingratus inueniar, si minus diligam, cui plus dimissum est .

68. Sed [b 1Kb] non omnes mulierem istam equare possunt, que etiam Simoni, qui prandium Domino dabat, merito prelata est: que omnibus qui uolunt ueniam promereri, magisterium prestitit osculando pedes Christi, lacrymis lauando, tergendo crinibus, ungendo unguento.

69. In osculo insigne caritatis est; et ideo dicit  Dominus iehsu: Osculetur me ab osculo oris sui . Capilli quid significant, [c 1Kb] nisi ut noueris, inclinata omni infularum dignitate secularium, obsecrandam indulgentiam; ut ad terram flens te ipse prosternas, ut humi iacens moueas misericordiam? In unguento quoque [d 1Kb] bone conuersionis exprimitur odor. Rex nempe erat Dauid, et dicebat: Lauabo per singulas noctes lectum meum, lacrymis meis stratum meum rigabo . Et ideo tantam gratiam meruit, ut ex eius familia uirgo eligeretur, que nobis partu proprio Christum ederet. Ideo et ista in Euangelio predicatur mulier.

70. Tamen si hanc equare non possumus, scit Dominus iehsu et infirmis subuenire, ubi non est que possit parare conuiuium, que deferre unguentum , que fontem aque uiue secum  portare. uenit ipse ad sepulcrum.

71. Utinam ergo ad hoc monumentum meum digneris accedere , Domine Iesu, tuis me lacrymis laues; quoniam durioribus oculis non habeo tantas lacrymas, ut possim mea lauare delicta! Si illacrymaueris pro me, saluus ero: si dignus fuero lacrymis tuis, [e 1Kb] fetorem abstergo delictorum omnium: si fuero dignus ut paulisper illacrymes, uocabis me de monumento huius corporis, et dices: Exi foras , ut non intra corporis huius angustias incluse teneantur cogitationes mee: sed egrediantur ad Christum, in lumine uersentur; ut non cogitem opera tenebrarum, 432 sed opera lucis. Qui enim peccatum cogitat, intra suam conscientiam  studet se ipse includere.

72. uoca ergo foras seruum tuum. Quamuis ligatus uinculis peccatorum meorum, uinctos habeam pedes, innexas manus, et cogitationibus et operibus mortuis iam sepultus; te uocante, liber egrediar, et inueniar unus de discumbentibus in conuiuio tuo, et domus tua pretioso replebitur unguento; siquidem redimere dignatus es, custodieris. Dicetur enim: Ecce ille [f 2Kb] non in Ecclesie nutritus sinu, non edomitus a  puero, sed raptus a tribunalibus, abductus de uanitatibus seculi huius, a preconis uoce ad psalmiste assuefactus canticum, in sacerdotio manet non uirtute sua, sed Christi gratia, et inter conuiuas mense celestis recumbit.

73. Serua, Domine, munus tuum, [a 1Kb] custodi donum quod contulisti etiam refugienti. Ego enim sciebam quod non eram dignus uocari episcopus; quoniam dederam me seculo huic: sed gratia tua sum quod sum. Et sum quidem minimus omnium episcoporum et infimus merito; tamen quia et ego laborem aliquem pro sancta Ecclesia tua suscepi, hunc fructum tuere; ne quem perditum uocasti ad sacerdotium, eum sacerdotem perire patiaris. [b 1Kb] Ac primum da ut condolere norim peccantibus affectu intimo; hec  enim summa uirtus, quia scriptum est: Et non gaudebis super filios Iuda in die perditionis eorum, et ne magna loquaris in die tribulationis eorum : sed quotiescumque peccatum alicuius lapsi exponitur, compatiar: nec superbe increpem, sed lugeam et defleam; ut dum alium fleo, me ipsum defleam dicens: Iustificata est magis Thamar, quam ego .

74. Fortasse adolescentula lapsa sit, occasionibus que delictorum fomites sunt, decepta ac precipitata sit; peccamus et seniores. Repugnat in nobis lex huius carnis, legi mentis nostre, et captiuos nos trahit in peccatum, ut faciamus quod nolumus . Illi de etate suppetit excusatio, mihi iam nulla; illa enim debet discere nos docere. Ergo iustificata  est magis Thamar, quam ego .

75. Incusamus alicuius auaritiam, recordemur si nichil ipsi auare fecimus: et si fecimus, quoniam radix est malorum auaritia, et tamquam sub terra occulte in nostro serpit corpore, dicamus singuli: Iustificata est magis Thamar, quam ego.

433 76. Si commoti fuerimus in quemquam grauiter, leuiorem causam laicus habet quam episcopus, [c 1Kb] eo quod commotus egerit aliquid; retractemus nobiscum, et dicamus: Iustificatus est magis iste, qui commotionis arguitur, quam ego. Hec enim si dicamus, ipsi nobis cauemus; ne dicat nobis Dominus iehsu, aut quisquam de discipulis eius: Festucam in oculo fratris tui uides; trabem autem que in oculo tuo est, non uides. Hypocrita, eiice primum trabem de oculo  tuo, et tunc uidebis eiicere festucam de oculo fratris tui .

77. Non ergo crubescamus dicere grauiorem nostram culpam esse, quam eius quem arguendum putamus; quia dixit hoc Iudas qui arguebat Thamar; et recordatus suam ipse culpam, ait: Iustificata est  magis Thamar, quam ego . In quo et altitudo mysterii est, et morale preceptum: et ideo culpe eius deputatum non est; quia ipse se accusauit prius, quam ab aliis accusaretur.

78. Non ergo gaudeamus super alicuius peccato, sed magis lugeamus; quia scriptum est: Noli supergaudere mihi, inimica mea; quia cecidi: sed resurgam; quoniam si sedero in tenebris, Dominus illuminabit me. Iram Domini sustinebo, quia peccaui ei; donec iustificet causam meam, et faciat iudicium meum, et educat me ad lumen, et uidebo iustitiam eius: et uidebit inimica mea, et cooperietur confusione, que dicit ad me: Ubi est Dominus Deus tuus? Oculi mei uidebunt eam, et erit in conculcationem sicut tutum in uia . Nec immerito, quoniam qui lapsu alieno  gaudet, diaboli gaudet uictoria. Et ideo doleamus magis cum audimus perisse hominem, pro quo Christus mortuus est, qui nec in messe stipulam negligit.

79. Atque utinam hanc stipulam in messe, hoc est, inanem auenam fructus mei non abiiciat, sed colligat, sicut ait quidam: Heu me, quia factus sum sicut qui colligit stipulam in messe, et racemum in uindemia ! ut uel primitiua manducet in me gratie sue, etsi posteriora [d 1Kb] non approbet.



CAPUT IX.

Quo pacto fides ad penitentiam necessaria? Quot etiam soluendi subsidia cuique suppetant? Orationem, fletus ac ieiunia pecuniis potiora esse. Quod ubi exemplis confirmauit, additoque ad ueniam liberalitatem  multum ualere, sed fidei cuniunctam, uitia eiusdem liberalitatis nonnulla refert. His alios quosdam penitentie iungit defectus, eorum nempe uel qui statim reconciliari expetunt de solito luxu nichil remittentes, uel qui penitentiam in sola sacramentorum abstinentia locant, uel demum qui spe penitentie effunduntur in libidines.

80. Ergo et agendam penitentiam, et tribuendam ueniam credere nos conuenit; 434 ut ueniam tamen tamquam ex fide speremus, non tamquam ex debito; aliud est enim mereri, aliud presumere. [e 1Kb] Tamquam ex syngrapho fides impetrat: presumptio autem arroganti est propior, quam roganti. Prius solue quod debitum est; ut quod speraueris, impetrare merearis. Solue boni affectum debitoris, [f 1Kb] ut uersuram  non facias, sed fidei tue censu contracti nominis fenus euacues.

81. Plura soluendi habet subsidia, qui Deo quam is qui homini debet. Homo pecuniam pro pecunia reposcit, que non semper debitori presto est: Deus affectum exigit, qui in tua potestate est. Nemo pauper  est qui Deo debet, nisi qui se ipsum pauperem fecerit. Et si non habet que uendat, habet que soluat. Oratio, lacryme, ieiunia, debitoris boni census est, multoque uberior, quam si quis ex pretiis fundorum pecuniam sine fide deferat.

82. Denique pauper erat Ananias, cum uendito agro, pecuniam deferret ad apostolos; unde nec soluere se potuit, sed implicauit . Diues illa uidua que duo era minuta in gazophylacium misit, de qua dictum est: Hec uidua paupercula plus omnibus misit . Non enim pecuniam Deus, sed fidem querit.

83. [Alias cap. IX.] Neque ego abnuo liberalitatibus in pauperes factis posse minui peccatum; sed si fides commendet expensas. Quid enim prodest collatio  patrimonii sine gratia caritatis?

84. Sunt qui ad iactantiam solam decorem largitatis affectent; ut eo se probatos uulgo uideri uelint, quod sibi nichil reliquerint: sed dum presentis seculi mercedem requirunt, non recondunt futuri; et quia hic perceperunt mercedem suam, illic sperare non possunt.

85. Sunt qui opes suas tumultuario mentis impulsu, non iudicio perpetuo, ubi Ecclesie contulerunt, postea reuocandas putarunt: quibus nec prima [a 1Kb] merces rata est, nec secunda; quia nec prima iudicium habuit, et secunda habuit sacrilegium .

86. Sunt quos penituerit opes suas diuisisse pauperibus: sed eos qui penitentiam agunt, [b 1Kb] hoc solum  penitere non debet, ne ipsius penitentie agant penitentiam. Nam plerique futuri supplicii metu peccatorum suorum conscii, penitentiam petunt, et cum acceperint, publice supplicationis reuocantur pudore. Hi uidentur malorum petiisse penitentiam agere bonorum.

87. Nonnulli ideo poscunt penitentiam, ut statim sibi reddi communionem uelint. Hi non tam se soluere cupiunt, quam sacerdotem ligare; suam enim conscientiam culpa non exuunt, et [c 1Kb] sacerdotis  induunt, cui preceptum est: Nolite sanctum dare canibus, neque miseritis margaritas 435 uestras ante porcos; hoc est, [d 1Kb] immundis impuritatibus sacre communionis non impertienda consortia.

88. Itaque uideas eos [e 1Kb] mutata ueste incedere, quos lugere et gemere oportebat; quia uestem illam [f 1Kb] ablutionis et gratie sordidarunt: feminas autem margaritis onerare aures, curuare ceruices, quas bene Christo, non auro, inclinarent: que se ipsas flere debebant, quod margaritam que de celo est, perdiderunt.

89. Sunt etiam qui arbitrentur hoc esse penitentiam, si abstineant a sacramentis celestibus. [g 1Kb] Hi seuiores in se iudices sunt, qui penam prescribunt sibi, declinant remedium, quos uel penam suam  conueniebat dolere; quia celesti fraudarentur gratia .

90. Alii proposita spe agende penitentie, licentiam sibi delinquendi propagatam putant; cum penitentia remedium peccati sit, non peccandi incentiuum. uulneri enim medicamentum necessarium est, non uulnus medicamento; quia propter uulnus medicamentum queritur, non propter medicamentum uulnus desideratur. Infirma deinde spes que committitur tempori; cum omne tempus incertum sit, omni spes tempori non sit superstes.



CAPUT X.

Ut pudor quo reuocantur a publica penitentia fontes, depellatur, profanorum agendi ratione proposita, utilitatem precum ab omni Ecclesia simul emissarum,  ac lugentium sanctorum exempla promit. Tum reprehensis qui eamdem penitentiam ducunt sepius iterandam, quam difficulter bene agatur, quoue modo exsequenda sit, explicat.

91. An quisquam ferat ut erubescas Deum rogare, qui non erubescis rogare hominem? et pudeat te Deo supplicare, quem non lates; cum te non pudeat peccata tua homini, quem lateas, confiteri? [h 2Kb] An testes precationis et conscios refugis, cum si  homini satisfaciendum sit, multos necesse est ambias, obsecres, ut dignentur interuenire; ad genua te ipse prosternas, osculeris uestigia, filios offeras culpe adhuc ignaros, paterne etiam uenie precatores? 436 Hoc ergo in Ecclesie facere fastidis, ut Deo supplices, ut patrocinium tibi ad obsecrandum sancte plebis requiras; ubi nichil est quod pudori esse debeat, nisi non fateri, cum omnes simus peccatores: ubi ille laudabilior, qui humilior; ille iustior, qui sibi abiectior.

92. Fleat pro te  mater Ecclesia, et culpam tuam lacrymis lauet, uideat te Christus merentem, ut dicat: Beati tristes, quia gaudebitis . Amat ut pro uno multi rogent. Denique in Euangelio motus uidue lacrymis,  quia plurimi pro ea flebant, filium eius resuscitauit . Ideo citius exaudiuit Petrum, ut Dorcas resurgeret ; quia pauperes mortem mulieris ingemiscebant. Ideo ipsi Petro statim remisit, quia amarissime fleuit. Et tu si amarissime fleas, Christus ad te respiciet, culpa discedet . [a 1Kb] Usus enim doloris ablegat luxuriam criminis, erroris delicias. Ita dum dolemus admissa, admittenda excludimus, et fit quedam de condemnatione culpe disciplina innocentie.

93. Nihil ergo te reuocet a penitentia, hec tibi communis cum sanctis est: utinamque imitanda talis, qualis sanctorum deploratio. Dauid manducabat sicut panem cinerem, et potum suum cum lacrymis temperabat  ; ideo nunc amplius gaudet, quia amplius fleuit: Per exitus aquarum descenderunt, inquit, oculi mei .

94. Ioannes multum plorauit, et reuelata sibi dicit Christi mysteria . At uero illa mulier, que cum esset in peccatis, et deberet flere, gaudebat, et ueste purpurea atque coccinea operiebatur, et auro se multo et pretiosis lapidibus ornabat, eterni fletus nunc luget erumnam .

95. [b 2Kb] Merito reprehenduntur  qui sepius agendam penitentiam putant; quia luxuriantur in Christo. Nam si uere agerent penitentiam, iterandam postea non putarent; quia sicut unum baptisma, ita una penitentia, que tamen publice agitur; nam quotidiani nos debet  penitere peccati: sed hec delictorum leuiorum, illa grauiorum.

96. Facilius autem  inueni qui innocentiam seruauerint, quam qui congrue egerint penitentiam. An quisquam illam penitentiam putat, ubi acquirende ambitio dignitatis, ubi uini 437 effusio, ubi ipsius [c 2Kb] copule coniugalis usus? Renuntiandum seculo est: somno ipsi minus indulgendum, quam natura postulat; interpellandus est gemitibus, interrumpendus est suspiriis, sequestrandus orationibus: uiuendum ita, ut uitali huic moriamur usui, se ipsum sibi homo abneget, et totus mutetur: sicut quemdam adolescentem fabule ferunt [d 1Kb] propter amores meretricios peregre profectum, et  abolito amore regressum, postea ueteri occurrisse dilecte, que ubi se non interpellauit, mirata putauerit non recognitam, rursus occurrens dixerit: Ego sum; responderit ille: Sed ego non sum ego.

97. Unde bene Dominus ait: Qui uult post me uenire, abneget semetipsum sibi, et tollat crucem suam, et sequatur me . Etenim qui mortui et sepulti in Christo sunt, non debent iterum uelut uiuentes de hoc mundo decernere. Ne tetigeritis, inquit, nec attaminaueritis que sunt omnia ad corruptelam ipso usu , eo quod ipse huius uite usus corruptela sit integritatis.



CAPUT XI.

Ubi premisit quominus ad mortem usque baptismus reiiciatur, in causa esse penitentiam; eos a quibus  ipsa procrastinatur, allatis Scripture testimoniis urget. Subiungit tamen tum agendam illam non esse, cum adhuc feruent cupiditates, at quoad eedem resederint, exspectandum.

98. Bona ergo penitentia, que si non esset, omnes ad senectutem differrent ablutionis gratiam. Quibus satis responsi est quia melius est ut habeam quod sarciam, quam non habeam quod uestiar: sed sicut semel assuta redintegrantur, ita frequenter suta soluuntur.

99. Eos autem qui penitentiam differunt, satis ipse Dominus admonuit dicens: Penitentiam agite; appropinquauit enim regnum celorum . Nescimus ergo qua hora fur uenerit, nescimus an  proxima nocte a nobis nostra reposcatur anima. Adam  post culpam statim de paradiso Deus eiecit, non distulit: sed statim separauit a deliciis, ut ageret penitentiam: statim tunicam uestiuit pelliceam, non sericam .

100. Quid enim est quod differas? An ut plura peccata committas? Ergo quia Deus 438 bonus est, ideo tu malus, et diuitias bonitatis eius et patientie contemnis ? Sed bonitas Domini magis ad penitentiam te debet adducere. Ideo ad omnes sanctus Dauid dicit: uenite adoremus, et procidamus ante eum, et ploremus ante Dominum nostrum, qui fecit nos . De peccatore autem sine penitentia mortuo, quia nichil aliud superest nisi grauiter merere, nisi flere, habes plorantem ipsum  et dicentem: Filius meus Abessalon, filius meus Abessalon . Qui enim penitus est mortuus, sine ulla exceptione defletur.

101. De his autem qui exsules atque peregrini limitum paternorum, quos lex Moysi sancta prescripsit, mundanis implicabuntur erroribus, audis canentem: Super flumina Babylonis illic sedimus et fleuimus, dum recordaremur Sion . Inducit enim [a 1Kb] lapsorum gemitus, in ipso temporum presentium et rerum labentium adhuc positos statu debere resipiscere; eorum uidelicet exemplo, qui propter peccati pretium deducti erant in captiuitatis erumnam.

102. Nihil est autem  quod tam summo dolori sit, quam ut unusquisque positus sub captiuitate peccati, recordetur  unde lapsus sit, atque unde deciderit; eo quod ad corporea atque terrena ab illa speciosa ac pulchra [b 1Kb] diuine cognitionis intentione deflexerit.

103. Sic habes Adam abscondentem se, ubi Deum cognouit esse presentem, et quesitum latere uoluisse, et uocatum a Domino ea uoce que latentis morderet affectum, hoc est: Adam, ubi es ? Hoc est, cur te abscondis? cur lates? cur fugis eum, quem uidere desiderabas? Ita grauis culpa est conscientie, ut sine iudice ipsa se puniat, et uelare se cupiat; et tamen apud Deum nuda sit.

104. Et ideo nemo in peccato positus arrogare sibi debet auctoritatem aut usurpationem sacramentorum ; quia  scriptum est: [c 1Kb] Peccasti, quiesce . Quod in presenti psalmo Dauid dicit: In salicibus , inquit, in medio eius suspendimus organa nostra; et infra: Quomodo cantabimus canticum Domini in terra aliena ? Si enim caro menti repugnat, nec subdita est animi gubernaculo, et mentis imperio, aliena est terra que non domatur exercitio cultoris, et ideo non potest fructus caritatis, patientie, ac pacis afferre. Melius 439 est ergo tunc quiescere, [d 1Kb] cum exercere non queas opera penitentie; ne in ipsa penitentia fiat, quod postea indigeat penitentia. Que si semel fuerit usurpata, nec iure celebrata, nec prioris fructum obtinet, et auferet usum posterioris .

 105. Sane et cum caro repugnat, mens ad Deum debet esse intenta: et si opera non sequuntur, [a 1Kb] fides non deserat: et si impugnant uel carnis illecebre, uel potestates aduersarie, maneat mens Deo dedita . Tunc enim maxime urgemur, cum caro cedit: et sunt qui uehementer incumbant misere anime, querentes omne auferre presidium. Unde illud est: Exinanite, exinanite usque ad fundamentum in ea .

106. Quam miseratus Dauid ait: Filia Babylonis misera . Misera utique, quia Babylonis filia est, que Dei filia esse desiuit. Cui tamen 440 medicum inuitat, dicens: Beatus qui tenebit, et allidet paruulos tuos ad petram , hoc est, qui infirmas et lubricas cogitationes elidat ad Christum,  qui omnes irrationabiles motus sui [b 1Kb] reuerentia et disceptatione comminuat; ut si adulterimo quis amore raptatur, excludat ignem, copulamque meretricis, et se studio suo abdicet, ut Christum acquirat.

107. [c 1Kb] Didicimus ergo  et agendam penitentiam, et eo agendam tempore quo culpe deferuescat luxuria: et in captiuitate peccati positos, reuerentiores nos, non usurpatores esse debere. Nam si Moysi propius accedere gestienti, ut cognitionem mysterii celestis hauriret, dicitur: Solue calceamentum pedum tuorum ; quanto magis nos anime nostre pedes exuere uinculis corporalibus, et gressus omnes mundi istius nexu debemus absoluere?



[DE FIDE.]





IN LIBROS DE FIDE ADMONITIO.


Cum Ecclesiam Mediolanensem Auxentius, pulso sancto presule Dionysio, fretus Constantii Ariani imperatoris adminiculo, per uim occupasset, ac eam omni scelere lacerasset deformassetque, extra dubium est Ambrosium simul ac in huius demortui locum electus fuit, nichil habuisse antiquius, quam ut ruinas sub tyrannica Arianorum dominatione illatas repararet. Aspirauit tam piis conatibus diuinus fauor. Etenim licet a secularibus dignitatibus ad episcopalem esset translatus, illico tamen tantam sui admirationem concitauit, ut eum omnes spectarent quasi ueritatis magistrum atque oraculum.

His motus Gratianus Cesar, cum in procinctu esset ut in Orientem proficisceretur, ualenti patruo suo contra Gothos bellum gerenti suppetias laturus, ab illo commentationem qua diuinitas Christi astrueretur , poposcit; ut illa se aduersus Arianam pestem in iisdem prouinciis atrociter grassantem tamquam presentaneo antidoto communiret. Ambrosius, laudata imperatoris fide , lubentiori animo sese exhortationem ad fidem quam disputationem de fide scripturum fuisse professus, eius tamen uoluntati obtemperare ita uoluit, ut paucis atque ex auctoritate Conciliorum , potissimum uero Niceni concertaret.

Opere in duos libros distributo, statim a limine quid inter Catholicam fidem atque Arianam perfidiam intersit discriminis, proponit . Illic etiam nature in Deo unitatem , nec non personarum trinitatem asserit, unde Christum Filium Dei esse, ipsique adorationem tamquam uero Deo deberi probat : quippe qui et attributis diuinis sit preditus , et in Scriptura quatuor diuinitatis nominibus significetur . Deinde ex Esaia et Ieremia docet  hoc illud esse quod communis natura clamat. Mox precipuis Ariani erroris capitibus ob oculos positis, nimirum queis Filius dissimilis Patri, ex tempore cepisse, et creatus esse predicabatur : contra uero bonus, omnipotens, uerus Dei Filius, ac diuinitate unus cum Patre negabatur, singula hisce duobus libris adoritur atque euertit. Igitur ubi premonuit  ex Ariane factionis ducibus, quos inter se dissidere non ignoraret, nullum abs se priuatim, sed uniuersim omnes sub hereticorum nomine impugnandos; Filium in omnibus Patri similem esse , ipsique ceternum  demonstrat, ac proinde nec factum  neque creatum. Unde colligit Nicenorum Patrum definitioni, quam Ariminensium quoque prima et tertia confessio probauit, subscribendum . Postremo Deum comprecatur , ut lectoribus suis et maxime imperatori hanc mentem iniiciat, qua sacro fidei deposito  preferant nichil.

In II libro postquam Duodecim titulos quibus Dei Filium designat Scriptura, exposuit , initam in Arianos pugnam prosequitur. Docet  quanta sit in neganda ipsius bonitate impietas. Postea eumdem omnipotentem, et licet a Patre quem maiorem dicebat, missum, eique subditum, plane tamen liberum fuisse probat . His addit infirmitatibus illis ac miseriis quas infinita sua benignitate uictus subierat , ipsos adduci oportuisse ad saniora: sin minus illum eisdem timendum esse quasi  iudicem, cuius sententia tantum desperationis hereticis incussura est, quantum fiducie catholicis . Sub hec, oratione ad Gratianum conuersa , hos libros a se breuiter atque impolite conscriptos dicit; fore tamen ut hi sufficiant iis omnibus qui ueritatem sincere indagarent. Denique certam Augusto promittit uictoriam, eique debitum ipsius fidei triumphum a Deo petit .

Duos hos libros ad Gratianum in Orientem iter parantem misit Ambrosius. Eos autem usque adeo Cesar probauit, ut redux in patriam per litteras  obsecrauerit sanctum Presulem ut ipsos iterum deferendos ad se curaret, hisque disputationem de Spiritus sancti diuinitate adiiceret. uerum hec eadem opella non maiorem a catholicis retulerat approbationem, quam offensionem ab hereticis, qui omnibus artibus eam eleuare studuerant. Nihil tamen quod reprehenderent, deprehendere in ea potuerant, nisi quod ipsum dictitabant de industria affectasse nimiam breuitatem , ut argumentis suis quacumque solutione ualidioribus respondendi necessitatem sic eluderet. Huiusmodi criminationibus, que quantumuis inique, mouere tamen poterant infirmiores, uiam precludere uoluit Ambrosius. Quapropter uenia differende lucubrationis de Spiritu sancto ab imperatore petita , alios tres libros quibus Ariani adigerentur ad silentium, composuit.

In horum primo statim dilutis quibusdam aduersariorum querelis , Ariani erroris fontem docet  hunc esse, quod Christi diuinitati qua creator et altissimus negari nequit, ea tribuerent, que soli eius humanitati, qua redemptor et factus iure dicitur, conuenirent: hoc uno posito firmamento, omnes eorum molitiones cassas recidere, ipsosque nequicquam obtrudere quod in sacris paginis Pater solus potens ac solus habens immortalitatem asseratur ; Filius autem factus et creatus . Postea  eumdem Filium ostendit uerum Deum esse sicut et Patrem, quippe quibus unum regnum sit , una maiestas , una gloria. Subiungit cum negare ipsi non possint, quin substantie uox  in Scripturis non sit usitata, eumdem Patri consubstantialem  cum Nicena synodo predicandum esse, Ariminensi impietate condemnata . Postremo alia nonnulla diuinitatis Filii testimonia cum eorum, que ipsis opponebantur, solutionibus librum finiunt .

In subsequenti quamuis id mirum pronuntiet  Scripture fidem abrogari ab hominibus, eosdem tamen circa diuinitatem Christi hesisse ambiguos mirandum negat; cum in ipsius ascensione suam hac de re dubitationem professi fuerint Angeli ipsi. Dehinc ad hereticorum obiectiones facta transitione, quod ab illis obiiciebantur hec uerba: caput Christi Deus ; itemque alia illa: Non potest a se Filius facere quidquam , quo sensu intelligenda sint, edisserit. Mox demonstrato omnia ipsi uere esse possibilia , eum nec propterea quod generare nequeat, imperfectum , nec propterea quod sit genitus, temporalem argui planum facit . Demum ubi difficultatem ex Filii missione et clarificatione petitam enodauit , alias quasdam cauillationes refellit .

Ultimus liber a breui ceptus exordio, primum que scribendi horum u librorum cause fuerint, quidue inde speretur a lectoribus, aperit . Continuo repetuntur obiectiones, et locus ille: Ut cognoscant te uerum Deum, qua ratione Christo non officiat, fuse docetur . Alius iste: Nos adoramus quod scimus, tractatur paulo contractius : sed in eo quod a Domino dictum legitur: Sedere autem ad dextram, etc., multus est Doctor noster . Accedit postmodum ad illas uoces: Dilexisti eos sicut me; ubi iterum de Dominica missione paucis disputat . His disceptatis, quo intellectu Patrem Dominum Christus appellauerit, explicat ; eaque occasione omnes hereses hoc uno Dauidis uersiculo: Dixit Dominus Domino meo, etc., exstingui probat. Sub hec postquam ostendit  hereticorum in eludendis baptismi uerbis conatus quam sint inutiles, textum illum: Qui credit in me, non credit in me, etc., demonstrat  ipsis nequaquam fauere ad abrogandam Christo diuinitatem, quam ibidem uariis argumentorum momentis confirmat . Ad extremum quidquid in sententia illa: Cum tradiderit regnum Deo, etc., itemque in hac alia: De die illo et hora nemo scit, etc., salebrosum esse poterat, complanato, fidem suam profitetur : nec non in Arii superbiam diuinorum cognitionem secretorum, que ne Moysi quidem aut Paulo sunt reuelata, sibi arrogantis inuehitur, impium illum Lucifero ipso exstitisse magis tumidum diserte pronuntians.

Citantur a multis  auctoribus hi libri sub titulo de Trinitate, quo similiter in mss. haud paucis inscriptos legas. uerumtamen certum est communem epigraphen de Fide illis prenotatam ab Ambrosio; non solum enim ita laudantur a Leone Rom. Pont.  atque aliis, sed etiam ab Ambrosio ipso hac eadem appellatione sepius memorantur . Quamquam autem frequenter in iis Manicheus, Sabellius, Photinus, aliique ex ueterum hereticorum ducibus impugnantur , attamen ipsos potissimum contra puri Arianismi sectatorum commenta editos esse cum relate superius obiectiones, tum omne opus clare loquitur.

Ex iis porro que hactenus a nobis obseruata sunt, priores duos libros constat id temporis elucubratos esse, cum Gratianus aduersus Gothos, a quibus premebatur ualens, expeditionem adornabat, nempe sub exitum anni 377, aut 378 initium. Quod uero ad tres posteriores, cum non nisi reuerso in Occidentem eodem imperatore compositos esse extra dubium sit, illos in annum 379 reiiciendos quiuis intelligat. uerum tametsi diuersis temporibus fuerint scripti, facile tamen in unum corpus et unitate argumenti, et auctoris ipsius consilio, quod non solum operis dispositione, sed etiam priorum in posterioribus frequenti citatione declarauit  coaluere.  Ceterum non euidentius est ab eo totam commentationem in u libros fuisse distributam, quam eorumdem librorum sectionem in capita ipsius non esse. Hoc probant cum manuscripti antiquiores, in quibus continua oratione exhibentur libri singuli, tum codices recentiores atque editiones, ubi capitum summaria tam inepta tamque alienis locis posita exstant, ut non modo noua, quod ubique in hoc opere fecimus, substituere; uerum et orationem ipsam, quod raro alibi, hic fere nusquam non aliter distinguere necessum fuerit.

Cum autem polemica opera lectoribus, maxime uero principibus insuauem quamdam satietatem afferre soleant, huic malo obuiam ut iret Ambrosius, disputationem suam intra libellorum duorum angustias cogere statuerat: quos ipsos haud mediocriter exhilarauit tractandi dexteritate atque industria. uerum ubi materiam uberius discutiendam intellexit, multo prospexit diligentius, ut quidquid parere posset aliquid fastidii, remoueretur. Eo consilio sedulam nectendis inter se probationibus obiectionibusque operam dedit, aptas adhibuit atque ingeniosas transitiones, prefationes inseruit, subinde moralia precepta, immo nonnumquam etiam nonnulla acute dicta miscuit atque inspersit. Ubique autem hac arte disponit obiectiones, ut lector non sine uoluptate solutiones earum preuideat: quas uero ipsemet profert, ita lecte sunt atque solide, ut quicumque postea eodem in argumento desudarunt, nullas alias his preferendas existimarint.

Quantum huius operis libri priores Gratiano accepti fuerint, iam ante a nobis obseruatum est. uerum communibus iudicii sui testimoniis minime contentus, illustrius eiusdem indicium adiicere uoluit , cum Ecclesiam quam sequestrari hereticorum improbitas obtinuerat, catholicis iussit restitui. Pontifices max. . Doctores , ecumenica concilia , hos libros non solum eximiis laudibus exornarunt, sed etiam eorum testimoniis usi contra hereses etatibus posterioribus emergentes quam strenuissime decertarunt. Quamobrem satis mirari non possumus inuentos esse nostra et Patrum memoria, qui uniuersalem totius Ecclesie ac temporum omnium traditionem diuinorum codicum auctoritate stabilitam, a Patribus in uniuersis conciliis firmatam, sanguine tot martyrum, totque confessorum laboribus, ut Ambrosius ipse testatur , assertam, probatam eruditissimis tot ac tantorum Doctorum libris, uno uerbo ab innumeris uiris ingenio, doctrina et pietate clarissimis receptam proculcantes, ueterem illam atque exoletam heresim renouare aggressi fuerint. Hoc autem etiam magis stupeas temerarios illos iis omnibus nichil opponere preter easdem obiectiones, quas tam inuicte sanctus Doctor hoc in Opere profligauit. Atqui ut testes huiusce rei non essent alii libri Socinianorum, impia Crellii commentatio De uno Deo Patre uel sola sufficeret, ut hoc ipsum nemini certum non fieret atque exploratum.





SANCTI AMBROSII MEDIOLANENSIS EPISCOPI DE FIDE AD GRATIANUM AUGUSTUM LIBRI QUINQUE 
 [a 1Kb]


LIBER PRIMUS.



443 PROLOGUS.


Gratianum ob ardorem discende fidei laudat Ambrosius, semet uero deprimit. Quamquam autem illum humana doctrina indigere neget, quippe qui a Deo ipso fuerit institutus, addit tamen eumdem hac sua pietate uiam sibi ad uictoriam munire. Tum difficultate operis insinuata, non tam rationem quam auctoritatem, maxime uero Niceni concilii, secuturum se profitetur.

1. Regina Austri uenit audire sapientiam Salomonis, ut in libro Regnorum legimus . Hiram quoque rex ad Salomonem misit, ut cognosceret eum . Tu quoque, sancte  imperator Gratiane, ueteris imitator historie, fidem  meam audire uoluisti. Sed non ego Salomon, cuius mireris sapientiam: neque tu unius gentis, sed totius orbis Augustus fidem libello exprimi censuisti: non ut disceres, sed ut probares.

2. Quid enim discas, imperator Auguste, [b 1Kb] quam ab ipsis incunabulis pio fouisti semper affectu? Priusquam te, inquit, formarem in utero matris tue, noui te: et priusquam exires de uulua, sanctificaui te . Santificatio ergo non traditur, sed infunditur; et ideo diuina dona custodi. Quod enim nemo te docuit, utique Deus auctor infudit.

3. Petis a me fidei libellum, sancte imperator, 444 profecturus ad prelium; nosti enim fide magis imperatoris quam uirtute militum queri solere  uictoriam. Nam et Abraham trecentos decem et octo  duxit ad bellum, et ex innumeris tropea hostibus reportauit; [a 5Kb] signoque Dominice crucis et nominis, quinque regum uictriciumque turmarum subacto robore, et ultus est proximum, et fratris filium meruit et triumphum . iehsu quoque filius Naue hostes quos totius exercitus manu ualida superare non poterat, septem tubarum sacerdotalium sono uicit, ubi ducem militie celestis agnouit . Ergo et tu uincere paras, qui Christum adoras: uincere paras, qui fidem uindicas, cuius a me libellum petisti.

4. Mallem quidem cohortandi ad fidem subire officium, quam de fide disceptandi; in altero enim religiosa confessio est, in altero incauta presumptio: sed quoniam neque tu cohortatione indiges, neque  ego excusandi liber, ubi pietatis officium est, audax negotium [b 1Kb] uerecunda occasione suscipiam; ut de fide pauca disceptem, de testimoniis plura contexam.

5. De conciliis id potissimum sequar, quod [c 1Kb] trecenti decem et octo sacerdotes, tamquam Abrahe electi iudicio, consona fidei uirtute uictores, uelut tropeum, toto orbe subactis perfidis, extulerunt; ut mihi uideatur hoc esse diuinum, quod eodem numero  in conciliis fidei habemus oraculum, quo in historia pietatis exemplum.



445 CAPUT PRIMUM.

Catholicam fidem a gentilium, Iudeorum, ac hereticorum erroribus distinguit: expositoque uocum Dei et Domini significatu, personarum discrimen, et nature unitatem demonstrat: quam dum separant Ariani, non tres Deos tantum inducunt, sed etiam Trinitatis regnum destruunt.

6. Assertio autem nostre fidei hec est, ut unum Deum esse dicamus: neque, ut gentes, Filium separemus: neque ut Iudei, natum ex Patre ante tempora, et ex uirgine postea editum denegemus: neque ut [d 11Kb] Sabellius, Patrem confundamus et uerbum; ut eumdem Patrem asseramus et Filium: neque ut  Photinus, initium Filii ex uirgine disputemus: neque ut Arius, plures credendo et dissimiles potestates, plures deos gentili errore faciamus, quia scriptum est: Audi, Isrel, Dominus Deus tuus, Deus unus est .

7. Deus enim et Dominus nomen magnificentie, nomen est potestatis, sicut ipse dicit: [e 14Kb] Dominus nomen est mihi. Et sicut alibi Propheta asserit: Dominus  omnipotens nomen est ei . Dominus ergo et Deus uel quod dominetur omnibus, uel quod spectet omnia, et timeatur a cunctis.

8. Si ergo unus Deus, [a 1Kb] unum nomen, potestas una est Trinitatis. Denique ipse dicit: Ite, baptizate gentes in nomine Patris, et Filii, et Spiritus sancti . In nomine utique, non in nominibus.

9. Ipse etiam dicit: Ego et Pater unum sumus . Unum dixit, ne fiat discretio potestatis et nature: sumus addidit, ut Patrem Filiumque cognoscas; quod perfectus Pater perfectum Filium genuisse credatur: et Pater et Filius unum sint, non confusione persone, sed unitate nature.

10. [Alias cap. II.] Unum ergo Deum, non duos aut tres deos dicimus; ut impia Arianorum heresis dum  criminatur, incurrit. Tres enim deos dicit, qui diuinitatem separat Trinitatis; cum Dominus dicendo: Ite, baptizate gentes in nomine Patris, et Filii, et Spiritus sancti, unius esse Trinitatem potestatis ostenderit. Nos Patrem 446 et Filium et Spiritum sanctum confitemur; ita ut in Trinitate perfecta et plenitudo sit diuinitatis, et unitas potestatis.

11. Omne regnum in se diuisum facile destruetur, Dominus hoc dicit . Non ergo diuisum est regnum Trinitatis. Si ergo diuisum non est, unum est; quod enim unum non est, diuisum est. [b 102Kb] Tale ergo regnum esse cupiunt Trinitatis, quod diuisione sui facile destruatur. Immo quia non potest destrui, constat non esse diuisum. Non enim diuiditur unitas, nec scinditur; et ideo nec corruptele  subditur, nec etati.



CAPUT II.

Imperatorem ad fidei zelum exhortatus, ab ea que Christo cum Patre inest, uoluntatis atque operationis unitate ipsum Deum esse ostendit. Quapropter expositis diuinis attributis, eadem Christo etiam conuenire affirmat: cuius preterea uarias appellationes prosecutus, iis substantialem unitatem personalemque distinctionem probari docet: tum exemplis aliquot ad explicandam unitatem illam adductis, negat aliter Dei unitatem defendi posse.

12. Non quicumque, inquit, mihi dicit: Domine, Domine, intrabit in regnum celorum .  Non ergo perfunctoria fides debet esse, imperator Auguste; scriptum est enim: Zelus domus tue comedit me . Itaque fideli spiritu et mente deuota Iesum Dominum inuocemus, Deum esse credamus; ut in nomine eius quidquid a Patre petimus, impetremus; [c 1Kb] Pater enim se per Filium uult rogari, Filius uult rogari Patrem.

13. Concordat pietatis gratia, nec uirtutis facta discordant. Quecumque enim Pater facit, eadem et Filius facit similiter. Et similiter facit, et eadem facit Filius: sed uult rogari Patrem in eo, quod ipse facturus est; uti non impossibilitatis indicium, sed unitatem potestatis agnoscas. Iure igitur adorandus atque uenerandus est Dei Filius, qui mundum diuinitate sua condidit, et nostrum pietate sua informauit  affectum.

14. Et ideo bonum Deum, sempiternum, perfectum, omnipotentem, uerum debemus 447 credere, ut in Lege accepimus et prophetis, Scripturisque diuinis ceteris, quia sine his Deus non est. Non potest enim bonus non esse, qui Deus est, cum in natura Dei plenitudo bonitatis sit: neque ex tempore Deus potest esse, qui fecit tempora: neque potest imperfectus Deus esse; qui enim minor est, imperfectus utique est, cui desit aliquid, quo maiori possit equari. Hec igitur fidei predicatio: Deus malus non est, Deo impossibile nichil est: Deus temporalis non est, Deus minor non est. [d 1Kb] Si fallor, redarguant.

15. Quia igitur Deus Christus: et bonus utique, et  omnipotens, et sempiternus, et perfectus, et uerus est; hec enim in natura diuinitatis sunt. Aut igitur negent naturam diuinitatis in Christo, aut que diuine nature sunt, Deo negare non possunt.

16. Certe ne quis possit errare, [e 1Kb] sequatur ea quibus Scriptura sancta, ut intelligere possimus Filium, significauit. uerbum dicitur, Filius dicitur, Dei uirtus dicitur, dicitur Dei sapientia. [f 1Kb] uerbum, quia immaculatus: uirtus, quia perfectus; Filius, quia genitus ex Patre: sapientia, [g 1Kb] quia unum cum Patre, unum eternitate, unum diuinitate. Non enim Pater ipse, qui Filius: sed inter Patrem et Filium generationis expressa distinctio est; ut ex Deo Deus, ex manente manens, plenus e pleno sit.

17. Non sunt igitur hec nuda nomina, sed operatricis  uirtutis indicia; est enim plenitudo diuinitatis in Patre, est plenitudo diuinitatis in Filio, non discrepans, sed una diuinitas. Nec confusum, quod unum est: nec multiplex, quod indifferens.

18. Etenim si omnium credentium, sicut scriptum est , erat anima una et cor unum: si omnis qui adheret Domino, unus spiritus est, ut Apostolus dixit : si uir et uxor in carne una sunt: si omnes homines, quantum ad naturam pertinet, unius substantie sumus: si hoc de humanis Scriptura dicit, quia multi unum sunt, quorum nulla potest esse cum diuinis comparatio; quanto magis Pater et Filius diuinitate unum sunt, ubi nec substantie nec uoluntatis ulla est differentia?

19. Namque aliter quomodo unum Deum dicemus?  Diuersitas plures facit, unitas potestatis excludit numeri quantitatem; quia unitas numerus non est, sed hec omnium ipsa principium est.



CAPUT III.

Patris ac Filii unitatem Scripture testimoniis probat, et primo Esaie locum aliorum comparatione ita illustrat, ut nullam a Patris natura in Filio inesse differentiam astruat, nisi quantum ad carnem, ac proinde unam utriusque deitatem esse. Quod ubi auctoritate Baruch confirmatum est, fidem prophetis hac in re habendam tradit.

20. Quantam uero Scriptura diuina Patris et Filii secundum diuinitatem expresserit unitatem, prophetica testantur oracula. Sic enim dicit Dominus sabaoth: Laborauit 448 Aegyptus, et mercatus Aethiopum  et Sebaim: uiri excelsi ad te transibunt, et tui erunt serui, et post te sequentur alligati uinculis, et adorabunt te, et in te deprecabuntur; quoniam in te est Deus, et non est Deus preter te. Tu enim es Deus, et nesciebamus, Deus Isrel .

21. Audi propheticam uocem: In te, inquit, est Deus, et non est Deus preter te. Quomodo hoc secundum Arianos conuenit? Necesse est negent aut Patris aut Filii diuinitatem, nisi eiusdem diuinitatis crediderint unitatem.

22. In te, inquit, est Deus; quoniam in Filio Pater. Scriptum est enim: Pater qui in me manet, ipse loquitur; et: Opera que ego facio, et ipse facit . Sed et alibi in Patre Filius est, qui dicit: Ego in Patre, et Pater in me est . Dissoluant,  si possunt, hanc nature proprietatem, et operis unitatem.

23. Deus igitur in Deo est, sed non duo dii; scriptum est enim, quia unus Deus : et Dominus in Domino, sed non duo Domini; quia eque scriptum est: Nolite duobus dominis seruire . Et lex dicit: Audi, Isrel, Dominus Deus tuus Deus unus est . Et utique in eodem est Testamento: Pluit Dominus a Domino . Dominus, inquit, a Domino pluit. Sic et in Genesi habes: Et dixit Deus, et fecit Deus; et infra: Et fecit Deus hominem ad imaginem Dei ; sed  tamen non duo Dii, sed unus Deus lecit. Utromque igitur unitas operationis seruatur et nominis. Nam utique cum legimus, Deus ex Deo, non duos deos dicimus.

24. Denique habes in Psalmo quadragesimo quarto, quod et Deum Patrem [a 1Kb] dixit Propheta, et Deum Filium declarauit, dicens: Sedes tua, Deus, in seculum seculi; et infra: Unxit te Deus Deus tuus oleo letitie pre consortibus tuis . Deus est qui ungit, et Deus qui secundum carnem ungitur Dei Filius. Denique quos habet unctionis sue Christus nisi in carne consortes? uides igitur quia Deus a Deo unctus: sed in assumptione nature unctus humane Dei Filius designatur, nec Legis forma uiolatur.

 25. Et hic ergo cum dicitur: Pluit Dominus a Domino, unitatem diuinitatis agnosce. Operationis enim unitas non facit pluralem diuinitatem, sicut ipse Dominus ostendit, dicens: Credite mihi, quia ego in Patre, et Pater in me: alioquin uel propter opera ipsa credite . Et hic aduertimus quod unitatem diuinitatis per unitatem operum designauerit.

26. Ut autem una deitas et Patris et Filii, et una dominatio probaretur; ne gentilis aut Iudaice impietatis incurreremus errorem, prouidens Apostolus, quid sequi deberemus ostendit dicens: Unus Deus Pater, ex quo omnia, et nos in ipso: et unus Dominus iehsu Christus, per quem omnia, et nos per ipsum . Sicut enim unum dicendo Dominum  Iesum Christum, Patrem Dominum non negauit; ita unum dicendo Deum Patrem, eque a deitatis ueritate nec Filium separauit. Unde nec pluralitatem diuinitatis, sed unitatem potestatis ostendit; quia et in dominatione diuinitas, et in diuinitate dominatus est; sicut scriptum est: Scitote quoniam 449 Dominus ipse est Deus; ipse fecit nos, et non ipsi nos .

27. In te igitur est Deus, per unitatem nature: et non est Deus preter te, per proprietatem substantie, repulsa differentia.

28. In Hieremie quoque libro unum Deum Scriptura dicit, et tamen et Patrem et Filium confitetur. Itaque sic habes: Hic Deus noster, et non reputabitur alius ad eum. Hic adinuenit omnem uiam discipline,  et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est .

29. De Filio dicit: Ipse enim est cum hominibus conuersatus; et dicit: Hic Deus noster, et non estimabitur alius ad eum. Quid discutimus eum, de quo tantus dicit propheta, quod ad eum non possit alius estimari? Que enim potest esse alia estimatio, ubi deitatis unitas est? Confitebatur hoc populus in periculis constitutus: nesciebat serere questiones qui religionem timebat.

30. Adesto, sancte Spiritus, prophetis tuis, quibus  [a 1Kb] inesse consuesti, quibus credimus. Si prophetis non credimus, sapientibus credam huius mundi? Sed ubi sapiens, ubi scriba? [b 1Kb] Rusticus noster cum ficus insereret, inuenit quod philosophus ignorauit. Que stulta sunt enim huius mundi, elegit Deus, ut confundat que sunt fortia . Credimus Iudeis, quia notus aliquando in Iudea Deus ? Sed hoc ipsum negant propter quod credimus, quia non norunt Patrem, qui Filium negauerunt.



CAPUT Iu.

Argumentis aliquot ad probandam Dei unitatem collectim propositis, in tribus magorum muneribus Christi diuinitatem humanitatemque adumbratas ostendit; non secus ac in angelo cum tribus pueris  inter flammas deambulante, diuinitatis ac trinitatis ueritatem.

31. [c 1Kb] Unum Deum communis natura testatur, quia unus est mundus. Unum Deum fides significat, quia una fides noui et ueteris Testamenti. Unum Spiritum sanctum testificatur gratia, quia unum baptisma in nomine Trinitatis est. Unum Deum Prophete dicunt, Apostoli audiunt. Unum Deum Magi crediderunt, et aurum, thus et myrrham supplices ad Christi cunabula detulerunt, auro regem fatentes, ut Deum thure uenerantes. Thesaurus enim regni, sacrificium Dei, myrrha est sepulture.

32. Quid igitur uoluerunt sibi mystica munera inter abiecta presepia, nisi ut intelligeremus in  Christo differentiam diuinitatis et carnis? 450 Ut homo cernitur, ut Dominus adoratur: [d 1Kb] iacet in pannis, sed fulget in stellis: cune nascentem indicant, et stelle dominantem: caro est que inuoluitur: diuinitas, cui ab angelis ministratur. Ita nec dignitas naturalis maiestatis amittitur, et assumpte carnis ueritas comprobatur.

33. Hec est fides nostra. Sic se Deus cognosci uoluit ab omnibus, sic tres pueri crediderunt, nec incendia circumiecta senserunt; cum infidos noxius ignis exureret, et fidelibus innoxia flamma roraret, quibus aliorum incendia refrigerabant; quia merito fidei perdiderat suam pena naturam. Aderat enim in specie angeli [e 1Kb] qui monebat ut in numero Trinitatis,  unius esset [f 1Kb] laudatio potestatis. Benedicebatur Deus, uidebatur in angelo Dei Filius, sancta et spiritalis in pueris gratia loquebatur.



CAPUT u.

Arianorum uarie in Christum blasphemie referuntur, quibus antequam respondeatur, monentur Catholici caueant a sophismatis philosophorum; eo quod scilicet in illis heretici spem precipuam collocarent.

34. [Alias cap. III.] Nunc consideremus quas Ariani de Dei Filio inferant questiones.

35. Dissimilem Patri dicunt esse Dei Filium. Hoc si homini obiiciatur, iniuria est.

36. Ex tempore cepisse dicunt Dei Filium; cum  conditor ipse sit temporum. Homines sumus, et esse nolumus temporales. Ex tempore cepimus, et sine tempore futuros esse nos credimus. Fieri nos optamus eternos, et quomodo negare possumus Dei Filium sempiternum, quem sempiternum docet atque demonstrat natura, non gratia?

37. Creatum dicunt. Quis auctorem inter opera sua deputet, ut uideatur id esse quod fecit?

38. Bonum negant. Sacrilega uox ipsa se damnat, ut indulgentiam sperare non possit.

39. Negant uerum Dei Filium, negant omnipotentem; cum fateantur omnia facta per Filium, omnia creata per Dei esse uirtutem. Quid est enim uirtus, nisi perfecta natura?

40. Negant etiam diuinitate unum esse cum Patre.  Deleant ergo Euangelium, deleant Christi uocem. Ipse enim dixit: Ego et Pater unum sumus . Non ego hoc dico, Christus dixit. Numquid fallax, ut mentiretur? Numquid impius, ut quod non erat usurparet? Sed singula suis locis plenius digerentur.

41. Nunc quoniam hereticus dicit esse dissimilem, idque uersutis disputationibus astruere nititur, [g 1Kb] dicendum est nobis quod scriptum est: 451 Cauete ne quis uos depredetur per philosophiam, et inanem seductionem secundum traditionem hominum, et secundum elementa huius mundi, et non secundum Christum: quia in ipso habitat omnis plenitudo diuinitatis corporaliter .

 42. Omnem enim uim uenenorum suorum in dialectica disputatione constituunt, que philosophorum sententia definitur non astruendi uim habere, sed studium destruendi. Sed non in dialectica complacuit Deo saluum facere populum suum: Regnum enim Dei in simplicitate fidei est, non in contentione sermonis .



CAPUT uI.

Christum Patri dissimilem non esse probaturus, memoratis celebrioribus Arianorum ducibus, quam male inter eos conueniat, aperit, atque aduersus eos, tamquam in monstra quedam, presidium Scripturarum ostendit.

43. [Alias cap. Iu.] Dissimilem igitur dicunt esse:  nos negamus; immo potius horremus hanc uocem. Sed nolo argumento credas, sancte Imperator, et nostre disputationi: Scripturas interrogemus, interrogemus apostolos, interrogemus prophetas, interrogemus Christum. Quid multa? Patrem interrogemus, cuius honori studere se dicunt, si Filius [a 26Kb] degener iudicetur. Sed non est honorificentia boni Patris, Filii iniuria. Non potest bono Patri placere,  si Filius degenerasse potius a Patre, quam Patrem equasse credatur.

44. Da ueniam, sancte Imperator, si ad ipsos paulisper uerba conuerto. Sed quem potissimum legam [b 12Kb] Eunomiumne, an Arium, uel Aetium eius magistros? Plura enim nomina, sed una perfidia, impietate non dissonans, communione discordans: non dissimilis fraude, [c 1Kb] sed coitione discreta. Cur enim secum nolint conuenire, non intelligo.

452 45. Eunomii personam defugiunt Ariani, sed eius perfidiam asserunt, impietatem exsequuntur. Aiunt eum prodidisse effusius, que Arius scripserit. Magna cecitatis effusio! Auctorem probant, exsecutorem refutant. Itaque nunc in plures sese diuisere formas. [d 1Kb] Alii Eunomium, uel Aetium, alii  Palladium, uel Demophilum atque Auxentium, uel perfidie huius heredes sequuntur, alii diuersos. Numquid diuisus est Christus? Sed qui eum a Patre diuidunt, ipsi se scindunt.

46. Et ideo quoniam communiter aduersus Ecclesiam Dei, quibus inter seipsos non conuenit, conspirarunt, communi nomine hereticos, quibus respondendum est, nominabo. Heresis enim, uelut  quedam [a 1Kb] Hydra fabularum, uulneribus suis creuit: et dum sepe reciditur, pullulauit, igni debita, incendioque peritura: aut uelut quedam monstruosi Scylla portenti in uarias formas distincta perfidie, uelut superuacuum Christiane secte nomen obtendit: sed quos in illo impietatis sue freto miseros inter naufragia fidei reperit fluctuantes, belluinis succincta prodigiis, tetri dogmatis seuo dente dilacerat.

47. Cuius speluncam, sancte Imperator, ut ferunt naute, cecis latebris inhorrentem, omnemque eius uiciniam ceruleis canibus inter perfidie saxa resonantem, clausa quodammodo preterire aure debemus. Scriptum est enim: Sepi aures tuas spinis . Et alibi: uidete canes, uidete malos operarios  . Et iterum: Hereticum hominem post primam correptionem deuita, [b 1Kb] sciens quia subuersus est qui eiusmodi est, et delinquit, cum sit proprio iudicio damnatus . Itaque tamquam boni gubernatores quo tutius pretermeare possimus, fidei uela tendamus, Scripturarumque relegamus ordinem.



453 CAPUT uII.

Ex Paulo, prophetis atque Euangelio Christus asseritur Patri similis; maxime uero ex hominis ad similitudinem diuinam creatione.

48. Apostolus dicit imaginem Patris Christum esse; ait enim quod ipse sit imago Dei inuisibilis, primogenitus uniuerse creature . Primogenitus,  inquit, non primocreatus; ut et genitus pro natura, et primus pro perpetuitate credatur. Alibi quoque Apostolus asseruit quod ipsum posuit heredem omnium, per quem fecit et secula, qui est splendor glorie, et character substantie eius . Imaginem Apostolus dicit, et Arius dicit esse dissimilem: cur imago, si similitudinem non habet? in picturis homines nolunt esse dissimiles, et Arius dissimilem Patrem contendit Filio, et uult ut Pater dissimilem genuerit sui, quasi impotens qui generare similem non potuerit.

49. Prophete dicunt: In lumine tuo uidebimus lumen . Prophete dicunt: Splendor est enim lucis eterne, et speculum sine macula Dei maiestatis, et imago bonitatis illius . uide  quanta dicantur. Splendor; quod claritas paterne lucis in Filio sit: speculum sine macula; quod Pater uideatur in Filio: imago bonitatis; quod non corpus in corpore, sed uirtus in Filio tota cernatur. Imago docet non esse dissimilem, character expressum esse significat, splendor signat eternum. Imago utique  non uultus est corporalis, non fucis composita, non ceris: sed simplex de Deo, egressa de Patre, expressa de fonte.

50. Per hanc imaginem Philippo Patrem Dominus demonstrauit, dicens: Philippe, qui me uidet, uidet et Patrem. Et quomodo tu dicis: Ostende nobis Patrem? Non credis quia ego in Patre, et Pater in me est ? uidet enim in imagine Patrem, qui uidet in Filio. uides quam imaginem dicat? Imago ista ueritas est, imago ista iustitia est, imago ista Dei uirtus [c 1Kb] est: non muta, quia uerbum est: non insensibilis, quia sapientia est: non inanis, quia uirtus est: non uacua, quia uita est: non mortua, quia resurrectio est. uides ergo quia dum imago dicitur, Patrem significat esse cuius  imago sit Filius; quia nemo potest ipse sibi imago sua esse.

51. Plura possem [d 1Kb] de Filii testimoniis dicere, sed ne forte ipse sibi nimium fauisse dicatur, Patrem interrogemus. Nempe ipse dixit: Faciamus hominem ad imaginem et similitudinem nostram . Pater Filio dicit: Ad imaginem et similitudinem nostram; et tu dissimilem Filium Dei dicis?

52. Ioannes dicit: Dilecti, filii Dei sumus, et nondum apparet quid erimus: scimus quia si reuelatum fuerit, similes ei erimus . O improuida amentia! o impudens peruicacia! Homines sumus, et in quo possumus, ad similitudinem Dei erimus; et similem audemus Dei Filium denegare?

 454 53. Ergo Pater dixit: Faciamus hominem ad imaginem et similitudinem nostram. In principio ipsius mundi Patrem et Filium esse audio, et unum opus cerno. Audio loquentem, agnosco facientem; sed et Patris et Filii unam imaginem, unam similitudinem lego. Similitudo hec non diuersitatis, sed unitatis est. Quod igitur tibi usurpas, Filio Dei derogas; cum utique nisi per imaginem Dei, ad imaginem Dei esse non possis.



CAPUT uIII.

Ex probata Filii cum Patre similitudine, eumdem eternum etiam esse haud egre demonstrari, quod nichilominus astruitur e prophetia Esaie, ac Ioannis Euangelio; cuius ultimi auctoritate obrui heresiarche declarantur.


54. [Alias cap. u.] Claret igitur non esse dissimilem, et ideo procliuior uia est, ut etiam sempiternum esse fateamur, cum similis sempiterni utique sempiternus sit. Si autem Patrem sempiternum dicimus, et hoc idem Filium denegamus, dicimus esse  dissimilem; sempiterno enim temporale dissimile est. Clamat Propheta sempiternum, clamat et Apostolus sempiternum: plenum est uetus Testamentum testimoniis Filii sempiterni, plenum est nouum.

55. Ordinem ergo teneamus. Scriptum est in ueteri Testamento, ut uel unum de pluribus dicam: Ante me non fuit alius Deus, et post me non erit . Nihil ergo argumentabor, teipsum interrogo. Quis hoc dicit, Pater, an Filius? Utrum dixeris, [a 1Kb] eo te conuinci intelliges: uel si credas, doceri? Quis ergo hoc dicit, Pater, an Filius? Si Filius: Ante me, inquit, non fuit alius Deus: Si Pater: Post me, inquit, non erit. Hic priorem, ille posteriorem non habet: inuicem in se et Pater in Filio, et Filius in Patre cognoscitur. Cum enim Patrem  dixeris, eius etiam Filium designasti; quia nemo ipse sibi pater est: cum Filium nominas, etiam Patrem eius fateris; quia nemo ipse sibi filius est. Itaque nec Filius sine Patre, nec Pater potest esse sine Filio. Semper igitur Pater, semper et Filius.

56. In principio enim erat uerbum, et uerbum erat apud Deum, et Deus erat uerbum, hoc erat in principio apud Deum . Erat, inquit, apud Deum. Erat, erat, erat, erat: ecce quater erat. Ubi impius inuenit quod non erat? Alibi quoque Ioannes in epistola sua dicit: Quod erat in principio ; indefinite tenditur, erat: quidquid excogitaueris, erat Filius.

57. Omnes autem hereses hoc capitulo breui piscator noster exclusit. Quod enim erat in principio,  non includitur tempore, non principio preuenitur. Ergo Arius conticescat. Quod autem erat apud Deum, non permixtione confunditur: sed manentis uerbi apud Patrem solida perfectione distinguitur, ut Sabellius obmutescat. Et Deus erat uerbum. Non ergo in prolatione sermonis hoc uerbum est, sed in illa celestis designatione uirtutis, [b 20Kb] ut confutetur 455 Photinus. Quod uero erat in principio apud Deum, sempiterne diuinitatis in Patre et Filio inseparabilis unitas edocetur [c 1Kb] ut erubescat Eunomius. Postremo cum omnia per ipsum facta dicantur, ipse conditor noui utique Testamenti et ueteris designatur; ut Manicheus locum tentationis habere non possit. Ita piscator bonus intra unum omnes rete conclusit; ut faceret inhabiles fraudi, quamuis essent inutiles captioni.



CAPUT IX.

Hereticos interrogat uir sanctus, ostensaque illorum responsione, qua Filium omni quidem tempore priorem, Patre autem posteriorem esse affirmabant, in Deum induci mutationem, eternitatem utrique persone tribuendam colligit.


58. Dic mihi, heretice, dat enim ueniam elementissimus  imperator, ut te [d 1Kb] non colloquendi studio, nec audiendi cupiditate, sed exponendi gratia, paulisper alloquar: dic mihi, inquam, fuitne aliquando tempus quo omnipotens Deus Pater non erat, et Deus erat? Tempus, inquis, non astruo. Bene et argute. Si enim tempus dixeris, te ipse conuinces: quia necesse est asseras fuisse tempus ante Filium, cum Filius temporis auctor sit et creator; non potest enim post opus suum ipse cepisse: necesse est igitur auctorem operis sui esse fatearis.

59. Ante tempora, inquis, non nego Filium: sed cum Filium dico, ostendo priorem Patrem, quia Pater, inquis, Filio prior. Quid est hoc? Negas esse tempus ante Filium, et tamen nescio quid ante Filium  uis precessise, quod temporis sit; et ostendis media nescio que molimina fuisse generandi, in quo generationem Patris significas temporalem. Nam si Pater esse cepit, Deus ergo primo erat, postea Pater factus est. Quomodo ergo immutabilis Deus? Si enim ante Deus, postea Pater: utique generationis accessione mutatus est.

60. Sed auertat Deus hanc amentiam; nos enim ad impietatem eorum redarguendam, hanc retulimus questionem. Pia namque mens generationem sine tempore asserit; ut et sempiternum Patrem cum Filio dicat, nec aliquando asserat esse mutatum.

61. Iungat igitur honorificentia Patri Filium, quem diuinitas iunxit: non separet impietas, quem  generationis proprietas copulauit. Honorificemus Filium, ut honorificemus et Patrem, sicut et in Euangelio scriptum est . Sempiternitas Filii Paterne maiestatis insigne est. Si iste non semper fuit, ergo ille mutatus est: sed semper fuit Filius, ergo nec Pater aliquando mutatus est; quia immutabilis semper est. Itaque uidemus quod illi qui uolunt negare Filium sempiternum, uolunt Patrem docere esse mutatum.



456 CAPUT X.

Ubi Christi eternitatem confirmauit ex Apostolo, Diuinam generationem non ad humane modulum exigendam, aut curiosius excutiendam, at declinatis que hinc nascuntur, difficultatibus, quidquid more corporeo de hac generatione dicitur, spiritali sensu intelligendum esse declarat.


62. Accipe aliud quo clareat Filium sempiternum. Apostolus dicit quod Dei sempiterna uirtus sit [e 1Kb] atque diuinitas : uirtus autem Dei Christus; scriptum est enim Christum esse Dei uirtutem, et Dei sapientiam . Ergo si Christus est Dei uirtus, quia uirtus Dei sempiterna: sempiternus igitur et Christus.

 63. Non ergo ex usu generationis humane calumniam, heretice, struas; neque ex nostro sermone componas. Neque enim angustis sermonibus nostris immense magnitudinem possumus diuinitatis includere, cuius magnitudinis non est finis . Namque hominis generationem si definire contendas, tempus ostendis: generatio autem diuina supra omnia est: late patet, supra omnes cogitationes ascendit et sensus. Scriptum est enim: Nemo uenit ad Patrem, nisi per me . Quidquid igitur de Patre cogitaueris, quamlibet eius eternitatem, non potes de eo aliquid nisi per Filium cogitare: nec potest ullus ad Patrem nisi per Filium transire sensus. Hic est, inquit, Filius meus dilectissimus . [a 1Kb] Est, inquit, qui quod est, semper  est. Unde et Dauid: In eternum, inquit, Domine, permanet uerbum tuum in celo . Quod enim manet, nec substantia, nec eternitate deficit.

64. Queris a me quomodo Filius sit, si non priorem habeat Patrem? Quero item abs te, quando aut quomodo Filium putes esse generatum? Mihi enim impossibile est generationis scire secretum: mens deficit, uox silet, non mea tantum, sed et angelorum. Supra Potestates, supra Angelos, supra Cherubim, supra Seraphim, supra omnem sensum est; quia scriptum est; Pax autem Christi [b 1Kb] que est supra omnem sensum . Si pax Christi supra omnem sensum est, quemadmodum non est supra omnem sensum tanta generatio?

 65. Tu quoque manum ori admoue, [c 1Kb] scrutari non licet superna mysteria. Licet scire quod natus sit: non licet discutere quemadmodum natus sit. Illud negare mihi non licet, hoc querere metus est. Nam si Paulus ea que audiuit raptus in tertium celum, ineffabilia dicit, quomodo nos exprimere possumus paterne generationis arcanum, quod nec sentire potuimus, nec audire?

66. uerum si me ad consuetudinem trahis generationis humane, ut Patrem dicas priorem; uide utrum ad generationem Dei terrene generationis exempla conueniant. Si secundum hominem loquamur, negare non poteris priores esse in homine patris quam filii passiones. 457 Prior creuit, prior senuit, prior doluit, prior fleuit. Si igitur hic tempore  minor, ille antiquior passione. Si hic generationis  incurrit etatem, nec ille generandi euasit pudorem.

67. Quid te ista questionum tormenta delectant? Audis Dei Filium: aut dele nomen, aut agnosce naturam. [d 1Kb] Audis uterum, agnosce generationis perspicue ueritatem. Audis cor, uerbum intellige. Audis dexteram, agnosce uirtutem. Audis os, agnosce sapientiam. Non hec sunt in Deo corporaliter estimanda. Incomprehensibiliter generatur Filius: impassibiliter generat Pater; et tamen ex se generauit, et ante omnem intellectum generauit Deus uerus Deum uerum. Pater diligit, et tu discutis: Pater complacet, et tu cum Iudeis inuides: Pater honorificat, et tu cum gentibus conuiciaris.



CAPUT XI.

Non posse probari e Scriptura Patrem Filio priorem esse; neque etiam argumentis ex hominum generatione desumptis; cum inde innumera secutura essent absurda: quod autem Christum ex tempore natum audent pronuntiare, id cumulum esse impietatis.


68. Queris a me utrum prior non possit esse, qui Pater est. Quero a te, ut doceas quando Pater prior fuerit, testimoniis, aut argumentis collige ueritatem. Si testimoniis, accepisti utique sempiternam Dei esse uirtutem. Legisti etiam dicentem: Isrel, si me audieris, non erit in te Deus recens, neque adorabis Deum alienum . Aliud horum eternitatem, aliud [e 1Kb] proprietatem substantie indifferentis  significat; ut neque posteriorem Patre, neque alterius diuinitatis Filium esse credamus. Nam si Patre posterior est, recens est: et si unius non est diuinitatis, alienus est. Sed nec posterior; quia recens non est: nec alienus, quia ex Patre natus; quia supra omnia est Deus benedictus in secula , sicut scriptum est.

69. Sed si alienum putant, [f 1Kb] cur adorant eum, cum scriptum sit: Neque adorabis Deum alienum ? Aut si non adorant, fateantur, et finis est; ne quem sub religiosi nominis professione decipiant. Hec nempe sunt testimonia Scripturarum. Aut si habes aliud, proferre debebis.

70. Superest ut et argumentis ueritas colligatur. Quamquam etiam humanis testimoniis argumenta  cedere soleant; argumentare tamen, heretice, ut  uoles. Usu, inquis, accipimus eo qui nascitur, priorem esse qui generat. Persequere igitur omnia uestigia consuetudinis, et sicetera conueniunt, non obsisto quin et istud requiras: si autem nulla concordant, quemadmodum cum desint cetera, hoc solum exigis? Ergo quia usum requiris, quando generatus est ex Patre, paruulus fuit. uidisti in cunis infantulum uagientem, processus aliquos accepit etatis; si enim infirmitatem generationis habuit, necesse est 458 ut non solum nascendi, sed etiam uiuendi inciderit infirmitatem.

71. Sed fortasse eo prolabaris amentie, ut de Dei Filio ista non abnuas, qui eum ex infirmitate metiris humana; quid si Deum negare non potes nomine, infirmitate tamen hominem uis probare? Quid si  dum Filium discutis, Patrem arguis: et dum Christo preiudicas, Patrem adiudicas?

72. Nam si diuina generatio subiecta tempori fuit, et id ex usu generationis usurpatur humane; ergo et Pater corporali utero portauit Filium, decem mensium curriculis onus uexit. Sed quomodo sine sexu altero generationis usus? uides solemnem generationis seriem non cepisse, et tu [a 1Kb] partus cuiusdam corporee necessitatis putas fuisse solemnes. Tu usum queris, ego sexum: tu tempus exigis, ego ordinem: tu finem discutis, ego quero principium, Nempe finis ex principio, non principium pendet ex fine.

73. Omne, inquis, quod natum est, principium habet; et ideo quia Filius est, principium habet, et ex  tempore esse cepit. Quod ipsorum ore sit dictum. Ego autem Filium natum esse profiteor: quod reliquum est impietatis, horresco. Deum confiteris, homo, et tali circumscribis calumnia? Deus hanc auerruncet amentiam.



CAPUT XII.

Iterate in Filium obiectioni iterum respondetur eam retorqueri etiam in Patrem posse; cum ergo Pater nec loco, nec tempore, aliaue ulla creatura indigeat, sic nec eorum indigentiam attribuendam Filio: cuius singularis generatio est non solum e Patre, sed etiam e uirgine; proptereaque cum in hac non sexus aut similia locum habuerint, in illa quoque non habuisse.

 74. Rursus obiiciunt: Ergo non est Filius, si non habet que habent filii. Ignoscat mihi Pater, ignoscat Filius, ignoscat et Spiritus sanctus, [b 1Kb] questionem pro pietate referre cupienti. Est certe Pater, et manet semper: sunt etiam creature pro dispositione diuina. Est ergo aliquid earum quod non subiectum sit aut locis, aut temporibus, aut creationi, aut  cause alicui uel auctori? Profecto nichil. Quid ergo dicitis? Est horum aliquid quo egeat Pater? Impium est dicere. Ergo aut desinite, que creaturarum sunt, aptare diuinitati: aut si comparare contenditis, considerate quo uestra procedat impietas; quod absit ut uel in sensus nostros aliquando ueniat.

75. Nos enim piam responsionem tenemus. Namque omnipotens Deus est, et ideo nullo eorum Pater indiget, qui non habet mutationem sui aliquam, uel profectum quo nos egemus, quorum infirmitas ex huiusmodi rebus profectum accipit. Qui autem omnipotens est, 459 utique non creatus, et sine loco, et supra tempora est. Nihil enim ante Deum, immo hoc ipsum uerbum, ante Deum [c 1Kb] dicere esse aliquid,  graue. Ergo si ita est, quia nichil horum est in Deo Patre, que profectum significent; quia Deus est: nichil horum aptari etiam potest Dei Filio, ut uel initium accipiat, uel profectum; quia Deus uerus ex Deo uero est.

76. Ergo quia usitatum non reperimus ordinem, acquiesce, Ariane, precipuam Filii generationem fuisse. Acquiesce, inquam; et si mihi non credis, erubesce uel Dei uocem dicentis: Cui me similem estimastis ? Et iterum: Quia non sicut homo, ita et Deus . Etenim si operatio Dei precipua est, quia non manibus operatur aliquid, non labore conficit, non diebus absoluit; Ipse enim dixit, et facta sunt, ipse mandauit, et creata sunt : cur non credamus precipuam  generationem esse eius in Filio, cuius [d 1Kb] precipuam creationem in operibus agnoscimus? Dignum certe est ut specialiter et precipue uideatur generasse Filium. Habeat generationis inusitate gloriam, qui habet potestatis inusitate gratiam.

77. Non sola admirabilis ex Patre generatio Christi, admirabilis etiam ipsa generatio eius ex uirgine. Tu illam dicis nostre similem conceptionis, et ego probo et istam nostre esse dissimilem, immo te ipsum cogam fateri. Dic quemadmodum sit natus ex Maria, quo usu uterus eum habuerit uirginalis, quomodo sine semine uiri partus, unde uirgo pregnans, quemadmodum [e 1Kb] puella mater ante fetus, quam copulam ut uxor experta? Causa deerat, et generabatur filius. Unde ergo legis nouate partus?

 78. Si igitur in uirgine usus defuit generationis humane, quemadmodum in Deo Patre proprie generationis usum requiris? Certe usus in sexu est, quia sexus in carne est: ubi ergo caro non est, quemadmodum carnis infirmitatem exigis? Nemo meliorem discutit: credere tibi iussum est, non discutere permissum est. Scriptum est enim: Credidit  Abraham Deo, et reputatum est illi ad iustitiam . Nec solum in generatione Filii sermo deficit, sed etiam in operibus Dei. Scriptum est enim: Omnia opera eius in fide . Opera ergo in fide, generatio sine fide? Et discutimus que non uidemus, qui iubemur credere magis quam discutere, que uidemus.



CAPUT XIII.

Questionem quomodo genitus sit Filius soluit sanctus Doctor; et reuelationi credendum Nabuchodonosoris ac Petri exemplo docet. Huius ultimi uisione eternitatem diuinitatemque Filii signatam esse; atque adeo illi credendum neglectis philosophis, quibus iam ubique fides abrogabatur. Contra uero gentilibus ostenduntur similes Ariani.

 79. Dicet aliquis: Quomodo generatus est [a 1Kb] Filius? Quasi sempiternus, quasi uerbum, 460 quasi splendor lucis eterne, quia simul splendor operatur, ut nascitur. Apostoli istud exemplum est, non est meum. Noli ergo credere quod fuerit uel momentum aliquod quo fuerit sine sapientia Deus, aut sine splendore lux . Noli, Ariane, ex nostris estimare diuina: sed diuina crede, ubi humana non inuenis.

80. Rex gentilis in igne cum tribus pueris Hebreis quarti quasi angeli uidit figuram: et quia prestare putabat angelis, Dei Filium, quem non legit, sed credidit, iudicauit . Abraham quoque tres uidit, et unum adorauit .

81. Petrus in monte Moysen et Eliam cum Filio  Dei uidit, nec errauit in natura, nec errauit in gloria. Denique quid facere deberet, non illos, sed Christum interrogauit; nam etsi tribus parabat obsequium, unius tamen exspectabat imperium. Sed quoniam uel tabernaculorum numerum deferendum tribus simpliciter estimauit, emendatur Dei Patris auctoritate dicentis: Hic est Filius meus dilectissimus, ipsum audite , id est: Quid conseruos tuos cum Domino socias tuo? Hic est Filius meus. Non Moyses filius, non Elias filius: sed hic Filius. Sensit emendationem apostolus, procidit in faciem, consternatus Patris uoce, et Filii claritate: sed subleuatur a Filio, qui iacentes erigere consueuit. Unum uidit, solum uidit Dei Filium. Recesserunt  enim seruuli, ut solus Dominus, qui solus designabatur Filius, uideretur.

82. Quid igitur sibi uoluit illa uisio, non equalitatem  Christi seruorumque significans, sed mysterium signans, nisi ut appareret nobis quod Lex et Prophete cum Euangelio congruentes, sempiternum Dei Filium, quem annuntiauerant, reuelarent? Ergo et nos cum audimus ex utero Filium, ex corde uerbum, credamus quia non plasmatus manibus, sed ex Patre natus: non artificis opus, sed progenies est parentis.

83. Et ideo qui dicit: Hic est Filius meus, non dixit: Hic est temporalis; non dixit: Hec est creatura mea, hec factura mea, hic seruus meus; sed hic Filius meus, quem uidetis in gloria. Hic est Deus Abraham, Deus Isaac, Deus Iacob, qui apparuit in rubo Moysi, de quo Moyses ait: Qui est, misit me . [b 1Kb] Non Pater in rubo, non Pater in  eremo: sed Filius Moysi locutus est. Denique de ipso Stephanus dixit: Hic est qui fuit in Ecclesia, in eremo, cum angelo . Hic est ergo qui Legem dedit, ipse qui locutus est Moysi, dicens: Ego sum Deus Abraham, Deus Isaac, Deus Iacob . Hic est ergo Deus patriarcharum, hic Deus est prophetarum.

84. Filium ergo legimus: mens tua percipit lectionem, edat lingua confessionem. Aufer hinc argumenta, ubi fides queritur: in ipsis gymnasiis suis iam dialectica taceat. Non quero quid loquantur philosophi, requiro quid faciant. Soli in suis gymnasiis remanserunt. uide 461 quam fides argumentis preponderet. [c 2Kb] Illi quotidie a suis consortibus deseruntur, qui copiose disputant: isti quotidie  crescunt, qui simpliciter credunt. Non creditur philosophis, creditur piscatoribus: non creditur dialecticis, creditur publicanis. Illi uoluptatibus et deliciis orbem ligarunt, isti ieiuniis et doloribus exuerunt. Plures itaque iam cepit illicere iniuria, quam uoluptas.

85. Nunc uideamus quo distant a gentilibus Ariani. Illi deos appellant dispares sexu, dissimiles potestate: isti Trinitatem asserunt differentis diuinitatis, et dissimilis potestatis. Illi deorum suorum principium asseuerant temporale; et isti Christum cepisse ex tempore mentiuntur. Nonne ex philosophia omnem impietatis sue traxerunt colorem? Illi tamen quod uenerantur, amplificant: isti Dei Filium creaturam asserunt esse, qui Deus est.



CAPUT XIu.

Creaturam non esse Dei Filium hinc astruitur, quod non iusserit sibi predicari Euangelium, quod creatura uanitati subdita sit, quod omnia creauerit, quod legatur genitus, quod tandem tradita fuerit generationis et adoptionis differentia: ubi utraque natura in ipso declaratur. Que tot ac tanta testimonia Apostolici expositione confirmantur.


 86. [Alias cap. uI.] Patuit, ut arbitror, sancte Imperator, neque dissimilem Patri, neque ex tempore esse Dominum Iesum. Restat ut illud quoque sacrilegium redarguatur, et probemus creaturam non esse Dei Filium: in quo nobis presentis oraculum lectionis aspirat; audiuimus enim legi, dicente Domino: Ite in orbem uniuersum, et predicate Euangelium uniuerse creature . Qui uniuersam creaturam dicit, nullam excipit. Et ideo ubi  sunt, qui creaturam Christum appellant? Nam si creatura esset, numquid ipse sibi mandaret Euangelium predicari? Non igitur creatura est, sed creator, qui docende creature discipulis suis mandat officium.

87. Non creatura Christus: uanitati enim creatura subiecta est, sicut Apostolus dixit . Numquid ergo Christus subiectus est uanitati? Rursus iuxta eumdem Apostolum: Creatura congemiscit et comparturit usque nunc . Numquid ergo Christus congemiscit et comparturit, qui nostros a morte gemitus liberauit? Creatura, inquit, liberabitur a seruitute corruptionis . uidemus igitur magnam inter creaturam [a 1Kb] et Dominum esse distantiam; quia seruitus creatura est; Dominus autem spiritus  est; ubi autem spiritus Domini est, ibi libertas .

88. Quis hunc induxit errorem, ut eum qui creauit omnia, qui fecit omnia, diceret creaturam? Numquid ipse Dominus se creauit? Si enim lectum est quod per ipsum omnia facta sunt, et sine ipso factum est nichil : numquid ipse se fecit? 462 Si lectum est, quod negari non potest, quia Deus in sapientia fecit omnia: numquid uerisimile uideri potest [b 1Kb] quia in se ipsa est facta sapientia ?

89. Legimus genitum; quia Pater dixit: Ego ex utero ante Luciferum genui te . Legimus primogenitum : Filium, legimus unigenitum ? primogenitum, quia nemo  ante ipsum: unigenitum, quia nemo post ipsum: legimus etiam: Generationem eius quis enarrabit (Esai. LIII, 8? Generationem, inquit, non creationem. Quid his tantis ac talibus conferri potest.

90. Ostendit etiam Dei Filius distantiam generationis et gratie, dicens: Ascendo ad Patrem meum, et Patrem uestrum: Deum meum, et Deum uestrum . Non dixit: Ascendo ad Patrem nostrum, sed: Ascendo ad Patremmeum, et Patrem uestrum. Separatio ista diuersitatem ostendit, quod illius generator, noster creator sit.

 91. Et addidit: Deum meum, et Deum uestrum; quia licet ipse et Pater unum sint, et illi Pater sit proprietate nature, nobis Deus Pater ceperit esse per Filium, non nature iure, sed gratie; tamen utramque naturam hic significare uidetur in Christo et diuinitatis et carnis, diuinitatis ex Patre, carnis ex matre, illamque ante omnia, istamque ex uirgine. Denique ante Patrem ut Filius nominauit, Deum postea ut homo nuncupauit.

92. Ubique autem Deum suum quod ex persona dicat hominis, testimonia docent: Deus, Deus meus, respice me; quare me dereliquisti ? Et alibi: De uentre matris mee Deus meus es tu . Et supra quasi homo patitur: et infra homo est, qui ex matris uentre iactatur. Itaque cum dicit:  De uentre matris mee Deus meus es tu; significat cum qui Pater semper erat, ex eo Deum sibi esse, ex quo de uentre matris iactatus est.

93. Cum igitur in Euangelio, in Apostolo, in prophetis generationem Christi legerimus, unde audent dicere creatum esse uel factum? [c 1Kb] Et quidem in quo creatum legerint, in quo factum, considerare deberent. Edoctum est enim Dei Filium de Deo esse genitum, de Deo natum: factum autem in quo legerint, diligenter aduertant; non enim Deus factus, sed Deus Dei Filius natus est: postea autem secundum carnem homo factus ex Maria est.

94. Si mihi non credunt, credant Apostolo dicenti: Postquam uero uenit plenitudo temporis, misit Deus Filium suum factum ex muliere, factum sub Lege . Filium, inquit, suum, non unum de multis: non communem, sed suum. Suum cum dicit, generationis eterne proprietatem signauit. Hunc postea factum ex muliere asseruit, ut factura non diuinitati, sed assumptioni corporis ascriberetur: factum ex muliere per carnis susceptionem: factum sub Lege per obseruantiam Legis: generatio autem illa celestis ante Legem, ista post Legem .



463 CAPUT Xu.

Duobus Scripture locis quibus factus et creatus Christus dicitur, ut satisfaciat sanctus Presul: illos non nisi secundum naturam hominis ipsi conuenire declarat: in quibus etiam preteritum pro futuro positum esse ex sacrorum codicum auctoritate planum facit.

95. [Alias cap. uII.] Unde et illud uane iactare consuerunt quod scriptum est: Et [d 1Kb] Dominum eum et Christum fecit Deus. Imperiti legant totum, et intelligant; sic enim scriptum est: Et Dominum eum fecit, et Christum fecit Deus hunc Iesum, quem uos crucifixistis . Non diuinitas crucifixa, sed caro est. Hoc utique fieri potuit, quod potuit crucifigi. Non ergo factura Dei Filius.

96. Facessat igitur et illud, de quo calumniari  solent, et discant quemadmodum dictum sit: [a 1Kb] Dominus creauit me. . Non dixit: Pater creauit, sed Dominus creauit me. Caro Dominum agnoscit, gloria Patrem significat: creatura nostra Dominum confitetur, [b 1Kb] caritas Patrem nouit. Itaque quis ignoret quia ob causam incorporationis hoc dicitur? In eo igitur se creatum dicit, in quo et hominem testificatur dicens: Quid me queritis occidere hominem, qui ueritatem locutus sum uobis ? Hominem dicit, in quo et crucifixus et mortuus, et sepultus est.

97. Nec dubitandum quod preteritum posuit, quod erat futurum: hec enim consuetudo est prophetie, ut que futura sunt, uel quasi presentia, uel quasi facta dicantur. Denique in psalmo XXI legisti:  Tauri pingues obsederunt me ; legisti etiam: Diuiserunt sibi uestimenta mea : quod euangelista de tempore passionis prophetatum esse significat; Deo enim que sunt futura, presentia sunt: et ei cui precognita sunt omnia, [c 1Kb] uentura pro factis sunt, sicut scriptum est: Qui fecit que uentura sunt .

98. Nec mirum si ante secula fundatum se esse dicit, cum legeris predestinatum ante tempora secularia. Quam uere de incarnatione id uideatur expressum, declarant sequentia: Sapientia, inquit, edificauit sibi domum, et subdidit columnas septem, et interfecit suas hostias: miscuit in cratera uinum suum, et parauit suam mensam; et misit suos seruos, conuocans cum altissima predicatione, dicens: [d 1Kb] Qui est insipiens  declinet ad me . Nonne in Euangelio post incarnationem hec omnia uidemus esse completa, quod sacri conuiuii celebrauit mysteria, quod apostolos misit, uoce magna clamauit dicens: Si quis sitit, ueniat ad me, et bibat ? Ergo sequentia respondent prioribus, et totius cursum incarnationis uidemus prophetie expositione digestum.

99. Multa alia documenta presto esse possent huiusmodi de incarnatione dicta uideri: sed non me inuoluo libris, ne tractatus uideatur esse diffusior.



464 CAPUT XuI.

Arianos, si creatum et genitum illis idem sit, Christo inferre iniuriam: sin autem illa distare credant, quem legerint genitum, creature loco non habendum. Hoc Pauli ne creature seruiatur, prohibentis; Christi tamen se seruum esse profitentis, testimonio confirmari: cui potius credendum quam Ario. Subditur etiam creaturam in Deo non esse, cum simplex sit: nec Filium in creature ordinem redigendum; cum in eo Patri complaceat.


100. Nunc ipsos Arianos interrogo, utrum idem  putent esse genitum, quod creatum? Si enim idem dicunt, nichil utique distat inter generare et creare. Ergo quoniam et nos creati sumus, inter nos et Christum et elementa nulla distantia est. Sed quamuis amentes sint, id tamen non audebunt dicere.

101. Postremo ut insipientie eorum quod uerum non est, indulgeam; si nichil, ut putant, distat in uerbo: cur non eum quem colunt, meliore appellant nomine? cur uerbo non utuntur Patris? cur abiiciunt quod honorificentie est, assumunt quod iniurie?

102. Si autem distat inter creatum et genitum, ut ego arbitror, cum legerimus genitum, non utique idem et genitum intelligimus et creatum. Dicant igitur generatum ex Patre, ex uirgine procreatum: aut dicant quomodo Dei Filius et genitus et creatus.  Una natura, et maxime Deus diuersitatem non recipit.

103. Certe facessat nostra sententia: Paulum interrogemus, qui Spiritu Dei plenus has preuidens questiones; generaliter contra gentes, specialiter contra Arianos locutus, ait diuino iudicio eos esse damnatos, qui seruirent creature potius quam Creatori. Denique sic habes: Tradidit illos Deus in desideria cordis ipsorum, ut contumeliis afficiant corpora sua inter semetipsos: qui commutauerunt ueritatem Dei in mendacium, et coluerunt, et seruierunt creature potius quam Creatori, qui est Deus benedictus in secula .

104. Prohibet itaque me Paulus creature seruire, et Christo admonet seruiendum. Non ergo creatura  Christus, Paulus, inquit, seruus Iesu Christi . Et bonus seruus qui Dominum recognoscit, ipse creature seruire nos prohibet: quemadmodum ergo Christo ipse seruiret, si creaturam Christum putaret? Aut igitur desinant colere quem creaturam appellant, aut desinant quem colere se simulant, dicere creaturam; ne sub appellatione cultorum sacrilegia grauiora committant. Detestabilior enim domesticus hostis quam extraneus: et grauius scelus ut aduersus Christum abutantur Christi nomine.

105. Quem igitur meliorem interpretem querimus Scripturarum, quam illum doctorem gentium, uas electionis, electum de persecutoribus? Qui Iesum persecutus fuerat, fatetur. Legerat 465 utique Salomonem plus quam Arius, et erat peritus in  Lege; et ideo quia legerat, non creatum Christum dicit esse, sed genitum. Legerat enim: Ipse dixit, et facta sunt: ipse mandauit, et creata sunt . Numquid dicto factus est Christus? numquid mandato creatus est Christus?

106. Quomodo autem creatura in Deo esse potest? Etenim Deus nature simplicis est, non coniuncte  atque composite: [a 1Kb] cui nichil accedat, sed solum quod diuinum est in natura habeat sua: complens omnia, nusquam ipse confusus: penetrans omnia, nusquam ipse penetrandus: ubique totus, eodemque tempore uel in celo, uel in terris, uel in nouissimo maris presens: uisu incomprehensibilis, fatu ininterpretabilis, sensu inestimabilis, fide sequendus, religione uenerandus; ut quidquid religiosus sentiri potest, quidquid prestantius ad decorem, quidquid sublimius ad potestatem, hoc Deo intelligas conuenire.

107. Ergo quia in Filio complacet Pater , crede quia dignus Patre Filius, crede quia a Deo exiuit Filius, ut ipse testatur dicens: Ex Deo processi, et ueni ; et alibi: A Deo  exiui . Qui ex Deo processit, et a Deo exiuit, nichil aliud potest habere, nisi quod Dei est.



CAPUT XuII.

Christum Deum uerum esse ex eo probat, quod sit proprius Dei Filius; premissaque difficultatis suborientis solutione, eamdem rem inde confirmat, quod sit genitus, quodque ex Deo exierit. His subdit Patris ac Filii unitatem operationis ac uoluntatis. Tum apostolis et Centurione quem cum Arianis contendit, in testimonium adductis Esaiam iungit ac Ioannem.

108. Unde non [b 1Kb] solum Deus, sed etiam uerus Deus, uerus e uero, et adeo uerus, ut ipse sit ueritas.  Itaque si nomen querimus, ueritas est: si maiestatem [c 1Kb] querimus naturalem, eo usque Filius Dei uerus est, ut et proprius. Scriptum est enim: Qui proprio Filio non pepercit, sed pro nobis tradidit eum : tradidit utique secundum carnem. Proprietas diuinitatis est, ueritas proprietatis, misericordia pietatis, oblatio securitatis.

109. Sed ne calumniarentur, quia scriptum est: Tradidit eum Pater; ipse Apostolus alibi dixit: Pax a Deo Patre, et Domino nostro Iesu Christo, qui se dedit pro peccatis nostris ; et alibi: Sicut Christus [d 1Kb] dilexit nos, et tradidit semetipsum pro nobis . Si ergo et traditus est a Patre, et ipse se tradidit, apparet unam esse operationem, unam esse Patris et Filii uoluntatem.

 110. Si naturalem ergo maiestatem querimus, genitus est. Qui genitum inficiatur, proprium negat: qui proprium abnuit, communem ceteris arbitratur. Sin uero generationis ipsius proprietatem requirimus, ex Deo exiuit. Nam 466 cum in usu nostro id sit  exire [e 1Kb] quod iam sit, et ex interioribus secretis prodire uideatur, quod exire perhibetur: angustis licet sermonibus proprietatem diuine generationis aduertimus; ut non ex loco aliquo uideatur exisse, sed ut Deus ex Deo, Filius ex Patre; nec uideatur cepisse ex tempore, qui ex Patre nascendo prodit, ut dixit ipse qui natus est: Ex ore Altissimi prodii .

111. Sed si naturam non agnoscunt, si non credunt Scripturis, uel operibus credant. Cui dicit Pater: Faciamus hominem , nisi ei quem uerum Filium sciret? In quo nisi in uero suam imaginem recognosceret? Non est unum adoptiuus et uerus; nec Filius diceret: Unum sumus ; [f 1Kb] si se cum uero, qui uerus non esset ipse,  conferret. Faciamus ergo dicit Pater. Qui dixit, uerus est: potestne ergo uerus non esse ille, qui fecit; et quod dicenti defertur, facienti negatur?

112. Quomodo autem nisi uerum Filium sciret, committeret ei uoluntatis sue unitatem, et operis ueritatem? Cum enim eadem faciat Filius opera, que Pater facit, et quos uult uiuificet Filius, sicut scriptum est ; nec differens potestate, et liber est uoluntate: ita unitas seruatur; quia et uirtus Dei in diuinitatis proprietate est; et libertas non in aliqua differentia, sed in unitate est uoluntatis.

113. Turbati in freto [g 1Kb] apostoli, licet adhuc non credentes corde, ubi primum sub pedibus Domini ludere aquas, et inquieto maris estu deambulantis  Domini super aquas intrepida uidere uestigia; subitoque naui que fluctibus turbaretur, ubi eam tamen Christus ascendit; placidata equora, et elementa conspexere famulantia, uerum Dei Filium crediderunt, dicentes: uere Dei Filius es .

114. Hoc idem Centurio cum aliis qui secum erant, tremefactis mundi cardinibus in passione Domini confitetur: et tu, heretice, negas! Centurio dicit: uere Filius Dei erat iste . Erat, inquit Centurio, et Arianus dicit, non erat. Ille ergo generationis et ueritatem et eternitatem asserit manu cruentus, sed mente deuotus: tu, heretice, ueritatem generationis negas, tempus ascribis. Utinam manus potius quam animam cruentasses! Sed  nec manu innocens, et mente feralis, quantum in te est, mortem infers, qui infirmum opinaris; immo, quod grauius est, etsi diuinitas uulnus sentire non possit, quod in te tamen est, maiestatem suam in Christo, non corpus interficere conaris.

 115. uerum igitur Deum dubitare non possumus, quem uerum Dei Filium et carnifices crediderunt, et demones fatebantur: quorum nunc non testimonia requiruntur, sed tuis tamen sacrilegiis preferuntur. Illos nominauimus, ut erubesceres diuina quoque responsa adhibuimus, ut crederes.

467 116. Clamat Dominus per Esaiam: Seruientibus mihi uocabitur nomen nouum, quod benedicetur super terram, et benedicent Deum uerum: et qui iurant super terram, iurabunt per Deum uerum . Hec, inquam, dixit Esaias, quando uidit maiestatem eius. Hoc in Euangelio designatur, quod maiestatem uiderit Christi, et locutus sit de eo.

117. Accipe tamen quid etiam scripserit Euangelista Ioannes in epistola sua dicens: Scimus quia Filius  Dei apparuit, et dedit nobis sensum, [a 1Kb] ut cognoscamus Patrem, et simus in uero Filio eius Iesu Christo Domino nostro. Hic est uerus Deus, et uita eterna . uerum Ioannes Filium Dei, et uerum Deum dicit: ergo si uerus Deus, utique non creatus, nichil fallax habens atque fucatum, nichil confusum atque dissimile.



CAPUT XuIII.

In Nicena definitione Arianos errores, ne quem decipiant, commemorari. Iidem cum anathemate suo referuntur, quod non modo Nicee latum dicitur, sed et Arimini semel ac iterum.

118. [Alias cap. uIII.] Deus igitur ex Deo, lumen de lumine, Deus uerus de Deo uero, ex Patre natus,  non factus, unius substantie cum Patre.

119. Sic nempe [b 1Kb] nostri secundum Scripturas dixerunt Patres, qui etiam sacrilega dogmata ideo suis inserenda putauere decretis, ut Arii perfidia ipsa se proderet; ne quasi fucis quibusdam et coloribus illita uelaretur. Fucum enim faciunt, qui non audent explicare quod sentiunt. Censorie itaque impietas  Ariana non expositione reseratur, sed damnatione detegitur; ut qui curiose gestit audire, prius damnatam cognosceret, ne laberetur, quam expositam audiret, ut crederet.

120. [Alias cap. IX.] Eos, [c 1Kb] inquit, qui dicunt: Erat quando non erat, et antequam nasceretur non erat: et qui ex nichilo factum, aut ex alia substantia uel dicunt esse, aut mutabilem, aut conuertibilem Dei Filium, anathematizat catholica et apostolica Ecclesia.

121. Accepisti, sancte Imperator, eos qui talia asserunt, iure damnatos. Non humana industria, [d 1Kb] non composito aliquo trecenti decem et octo, ut supra pressius dixi , episcopi ad concilium conuenerunt: sed ut in numero eorum 468  per signum sue passionis et nominis Dominus iehsu suo probaret se adesse concilio; Crux in trecentis, Iesu nomen in decem et octo est sacerdotibus.

122. Hoc et in [e 2Kb] Ariminensi concilio habuit prima confessio, et post Ariminense concilium secunda correctio. Confessionem epistola ad imperatorem Constantium missa testatur, correctionem secuta concilia confitentur.



CAPUT XIX.

Ubi Ario primum e memoratis erroribus attribuit, eumdem refellit Ioannis testimonio, ac e re nata tragicam heresiarche mortem describit. Mox singillatim reliquas eiusdem blasphemias expendit et confutat.

 123. Arius ergo dicit: Erat quando non erat; sed Scriptura dicit, Erat, non dicit, non erat. Denique Ioannes scripsit: In principio erat uerbum, et uerbum erat apud Deum, et Deus erat uerbum: hoc erat in principio apud Deum . Ecce quoties erat et nusquam dixit quod non erat. Cui ergo credimus? Ioanni in Christi pectore recumbenti, an Ario [f 1Kb] inter  effusa se sua uiscera uolutanti; ut agnosceremus similem Iude proditoris Arii quoque fuisse perfidiam, quem similis pena damnauit?

124. Effusa sunt enim et Arii uiscera, pudet dicere ubi, atque ita crepuit medius, prostratus in faciem; ea quibus Christum negauerat, feda ora pollutus. Crepuit enim, sicut etiam de Iuda Petrus apostolus dixit , quia possedit agrum de mercede iniustitie, et in faciem prostratus crepuit medius, et effusa sunt omnia uiscera eius. Non est fortuita mors, ubi in sacrilegio pari pene parilis processit exemplum; ut idem subirent supplicium qui eumdem Dominum negauerunt; et qui eumdem Dominum prodiderunt.

125. ueniamus ad alia. Arius dicit: Antequam nasceretur,  non erat: sed Scriptura dicit omnia esse per Filium. Quomodo ergo aliis dedit esse, qui non erat? Cum autem dicit impius, quando et ante, hec utique duo uerba tempus ostendunt. Quomodo ergo negant tempus ante Filium, et uolunt prius fuisse que temporis sunt: cum idipsum, quando et ante et aliquando non fuisse, sit temporis?

469 126. Arius dicit ex nichilo Dei Filium. Quomodo ergo Dei Filius? quomodo paterno generatus ex utero? quomodo eructatum ex corde uerbum legitur, nisi ut ex intimo et inestimabili Patris intelligatur, ut scriptum est, prodiisse secreto? Filius enim aut per adoptionem, aut per naturam est: per adoptionem nos filii dicimur, ille per ueritatem nature est. Quomodo ergo ex nichilo ille, qui ex nichilo  fecit omnia ?

127. Non habet Filium, qui nescit unde sit. Denique nec Iudei habebant Filium, quia unde esset nesciebant. Et ideo dixit his Dominus: Nescitis unde ueni ; et infra: Neque me nostis, neque Patrem meum scitis . Qui enim negat ex Patre Filium, nec Patrem ex quo est Filius, nouit: neque Filium nouit; quia Patrem nescit .

128. Arius dicit: Ex alia substantia. Que igitur alia substantia equatur Dei Filio, ut ex ipsa Dei Filius sit? Aut quomodo reprehendunt quia nos in Deo aut Grece, aut Latine substantiam dicimus, cum ex alia dicendo substantia [a 1Kb] Dei esse Filium, etiam ipsi substantiam Dei esse confirment?

129. Sed si de nomine substantie aut nature diuine  uoluerint dicere, facile reuincentur; quia et Grece, et Latine substantiam frequenter Scriptura memorauit. Et Petrus uult nos, ut legimus , diuine consortes fieri nature. Quod si ex alia substantia Filium dicent, ipsi se reuincunt, et uerbum substantie quod metuunt confitendo, et Filium  creaturis quibus preferre [b 1Kb] se simulant, conferendo.

130. Arius dicit creaturam Dei Filium, non sicut ceteras creaturas. Que enim creatura [c 1Kb] non sicut alia creatura non est? Homo non ut Angelus, terra non ut celum, sol non ut aqua, lumen non ut tenebre. Nihil ergo preferendo donauit, sed ad simplices decipiendos misero colore fraudem sue impietatis obduxit.

131. Arius dicit mutabilem et conuertibilem Dei Filium. Quomodo ergo Deus, si mutabilis; cum ipse dixerit: Ego sum, ego sum, et non sum mutatus ?



CAPUT XX.

Optat ad se mundandum ut olim ad Esaiam Seraphim aliquem aduolare; immo uero ad se, ad Imperatorem aliosque lectores suos Christum inuitat: ac tandem Dominico poculo mystice designato, ut eius uirtute Gratianus ceterique fideles inebrientur, petit.


132. uerum nunc mihi propheticum illud est confitendum, quod prophetaturus de Domino premittit Esaias dicens: O miser ego, et compuncto corde, qui cum immunda labia habeam, in medio quoque populi inhabitem immunda labia habentis; uidi Dominum Sabaoth . Ergo si Esaias miserum se dicit, qui uidit Dominum 470 Sabaoth: quid ego de me dicam, qui cum immunda labia habeam, cogor de Dei generatione tractare? Quo igitur de iis que metuo, locuturus erumpo; cum Dauid de iis que sciat  ori suo custodiam petat ? O si mihi quoque unus de Seraphim candentem illum carbonem, quem de altari diuino sumpsit, utriusque forcipe deferens Testamenti, immunda adurat labia!

133. At quia tunc Seraphim descendit in figura ad prophetam : tu autem, Domine, reuelato mysterio ad nos in carne uenisti, non per legatum, neque per nuntium, sed ipse per te, ab occultis meis conscientiam meam mundes; ut ego quoque dudum immundus, sed iam per tuam misericordiam fide mundus, illud Dauidicum canam, dicens: Psallam tibi in cithara, Deus Isrel: gaudebunt labia mea, dum cantauero tibi; et anima mea, quam redemisti .

134. Itaque, Domine, calumniatores tuos et hostes  relinquens, confer te ad nos; et sanctifica aures principis Gratiani, omniumque preterea quorum in manus hic libellus uenerit, uacuas mihi presta aures; necubi audite perfidie sordes resideant. Emunda ergo, emunda aurem non fontanis poculis, nec fluuiali haustu, nec susurro pretermeantis riuuli:  sed sermonibus ad uicem aquarum operantibus, supra nitorem aquarum perspicuis, et omni purioribus niue; illis utique sermonibus, quibus dixisti: Si fuerint peccata uestra sicut phenicium, ut niuem dealbabo .

135. Est etiam poculum quo secreta mentis mundare consueuisti, poculum non nature ueteris, nec ex uite solemni: sed poculum nouum de celo delatum in terram, expressum ex illo botryone peregrino, qui sicut uua de uite, ita ille in carne crucis pependit e ligno. Ex hoc ergo botryone [a 1Kb] est uinum quod letificat cor hominis, sobrietatem inebriat, crapulam fidei et uere religionis exhalat, crapulam castitatis infundit.

136. Hoc igitur uino, Domine meus, [b 1Kb] domini aures  Augusti mentis emunda, ut sicut uino naturali homines inebriati, quietem diligunt, timorem mortis expellunt, iniurias non sentiunt, aliena non querunt, suorum obliuiscuntur: ita etiam uino tuo crapulatus, pacem diligat, et fidei exsultatione securus, mortem infidelitatis ignoret, patientiam caritatis exhibeat, sacrilegia aliena non teneat, fidem etiam [c 2Kb] pignoribus suis preferat, secundum quod scriptum est: Relinque omnia tua, et ueni, sequere me .

137. Hoc uino, Domine Iesu, sensus etiam nostros dilue, ut te adoremus, te colamus uisibilium et inuisibilium creatorem. Non potes ergo inuisibilis aut bonus non esse, qui id etiam tuis operibus contulisti.



LIBER SECUNDUS.



471 PROLOGUS.

Ambrosius libro superiori hunc adiecturus, duodecim nomina Filii Dei primo trifariam diuisa non eius tantum, sed Patris etiam eternitatem probare docet. Mox eadem cum duodecim sacerdotalis uestis lapidibus cursim comparans, quam necessario coniungenda sint, inducta ipsorum noua distributione patefacit. Deinde ad propositam comparationem rediens, allegorice memorati amictus texturam ac lapillos laudat. Hinc mystica etiam gemine diuisionis ratione allata, institutam comparationem pergit exponere; ex qua fidem operibus colligens attexendam esse, contractam eiusdem fidei de Filio descriptionem subdit.


 1. Satis, ut arbitror, libro superiore, sancte Imperator, edoctum est sempiternum esse Dei Filium, non dissimilem Patri, genitum, non creatum: Deum quoque uerum Dei Filium Scripturarum lectionibus approbauimus, et apertis maiestatis sue indiciis designatum.

2. Itaque quamuis ista ad fidem copiose redundantia sint, quod a fontis meatu magnitudo plerumque decurrentis fluminis estimatur; tamen quo purius niteat fides nostra, tripartito uidetur deriuanda distinctio. [a 1Kb] Sunt enim euidentia indicia que proprietatem deitatis ostendant: sunt que similitudinem  Patris et Filii: sunt etiam que perspicuant diuine maiestatis exprimant unitatem. Proprietatis itaque sunt, generatio, Deus, Filius, uerbum: similitudinis, splendor, character, speculum, imago: unitatis eterne, sapientia, uirtus, ueritas, uita.

3. Hec indicia ita Dei Filium signant, ut ex his et sempiternum Patrem esse cognoscas, nec ab eo Filium discrepantem. Ex eo enim qui est, generatio; ex sempiterno Deus, ex Patre Filius, ex Deo uerbum, splendor glorie, character substantie, speculum Dei, maiestatis imago, [b 1Kb] de bono bonitas, de sapiente sapientia, de forti uirtus, de uero ueritas, de uiuente uita. Concordant igitur Patris et Filii indicia, quibus non discrepare inter se, sed unius maiestatis esse nemo dubitauerit. Quorum singulorum  proferremus exempla nominum, nisi coarctandi sermonis studio teneremur.

4. His duodecim tamquam lapidibus pretiosis fidei columna consurgit. Hi sunt enim pretiosi illi lapides , sardius, iaspis, smaragdus, chrysolithus, et ceteri, quibus sancti Aaron, illius utique qui figuram gerit Christi, ueri scilicet uestimentum sacerdotis intexitur: circumdati auro lapides, et insculpti de nominibus 472 filiorum Isrel, duodecim lapides sibi inuicem coherentes. Nam si eos aliquis separet atque secernat, omnis fidei structura dissoluitur.

 5. Itaque principium fidei nostre est [a 1Kb] scire quo genitus est Dei Filius: si genitus non est, nec Filius est. Nec satis est dixisse Filium, nisi et unigenitum Filium designaueris. Si creatura est, Deus non est: si Deus non est, nec uita est: si non est uita, nec ueritas est.

6. Ergo tria illa, id est, generatio, Filius, unigenitus, principaliter et proprie indicant ex Deo Filium.

7. Tria sequentia, id est, Deus, uita, ueritas, uirtutem eius manifestant, qua condidit et fecit subsistere creaturam: In ipso enim uiuimus, mouemur et sumus, sicut Paulus dixit . Et ideo in illis tribus proprietas Filii, in istis aliis paterne ac Filii operationis unitas declaratur.

 8. Imago quoque et splendor et character dicitur Dei Filius, quia hec incomprehensibilem et inuestigabilem paterne maiestatis diuinitatem in Filio, et expressam similitudinem reuelarunt. Hec quoque tria uidemus ad similitudinem pertinere.

9. Reliquum est, uirtus, [b 1Kb] sapientia, iustitia; ut his singulis operationibus eternitas probaretur.

10. Hoc igitur est illud uestimentum pretiosis lapidibus adornatum, hic ueri amictus est sacerdotis, hec uestis nuptialis; hic textor propheticus, qui bene nouerit ista contexere. Neque uilis ista textura est, de qua Dominus dicit per prophetam: Quis dedit mulieribus texture sapientiam . Nec communes isti lapides, [c 45Kb] lapides, ut legimus, supplementi: omnis enim in eo perfectio est,  si nichil desit. Lapides compositi et circumdati auro, intelligibili scilicet natura; si eos bene mens nostra componat, naturalisque sensus probabili ratione compaginet. Denique quam non mediocres lapides sint, lectio docet , quod cum alii alia uiliora deferrent; istos tamen lapides super humeros suos religiosi principes attulerunt, ex quibus fecerunt rationale, opus textile . Textile enim opus est, quando fidei facta concordant.

11. Nec me aliquis errare putet, quia supra tripartitam de quaternis, subter uero quadripartitam  de ternis feci distinctionem. Boni operis gratia per diuersas plus placet formas. Bona enim et illa que textrinum indumenti sacerdotalis ostendit, uel lex scilicet, uel Ecclesia, que binas uestes fecit uiro suo, sicut scriptum est : unam operis, alteram mentis, fidei intexens factorumque uelamina. Itaque alibi, sicut legimus, aurum pretexit, et postea hyacinthum 473 ac purpuram cum cocco subiungit et bysso. Rursus alibi ex hyacintho et ceteris prius flosculos format, aurumque subnectit, [d 1Kb] et unus est habitus sacerdotis; ut iisdem coloribus micans, gratie decorisque diuersitas ordinis diuersitate resplendeat.

12. Itaque ut etiam rationis typice series digeratur, auro [e 1Kb] et argento probabili non est dubium  eloquia Domini designari, quibus fides constat. Scriptum est enim: Eloquia Domini, eloquia casta, argentum igne examinatum, probatum terre, purgatum septuplum . [f 1Kb] Hyacinthus autem eris habet similitudinem, quem spiramus, et cuius carpimus flatum: purpura quoque speciem aquarum exprimit: per coccum ignis intelligitur: terra per byssum; hec enim ex terra gignitur. Ex his autem quatuor elementis corpus subsistit humanum.

13. Siue ergo mentis fidei [g 1Kb] precedenti concinentia corporis facta subnectas: siue facta precedant, et fides astipuletur comes religiosa factorum, hic religiosi ornatus antistitis, hoc uelamen est sacerdotis.

 14. Bona ergo fides, cum pulchro operum renitet ornatu: de qua, ut ad summam loquar, definitiones iste sunt, que non queunt solui. Si ex nichilo est, non est Filius: si creatura est, non est creator: si factura est, non est omnium factor: si discens, non precognitor: si accipiens, non est perfectus: si proficiens, non est Deus: si dissimilis, non imago: si per gratiam, non per naturam: [h 2Kb] si diuinitatis expers, auctor malitie: Nemo bonus, nisi unus Deus .



CAPUT PRIMUM.

Arianorum Dei Filio bonitatem abrogantium obiectionem non sine horrore propositam ut soluat, Christi sententiam ex personis loquentium, nec non ex ipsis dictionibus explicat.


15. Stupeo itaque ad reliqua, sancte imperator, et toto corpore animoque deficio, esse aliquos homines, uel potius non homines, sed humana adopertos specie, intus autem dementie bestialis; qui post tanta Domini et tam diuina beneficia, bonum negent ipsum auctorem bonorum.

16. Scriptum est, inquiunt: Nemo bonus, nisi unus Deus. Scriptum agnosco: sed littera errorem non habet; utinam Ariana interpretatio non haberet!  Apices sine crimine sunt, sensus in crimine. Dictum Domini Saluatoris agnosco: 474 sed consideremus quando dicat, cui dicat, qua circumspectione dicat.

17. Dicit utique in hominis forma Dei Filius, et dicit Scribe, ei scilicet qui magistrum bonum Dei Filium nominaret, Deum negaret. Quod ille non credit, Christus adiungit; ut Dei Filium non ut bonum magistrum, sed ut bonum Deum credat. Nam sicubi unus Deus dicitur, nequaquam tamen Dei Filius [a 1Kb] ab unitatis plenitudine separatur; quomodo ubi unus Deus bonus nuncupatur, a plenitudine diuine bonitatis unigenitus excluditur? Necesse est igitur aut Deum negent Dei Filium, aut Deum bonum esse fateantur.

 18. Et ideo circumspectione celesti non dixit: Nemo bonus, nisi unus Pater; sed: Nemo bonus, nisi unus Deus. Pater enim proprium generantis est nomen, Deus autem unus nequaquam deitatem Trinitatis excludit, et ideo natura laudatur. Bonitas ergo in natura est Dei, et in natura Dei etiam Dei Filius; et ideo non quod singularitatis, [b 1Kb] sed quod unitatis est, predicatur.

19. Non igitur a Domino bonitas negatur, sed talis discipulus refutatur. Nam cum scriba dixisset: Magister bone, respondit Dominus: Quid me dicis bonum ? id est, quem Deum non credis, non est satis ut bonum dicas. Non tales ego quero discipulos, qui me magis secundum hominem  magistrum bonum, quam secundum diuinitatem Deum bonum credant.



CAPUT II.

Bonum esse Dei Filium ab operibus probat, nimirum ab eius in Isrelitas sub Testamento ueteri, et in Christianos sub nouo, beneficiis. Tum ubi subiecit utile sibi esse ut bonum dominum ac iudicem suum arbitretur: paternum de Filio testimonium affert; imo etiam partis non exigue Iudeorum, quibus proinde peiores Ariani esse declarantur. Que omnia uerborum Sponse, eamdem Christi bonitatem designantium, claudit expositio.

20. Sed nolo prerogatiua nature sue et priuilegio potestatis utatur. Non dicatur bonus, si non  meretur, a nobis. Si hoc non meretur operibus, si beneficiis non meretur, abdicetur sue iure nature, subdatur nostro iudicio. Qui iudicaturus de nobis est, non dedignatur iudicari; ut iustificetur in sermonibus suis, et uincat cum iudicatur ,

475 21. Hiccine ergo non bonus, qui bona tribuit mihi ? Hiccine non bonus, qui cum sexcenta millia populi Iudeorum persecutoribus suis cederent, dehiscentem subito Rubri maris estum indiuidua aquarum mole diuisit ; ut fideles circumfusa unda muniret, infidos refusa demergeret?

22. Hiccine non bonus, cuius imperio maria solidata fugientibus, saxa humefacta sitientibus; ut opus ueri agnosceretur auctoris, cum humor rigesceret,  petra inundaret ? Quod ut agnosceres opus Christi, Apostolus dixit: Petra autem erat Christus .

23. Hiccine non bonus, qui tam innumera populi millia, ne qua incesseret fames, in deserto pauit pane celesti, sine usu laboris, cum fructu quietis : ita ut eorum per quadraginta annos nec uestimenta ueterascerent, nec calceamenta tererentur , [c 1Kb] instar fidelibus future resurrectionis ostendens, quod nec factorum decor splendidorum, nec circumfuse uirtutis nitor, nec uite cursus periret humane?

24. Hiccine non bonus, qui nobis celum fecit esse, quod terra est; ut sicut in celo, quasi in speculo  quodam, stellarum lucentium refulgerent globi; ita etiam apostolorum et martyrum et sacerdotum, uice stellarum fulgentium, toto illucescerent chori mundo?

25. Ergo non solum bonus, sed etiam pastor bonus, hoc est, non sibi tantum, sed etiam ouibus suis bonus: Bonus enim pastor animam suam ponit pro ouibus suis . Posuit plane animam suam, ut nostram leuaret: sed pro diuinitatis potestate posuit et sumpsit, sicut scriptum est: Potestatem habeo ponendi animam meam, et potestatem habeo sumendi eam. Nullus eam tollit a me, sed ego a memetipso pono eam .

26. uides bonitatem, quia sponte posuit: uides potestatem, quia sumpsit; et tu bonum negas, cum  ipse de se in Euangelio dixerit: Si ego bonus, quare oculus tuus nequam ? Ingrate, [a 1Kb] quid agis? Bonum negas, per quem bona speras, si tamen credas? Bonum negas, qui dedit nobis que oculus non uidit, nec auris audiuit ?

27. Mihi expedit ut bonum credam: Bonum est enim confidere Domino . Mihi expedit ut Dominum confitear; scriptum est enim: Confitemini Domino, quoniam bonus .

28. [b 1Kb] Mihi expedit, ut iudicem meum bonum arbitrer; Dominus enim iudex bonus domui Isrel. Ergo [c 1Kb] si iudex Dei Filius, utique quoniam iudex Deus bonus, iudex autem Dei Filius est; Deus bonus iudex et Dei Filius est.

29. Sed fortasse non credas aliis, non credas Filio;  audi Patrem dicentem: Eructauit cor meum uerbum bonum . Bonum ergo uerbum est, uerbum hoc de quo scriptum est: Et uerbum erat apud Deum, et Deus erat uerbum . Ergo si uerbum bonum, Filius autem Dei uerbum est: bonus utique Deus est Dei Filius; etiamsi non 476 placeat Arianis. Erubescant aliquando.

30. Iudei dicebant: Bonus est . Etsi alii dicebant: Non est, alii dicebant tamen: Bonus est; et uos omnes bonum negatis.

31. Bonus est, qui peccatum unius donat; et bonus non est, qui peccatum mundi abstulit? De ipso enim dictum est: Ecce Agnus Dei, ecce qui tollit peccatum mundi .

32. Sed quid dubitamus? Credidit iam Ecclesia  bonum, et confessa est dicendo: Osculetur me ab osculis oris sui; quoniam bona ubera tua super uinum ; et alibi: Et faux tua tamquam uinum est optimum . Bonus ergo ille nos Legis et gratie nutrit uberibus, celesti curas hominum predicatione demulcens; et nos bonum negamus, cum sit imago bonitatis, exprimens eterne in se bonitatis effigiem, sicut et supra ostendimus scriptum,  quia ipse est speculum sine macula, et imago bonitatis illius .



CAPUT III.

Filium Dei Deum bonum ac uerum esse, cum Deus unus sit.

33. [Alias cap. II.] Sed quid uobis uidetur, qui bonum et uerum Deum Dei Filium denegatis; cum scriptum sit quod nullus Deus, nisi unus ? Nam etsi sunt qui dicantur dii, an inter eos Christum annumeratis, qui dicuntur, et non sunt? Cum speciale sit eius, ut semper sit: et preter ipsum bonus et uerus alius Deus non sit; quoniam in ipso est Deus: speciale autem etiam Patris sit, ut post ipsum uerus alius Deus non sit; quia unus Deus, nec iuxta  Sabellianos Patrem Filiumque confundens, nec iuxta Arianos Patrem Filiumque secernens. Pater enim et Filius distinctionem habent, ut Pater et Filius; separationem diuinitatis non habent.



CAPUT Iu.

Omnipotentem esse Dei Filium prisci nouique federis auctoritate demonstratur.

34. [Alias cap. III.] Itaque cum uerus et bonus Dei Filius, utique omnipotens Deus Dei Filius: num hinc quoque dubitari potest? Supra  diximus lectum quia Dominus omnipotens nomen est ei. Ergo quia Filius Dominus, Dominus autem omnipotens; omnipotens est Dei Filius.

35. Sed accipe etiam eam de qua dubitare nequeas,  lectionem: Ecce uenit, inquit, cum nubibus, et uidebit eum omnis oculus, et qui eum compunxerunt: et plangent se super eum omnes tribus terre. Etiam, amen. Ego sum et , dicit Dominus Deus, qui est, et qui erat, et qui uenturus est omnipotens . Quem igitur compunxerunt, et quem speramus esse uenturum, nisi Filium? Ergo omnipotens Dominus et Deus Christus est.

36. Accipe aliud, sancte Imperator, et accipe Christum loquentem: Hec dicit Dominus omnipotens: Post honorem misit me super gentes, que 477 depredauerunt uos; quoniam qui tangit uos, quasi qui tangit pupillam oculi eius. Quia ecce ego iniicio manum meam super eos, qui depredaueruntuos, et eruam uos; et erunt in predam, qui depredauerunt uos, et scient quia  Dominus omnipotens misit me . Utique qui dicit: Dominus est omnipotens: et qui misit, Dominus est omnipotens. Ergo et Patris et Filii omnipotentia: sed tamen Deus unus omnipotens; quia unitas potestatis est.

37. Atque ut scias, Imperator auguste, Christum esse, qui locutus est et in propheta et in Euangelio, tamquam in predestinatione Euangelii per Esaiam  dicit: Ipse qui loquebar, adsum , hoc est: Adsum in Euangelio, qui loquebar in Lege.

38. Deinde alibi: Omnia que Pater habet, mea sunt . Que sunt omnia? Non utique locutus est de creatis; hec enim omnia facta sunt per Filium: sed ea que Pater habet, id est, eternitatem, maiestatem, diuinitatem, que nascendo possedit. Ergo eum qui omnia habet, que Pater habet , omnipotentem esse dubitare non possumus.



CAPUT u.

Obiectos aduersus Christi omnipotentiam Scripture textus exponit; ac maxime in eo immoratur, ut eumdem non raro ex humane nature affectu locutum probet.

 39. Nec uereor ne quia scriptum est de Deo: Beatus et solus potens , ab eo Dei Filius separetur; cum Scriptura Deum solum potentem dixerit, non Patrem solum: et ipse de Christo Deus Pater asserat per Prophetam: Posui adiutorium super potentem . Non ergo Pater solus potens, sed potens etiam Deus Filius; in Patre enim laudatur et Filius.

40. Certe ostendat aliquis quid sit, quod non possit Dei Filius: quis ei adiutor cum celum faceret, fuit: quis adiutor cum conderet mundum? An qui in constitutione Angelorum et Dominationum adiutore non eguit, eguit ut hominem liberaret?

41. Scriptum est, inquiunt: Pater meus, si possibile  est, transfer a me calicem hunc . Et ideo omnipotens est, quomodo  de possibilitate 478 ambigit? Ergo quia omnipotentem probaui, probaui utique ambigere eum de possibilitate non posse.

42. uerba, inquis, Christi sunt. uerum dicis: sed quando, et in qua forma loquatur, aduerte. [a 1Kb] Hominis substantiam gessit, hominis assumpsit affectum. Denique supra habes quia progressus pusillum procidit in faciem suam, orans et dicens: Pater, si possibile est. Non ergo quasi Deus, sed quasi homo loquitur; Deus enim possibile aliquid aut impossibile nesciebat? Aut aliquid impossibile Deo, cum scriptum sit: Impossibile enim tibi nichil est ?

43. [b 2Kb] De quo autem dubitat? de se, an de Patre? De eo utique qui dicit: Transfer: et dubitat hominis affectu. Ergo propheta non putat aliquid impossibile  Deo. Propheta non dubitat, et Filium dubitare tu credis? Num infra homines constituis Deum? Et dubitat de Patre Deus, et de morte formidat? Timet ergo Christus; et cum Petrus non timeat, Christus timet? Petrus dicit: Animam meam pro te ponam ; Christus dicit: Anima mea turbatur .

44. Utrumque uerum est, et plenum utrumque rationis; quod et ille qui est inferior, non timet: et ille qui superior est, gerit timentis affectum: ille enim quasi homo uim mortis ignorat, iste quasi Deus in corpore constitutus fragilitatem carnis exponit; ut eorum qui sacramentum Incarnationis abiurant, excluderetur impietas. Denique et hec dixit, et [c 2Kb] Manicheus non credidit, ualentinus negauit, Marcion  phantasma iudicauit.

45. Eousque autem [d 1Kb] hominem quem ueritate  corporis demonstrabat, equabat affectu, ut diceret: Sed tamen non sicut ego uolo, sed sicut tu uis ; cum utique similiter, sit Christi uelle, quod Pater uult: cuius similiter est facere, quod Pater facit.

46. Quo loco etiam illa uestra questio conticescit, quam soletis obiicere, quia dixit Dominus: Non sicut ego uolo, sed sicut tu uis; et alibi: Ad hoc descendi de celo, non ut facium uoluntatem meam, sed uoluntatem eius qui me misit .



479 CAPUT uI.

Occasione superiorum Scripture locorum tantisper digrediens, libertatem Domini primum ex eo quod eadem preditus affirmetur Spiritus sanctus, deinde expressis quibus ipsa Filio Dei attribuitur, testimoniis demonstrat.


47. Ergo ut quasi interpositis plenioris expositionis paulisper induciis, cur dixerit: Si possibile est, uoluntatis interim libere Dominum fuisse doceamus. In tantum processistis impietatis, ut negetis quod Filius Dei libere uoluntatis [a 1Kb] sit! At certe soletis etiam sancto Spiritui derogare, et negare non potestis scriptum esse: Spiritus ubi uult, spirat . Ubi uult, inquit, non ubi iubetur. Ergo si Spiritus ubi uult, spirat, Filius quod uult, non agit? Et certe idem Dei Filius in Euangelio suo dicit, ubi uelit spirandi suppetere Spiritui facultatem. Numquid ergo superiorem fatetur; quia illi licet, quod sibi non licet?

 48. Apostolus quoque dicit quia omnia operatur unus atque idem Spiritus, diuidens singulis prout uult . Prout uult, inquit, hoc est, pro libere uoluntatis arbitrio, non pro necessitatis obsequio. Et diuidit Spiritus non mediocria; sed que Deus consueuit operari, gratiam curationum, et operationem uirtutum. Ergo diuidit Spiritus prout uult, Filius Dei non liberat, quem uult? Sed audi etiam ipsum agere quod uult. Dixit enim: Ut faciam uoluntatem tuam, Deus meus, uolui . Et alibi: uoluntarie sacrificabo tibi .

49. Sciuit sanctus apostolus Petrus Iesum in potestate habere que uellet; et ideo cum uideret ambulare eum supra mare, ait: Domine, si tu es, iube me uenire ad te super aquas . Petrus  credidit quia si Christus iubeat, nature possit conditio mutari; ut humanis se subiiciat unda uestigiis, et discrepantium naturarum possit conuenire concordia. Petrus poscit ut iubeat, non ut roget Christus: Christus non rogauit, sed iussit, et factum est: et Arius contradicit?

50. Quid est tamen quod Patre uelit, Filius nolit: aut Filius uelit et Patre nolit? Pater quos uult, uiuificat;  et Filius quos uult, uiuificat, sicut scriptum est . Dic nunc quos uiuificauerit Filius, et Pater uiuificare noluerit. Cum autem Filius quos uelit uiuificet, et operatio una sit; uides quia non solum Filius uoluntatem Patris, sed etiam Pater Filii faciat uoluntatem? Quid est autem uiuificare, nisi per Filii passionem? Passio autem Christi uoluntas est Patris. Quos ergo Filius uiuificat, per Patris uiuificat uoluntatem. Una igitur est uoluntas.

51. Que autem uoluntas Patris, nisi ut ueniret iehsu in hunc mundum, et nos mundaret a uitiis? 480 Audi leprosum dicentem: Si uis, potes me mundare . Respondit Christus, uolo; [b 1Kb] et statim secutus est effectus sanitatis. uides quia Filius sue arbiter uoluntatis est, et Christi uoluntas  eadem que paterna est? Quamquam cum dixerit: Omnia que Pater habet, mea sunt : sine dubio quia nichil excipitur, quam Pater habet, eamdem habet et Filius uoluntatem.



CAPUT uII.

Redit ad proposite difficultatis solutionem, et uoluntatem affectusque humanos a Christo uere susceptos esse, ac proinde quidquid in ipso non congruit diuinitati, ex eisdem oriri docet, atque ad id quod simul Deus et homo erat, referri.

52. Una ergo uoluntas, ubi una operatio; in Deo enim uoluntatis series operationis effectus est. Sed alia uoluntas hominis, alia Dei. Denique ut scias uitam in uoluntate esse hominis; quia mortem timemus: passionem autem Christi in uoluntate diuina;  ut pateretur pro nobis: cum Petrus eum uellet a passione reuocare, Dominus ait: Non sapis que Dei sunt, sed que sunt hominum .

53. Suscepit ergo uoluntatem meam, suscepit tristitiam meam. Confidenter tristitiam nomino, quia crucem predico. Mea est uoluntas, quam suam dixit; quia ut homo suscepit tristitiam meam, ut homo locutus est; et ideo ait: Non sicut ego uolo, sed sicut tu uis . Mea est tristitia, quam meo suscepit affectu: nemo enim moriturus exsultat. Mihi compatitur, mihi tristis est, mihi dolet. Ergo pro me et in me doluit, qui pro se nichil habuit quod doleret.

54. Doles igitur, Domine Iesu, non tua, sed mea uulnera: non tuam mortem, sed nostram infirmitatem,  sicut ait propheta: Quia pro nobis dolet : et nos, Domine, estimauimus te esse in doloribus; cum tu non pro te, sed pro me doleres.

55. Et quid mirum si pro omnibus doluit, qui pro uno fleuit? Quid mirum, si moriturus pro omnibus tedeat, qui Lazarum resuscitaturus illacrymat? uerum et ibi pie sororis lacrymis commouetur, quia [c 1Kb] mente humana tangebatur: et hic alto operatur  affectu; ut sicut mors eius mortem abstulit, liuor eius ulcera nostra sanauit: ita etiam merorem nostrum meror eius aboleret.

56. Ut homo ergo dubitat, ut homo turbatur. [a 1Kb] Non turbatur eius uirtus, non turbatur eius diuinitas: sed turbatur anima: turbatur secundum humane fragilitatis assumptionem. Et ideo quia suscepit animam, [b 1Kb] suscepit et anime passiones; non enim Deus eo quod Deus erat, aut turbari aut mori potuisset. Denique, Deus, Deus, inquit, meus, quare me dereliquisti ? Ut homo 481 ergo loquitur, meos circumferens metus; quod in periculis positi, [c 1Kb] a Domino deseri nos putamus. Ut homo turbatur, ut homo flet, ut homo crucifigitur.

57. Sic enim et apostolus Paulus dixit: Quia Christi  carnem crucifixerunt . Et alibi apostolus Petrus ait: Christo passo secundum carnem . Caro igitur est passa, diuinitas autem mortis libera: passioni corpus nature humane lege concessit; an uero mori diuinitas potest, cum anima non possit? Nolite, inquit, timere eos qui corpus possunt occidere, animam autem non possunt . Si ergo anima occidi non potest, quomodo diuinitas potest?

58. [Alias cap. Iu]. [d 1Kb] Unde illud quod lectum est, Dominum maiestatis crucifixum esse, non quasi in maiestate sua crucifixum putemus : sed quia [e 1Kb] idem Deus, idem homo, per diuinitatem Deus, per susceptionem carnis homo iehsu Christus, Dominus maiestatis dicitur crucifixus, quia consors  utriusque nature, id est, humane atque diuine, in natura hominis subiit passionem; ut indiscrete et Dominus maiestatis dicatur esse qui passus est, et Filius hominis, sicut scriptum est, qui descendit de celo .



CAPUT uIII.

Ex principio proxime ante constituto illud soluitur, quod Christus dixit: Pater maior me est. Que uerba et alia eiusdem rationis ubi secundum humanitatem intelligenda esse ostensum est, eumdem Dominum secundum naturam diuinam dici non posse Patri inferiorem multis confirmatur.


59. Per naturam igitur hominis et dubitauit, [f 1Kb] et teduit et resurrexit; quod enim cecidit, hoc resurgit. Per naturam hominis dicit etiam illud, de quo calumniari solent; quia dictum est: Quoniam Pater maior me est .

60. uerum quia alibi dicitur: Exiui a Patre, et ueni in mundum: iterum relinquo mundum, et uado ad Patrem : quomodo uadit, nisi per mortem: et uenit, nisi per resurrectionem? Denique  addidit, ut de assumptione se dixisse signaret: Propterea dixi uobis priusquam fiat; ut cum factum fuerit, credatis . Loquebatur enim passionem sui corporis, et resurrectionem per quam credere ceperant, qui ante dubitabant; neque enim Deus de loco ad locum transit, qui ubique semper est. Ut homo est qui uadit, ipse est qui uenit. Denique et alibi dicit: Surgit, eamus hinc . In eo ergo uadit et uenit, quod est commune nobiscum.

61. Nam quomodo potest minor esse Deus, cum Deus perfectus et plenus sit? Sed minor 482 in natura hominis et miraris si ex [g 2Kb] persona hominis Patrem dixit maiorem, qui in persona hominis se uermem dixit esse, non hominem; dixit enim: Ego autem sum uermis et non homo ; et alibi: Sicut  ouis ad occisionem ductus est .

62. Si in hoc minorem dicis, negare non possum: sed, ut uerbo utar Scripture, non minor natus, sed minoratus , hoc est, minor factus est. Quomodo autem minor factus, nisi quia: Cum in forma Dei esset, non rapinam arbitratus est esse se equalem Deo, sed semetipsum exinaniuit : non remittens utique quod erat, sed assumens quod non erat; quia formam serui accepit.

63. Denique ut sciremus per susceptionem corporis minoratum, de homine se Dauid prophetare signauit dicens: Quid est homo, quod memor es eius: aut Filius hominis, nisi quia uisitas eum? Minorasti eum paulo minus ab angelis . Et hoc ipsum interpretatus Apostolus, ait: Nam paulo quam angelos minoratum uidemus Iesum, propter passionem mortis gloria et honore coronatum; ut sine Deo pro omnibus gustaret mortem .

64. Non solum ergo Patre, sed etiam angelis minor Filius Dei factus est. Et si hoc ad preiudicium trabis; num ergo Filius in natura Dei minor est, quam sui angeli qui ei seruiunt et ministrant ?  Ita dum minorem uultis asserere, impietatem incurritis; ut angelorum naturam Dei Filio preferatis. Sed non est seruus supra Dominum suum . Denique et in carne constituto angeli ministrabant; ut nichil eum agnoscas per naturam corporis imminutum; neque enim Deus sui pati potuit detrimentum, cum id quod assumpsit ex uirgine, nec accessio diuine nec diminutio potestatis sit.

65. Non est ergo secundum diuinitatem minor, qui plenitudinem habet diuinitatis et glorie. Maior enim et minor in iis que corporalia sunt, distingui solent: aut statu maior, aut plenitudine, aut certe etate. uacant ista, ubi de diuinis tractatus inducitur. Maior enim uulgo dici solet, qui aliquem instituit et informat: in Dei autem sapientiam non cadit,  ut instituta sit alterius disciplinis; cum ipsa disciplinarum omnium tradiderit institutum. Quam bene autem posuit Apostolus: Ut sine Deo pro omnibus gustaret mortem ; ne diuinitatis illam passionem putaremus fuisse, non carnis!

66. Ergo si non inuenerunt quemadmodum possent probare maiorem, non uerbis calumnientur, sed uerborum rationem requirant. Ergo illos interrogo quo putent esse maiorem? Si quia Pater est, eo maiorem putant: sed non hic etas et tempus, neque canities Patris, et 483 filii pueritia est; hec enim maiorem [a 1Kb] solent facere patrem. Ceterum pater et filius generantis et nati nomina sunt, que non uidentur separare, sed iungere; non enim pietas nature detrimentum est: namque homines sibi inuicem conciliat  necessitudo, non separat.

67. Itaque si nec de natura afferre possunt aliquam questionem, uel testimoniis credant. Denique Filium non esse eo minorem, quia Filius est, euangelista testatur; et equalem esse, quia Filius est, ipse  significat dicens: Propterea enim uolebant eum occidere Iudei, quia non solum soluebat sabbatum, sed et Patrem proprium dicebat Deum, equalem se faciens Deo .

68. Non Iudei hoc dicunt, sed Euangelista testatur, quod equalem se faciebat Deo, proprium se Filium Dei dicens. Non enim scriptum est ex persona Iudeorum dicentium: Propterea uolebamus eum occidere: sed euangelista ex sua persona dicit: Propterea enim uolebant illum Iudei occidere. Et interpretatus est causam, ideo Iudeos ad necem eius esse commotos, quod cum et sabbatum quasi Deus solueret, et Deum Patrem sibi proprium uindicaret, non solum in solutione sabbati maiestatem diuine potestatis, sed etiam [b 1Kb] in Patris proprii nomine ius  sibi eterne equalitatis adscisceret.

69. Quibus aptissime respondit Dei Filius, ut et Dei se Filium, et equalem probaret: Quecumque, inquit, Pater fecerit, eadem et Filius facit similiter . Filius igitur Patri et dicitur et probatur equalis. Bona equalitas, que et differentiam diuinitatis excludit, et cum Filio Patrem signat, cui Filius sit equalis; non est enim diuersa, nec singularis equalitas; quia nemo equalis ipse sibi solus est. Ergo Euangelista interpretatus est quid sit proprium Filium Dei se dicere, hoc est, equalem se facere Deo.

70. Unde id secutus Apostolus dixit: Non rapinam arbitratus est esse se equalem Deo . Quod enim quis non habet, rapere conatur. Ergo non  quasi rapinam habebat equalitatem cum Patre [c 1Kb] quam in substantia sui tamquam Deus et Dominus possidebat. Unde addidit: Formam serui accepit . [d 1Kb] Contrarium utique seruus, et equalis. Aequalis ergo in Dei forma; minor in susceptione carnis, et hominis passione. Nam quomodo eadem posset minor esse equalisque natura? Quomodo autem, si minor est, eadem similiter facit, que Pater facit? Nam quemadmodum eadem operatio diuerse esset potestatis? Numquid sic potest minor, quemadmodum maior operari? aut una operatio potest esse, ubi diuersa substantia est?

71. Itaque accipe Christum [e 2Kb] secundum diuinitatem minorem non posse dici. Ipse loquitur ad Abraham: Per me ipsum iuraui . Ostendit  autem Apostolus eum qui per se iurat, minorem 484 esse non posse. Itaque sic ait: Abrahe cum repromisisset Deus, quoniam nullum alium maiorem habebat, iurauit per seipsum, dicens: Nisi benedicendo benedixero te, et multiplicando multiplicauero  [a 1Kb] te . Ergo maiorem non habuit Christus, et ideo per se iurauit. Et bene addidit: Homines enim per maiorem se iurant; quia homines maiorem habent, Deus non habet .

72. Aut si uolunt de Patre dictum uideri, reliqua non coherent; neque enim Pater uisus est Abrahe, nec Deo Patri pedes lauit, sed ei in quo futuri hominis est figura. Denique Filius Dei dicit: Abraham diem meum uidit, et grauisus est . Ipse est ergo qui per se iurauit, quem Abraham uidit.

73. Et reuera quomodo maiorem habet, qui diuinitate cum Patre unum est ? Quod enim unum est, dissimile non est: inter maiorem autem minoremque discretio est. Ergo de Filio, et Patre presentis docet lectionis exemplum, quia nec  Pater minorem habet, nec maiorem Dei Filius; cum in Patre et Filio nulla distantia diuinitatis sit, sed una maiestas.



CAPUT IX.

Obiicientibus Filium cum a Patre sit missus, eo utique minorem esse; respondetur illum etiam a Spiritu missum, quo tamen minor non habeatur. Additur etiam Spiritum mitti a Patre et Filio, ut utriusque operationum unitas designetur: Hinc admonemur sedulo distinguendum que locutiones Christo ut Deo, queue eidem ut homini conueniant: quarum exempla non pauca subiiciuntur exponunturque.

74. Nec illud sane metuo, quod solent obtendere minorem esse, quia missus est. Si enim et minor non docetur, et honorificentie docetur equalitas; cum ita omnes honorificent Filium, sicut honorificant Patrem  , constat eo minorem non esse, quod missus est.

75. Non ergo humani sermonis angustias, [b 1Kb] sed uerborum claritatem intuere, operibus crede. Considera quia Dominus noster iehsu Christus in Esaia locutus est ab Spiritu sancto esse se missum . Numquid ergo Spiritu minor Filius, quia missus ab Spiritu est? Habes igitur scriptum quod Filius a Patre et Spiritu eius dicat esse se missum: Ego sum, inquit, primus, et ego in eternum, et manus  mea fundauit terram, dextera mea solidauit celum ; et infra: Ego locutus sum, et ego uocaui; adduxi eum, et prosperum iter eius feci. Accedite ad me, et audite hec: non in occulto ab initio locutus sum. Cum fierent, illic eram: et nunc Dominus misit me, et Spiritus eius . Utique qui celum fecit et terram, ipse dicit a Domino et a Spiritu eius esse se missum. uidetis ergo quod simplicitas sermonis, non iniuria 485 missionis sit. Ipse igitur missus a Patre, ipse est missus ab Spiritu.

76. Et ut cognoscas nullam maiestatis esse distantiam, etiam Filius Spiritum mittit, sicut ipse dixit: Cum uenerit autem Paraclitus, quem ego mittam uobis a Patre meo, Spiritus ueritatis, qui a Patre meo procedit . Hunc eumdem Paraclitum et a  Patre esse mittendum supra docuit dicens: Paraclitus autem ille Spiritus sanctus, quem mittet Pater in nomine meo . uide unitatem, quia quem Deus Pater mittit, mittit et Filius: et quem mittit Pater, mittit et Spiritus. [c 1Kb] Aut si nolunt Filium missum, quia dexteram Patris Filium legimus; ipsi de Patre quod de Filio abnuunt, fatebuntur: nisi forte aut alterum sibi Patrem, aut alterum sibi Filium inueniant Ariani.

77. Sileant igitur [d 29Kb] inanes de sermonibus questiones; quia regnum Dei, sicut scriptum est , non in persuasione uerbi est, sed in ostensione uirtutis. Seruemus distinctionem diuinitatis et carnis. Unus in utraque loquitur Dei Flius; quia in eodem utraque natura est: et si idem loquitur, non  uno semper loquitur modo. Intende in eo nunc gloriam Dei, nunc hominis passiones. Quasi Deus loquitur que sunt diuina, quia uerbum est: quasi homo dicit que sunt humana, quia in mea substantia loquebatur.

78. Hic est panis uiuus, qui descendit de celo . Panis hic caro est, sicut ipse dixit: Hic panis quem ego dabo, caro mea est . Hic est qui descendit de celo, hic est quem Pater sanctificauit, et misit in hunc mundum. [e 1Kb] Nec ipsa  littera nos docet sanctificatione diuinitatem eguisse, sed carnem. Denique ipse Dominus dixit: Et ego memetipsum sanctifico pro ipsis ; ut agnoscas quod et sanctificatur in carne pro nobis, et diuinitate sanctificat.

79. Hic idem est quem Pater misit, sed factum ex muliere, factum sub Lege, ut Apostolus dixit . Hic est, qui ait: Spiritus Domini super me, propter quod unxit me: euangelizare pauperibus misit me . Hic est qui dicit: Mea doctrina non est mea, sed eius qui misit me. Si quis uoluerit uoluntatem eius facere, cognoscet de doctrina, utrum ex Deo est, an ego a me ipso loquar . Alia ergo ex Deo doctrina, alia ex homine. Itaque Iudei cum doctrinam eius secundum hominem quererent,  et dicerent: Quomodo hic litteras nouit, cum non didicerit ? respondit iehsu, et dixit: Mea doctrina, non est mea; nam cum sine 486 eruditione litterarum doceat, non quasi homo, sed potius ut Deus uidetur docere, qui doctrinam non didicerit, sed inuenerit.

80. Adinuenit enim omnem uiam discipline, ut supra lectum est; nam utique de Filio Dei dictum est: Hic est Deus noster, et non estimabitur alius ad eum qui adinuenit omnem uiam discipline. Post hec in terris uisus est, et cum hominibus conuersatus est . Quomodo ergo secundum diuinitatem doctrinam suam non habet, qui adinuenit omnem uiam discipline, antequam uideretur in terris? Aut quomodo minor, de quo dictum est: Non  estimabitur alius ad eum? Utique incomparabilis dicitur, ad quam nemo alius estimari potest: sed ita incomparabilis, ut Patri nequeat anteferri. Quod si de Patre dictum putant, impietatem [a 1Kb] Sabellii non euadent, ut Patri susceptionem humane carnis attribuant.

81. Persequamur sequentia: Qui a semetipso, inquit, loquitur, gloriam suam querit . uide unitatem, que et Patrem signat et Filium. Non potest non esse, qui loquitur: sed non potest a semetipso esse quod loquitur, in quo naturaliter ex Patre sunt omnia.

82. Quid est autem: Gloriam suam querit? Hoc est, non diuisam a Patre gloriam; nam utique et uerbum Deus habet gloriam. Denique dicit: Ut uideant gloriam  meam . Sed illa uerbi gloria eadem Patris gloria est, sicut scriptum est: Dominus iehsu Christus in gloria est Dei Patris . Ita igitur secundum diuinitatem Dei Filius suam gloriam  habet, ut Patris et Filii una sit gloria. Non est ergo minor in claritate, quia una gloria: non minor diuinitate, quia plenitudo diuinitatis in Christo est.

83. Et quomodo, inquis, scriptum est: Pater, uenit hora, clarifica Filium tuum ? Qui hoc dicit, clarificatione, inquis, indiget. Hucusque oculos habes: quod reliquum est non legisti; sequitur enim: Ut Filius tuus clarificet te . Numquid et Pater indiget, qui clarificandus a Filio est?



CAPUT X.

Obiectionem a Filii obedientia desumptam soluit, ostensoque Trinitatis unam potentiam, diuinitatem atque operationem esse, addit Christum etiam matri, qua minor dici neutiquam potest, obedientiam exhibuisse.


84. Pari modo obedientiam Filii obiicere solent, quia scriptum est: Et specie inuentus 487 ut homo, humiliauit semetipsum, factus obediens usque ad mortem . Et hominem premisit, et usque ad mortem dixit; ut intelligeremus obedientiam mortis non diuinitatis fuisse, sed incarnationis: in qua et officia nostra suscepit et nomina.

85. Didicimus itaque unam esse potentiam Trinitatis, quam nos [b 1Kb] in ipsa atque post ipsam docuit passionem; Filius enim patitur per corporis sacramentum, apostolis Spiritus sanctus infunditur: in manus Patris commendatur spiritus, Deus quoque Pater maxima uoce signatur. Didicimus unam Patris et Filii esse imaginem, unam similitudinem, unam  sanctificationem. Didicimus unam esse operationem, unam gloriam, unam quoque diuinitatem.

86. Unus ergo et solus Deus; quia scriptum est: Dominum Deum tuum adorabis, et illi soli seruies . Unus Deus, non ut ipse sit Pater et Filius, sicut impius Sabellius asserit: sed quia Patris et Filii, Spiritusque sancti una diuinitas sit: ubi autem una diuinitas, una uoluntas, una preceptio.

87. Denique ut scias et Patrem esse, et Filium esse, et unum opus Patris ac Filii esse, Apostolum sequere, qui dixit: Ipse autem Deus, et Pater noster, et Dominus noster iehsu dirigat uiam nostram ad uos . [c 1Kb] Et Patrem loquitur, et Filium loquitur: sed unitas directionis est; quia unitas potestatis est. Sic et alibi habes: Ipse autem Dominus  noster iehsu Christus, et Deus, et Pater noster qui dilexit nos, et dedit consolationem eternam, et spem bonam in gratia; consoletur corda uestra, et confirmet . Quantam unitatem ostendit,  ut consolationis unitas, non pluralitas sit! Conticescat ergo perfidia, aut si ratione non uincitur, morali humanitate flectatur.

88. Consideremus quam moraliter egerit Dominus; ut nos non solum fidem, sed etiam mores doceret. Namque in forma hominis constitutus, subditus erat Ioseph et Marie . Numquid ergo minor et hominibus, quia subditus? Aliud pietatis, aliud potestatis est: sed non preiudicat pietas potestati. In quo ergo legis subditum Patri? In corpore scilicet, in quo erat subditus matri.



CAPUT XI.

Proponit cum Arianis humaniter agere Christi exemplo uulnera uino et oleo curantis: ad quod celeste medicamentum omnes inuitans, quo consilio is carnem  induerit, et qua utilitate, tradit. Hinc aperit quantum prosit fidem habere, qua Christum propter nos omnem infirmitatem suscepisse cognoscimus, cuius diuinitas in passione erumpebat. Ex quibus intelligere est Dei Filium sine subiectione ulla missum fuisse: nec metuendum ne fides hec displiceat Patri; quippe qui in filio sibi complacere significet.

89. Agamus et nos moraliter, persuadeamus illis quod sibi prosit, obsecremus et ploremus ante Dominum qui fecit nos . Non enim 488 uincere uolumus, sed sanare: non insidiose agimus, sed religiose monemus. Sepe flectit humanitas, quos nec uirtus potuerit superare, nec ratio. Denique Dominus illum hominem qui ex Hiericho descendens,  incidit in latrones, quem non asperioribus Legis medicamentis, non prophetico rigore curauerat, oleo curauit et uino .

90. ueniant ergo ad hunc omnes qui sanari uolunt; accipiant medicamentum, quod et a Patre detulit, et preparauit in celo, ex illis confectum immortalibus succis. Hoc ex terra non pullulat; expers enim est omnis natura huius confectionis. Diuino enim consilio suscepit hanc carnem, ut ostenderet legem carnis legi esse subditam mentis. Suscepit carnem, ut quasi homo uinceret, qui homines erudiret.

91. Quid mihi prodesset, si quasi Deus exerta potestate diuinitatem suam tantummodo inuiolabilem demonstrasset? Aut cur susciperet carnem, nisi ut tentari se nature atque infirmitatis mee conditione  pateretur? Tentari debuit, compati mihi debuit; ut scirem quemadmodum tentatus uincerem, compassus euaderem. uicit per continentiam, uicit per contemptum diuitiarum, uicit per fidem: calcauit ambitionem, fugauit intemperantiam, [a 1Kb] lasciuiam relegauit.

92. Hoc medicamentum Petrus uidit, et retia sua, instrumenta uidelicet questus et subsidia dereliquit, renuntians carnis concupiscentie tamquam corrupte naui, in quam quasi sentina quedam multarum ingreditur passionum. Magnum ergo medicamentum,  quod non solum cicatricem uetusti uulneris amputauit, sed etiam causam passionis incidit. O fides thesauris omnibus opulentior! o uulnerum nostrorum, peccatorumque medicina prestantior!

93. Consideremus quia nobis prodest bene credere. Mihi enim prodest scire quia propter me Christus suscepit meas infirmitates, mei corporis subiit passiones : pro me peccatum, hoc est, pro omni homine, pro me maledictum factus est, pro me atque in me subditus atque subiectus, pro me agnus, pro me uitis, pro me lapis, pro me seruus, pro me filius ancille, pro me diem iudicii ignorans, pro nobis nesciens diem aut horam.

94. Nam quomodo posset diem nescire, qui dies fecit et tempora? Quomodo posset diem ignorare  iudicii, qui et horam futuri iudicii expressit et causam? Factus ergo maledictum non secundum diuinitatem, sed secundum carnem; scriptum est enim: [b 1Kb] Maledictus omnis qui pendet in ligno . Secundum carnem utique pependit; et ideo maledictum, qui nostra maledicta suscepit. Ille fleuit, ne tu homo diu fleres: ille iniurias passus est, ne tu iniuriam tuam doleres.

95. Grande remedium, solatium habere de Christo. Ille enim pro nobis hec patientius tulit, et sumus qui patienter hec pro illius nomine ferre nequeamus! Quis appetitus non discat ignoscere, quando et pro persecutoribus 489 suis Christus etiam crucifixus orabat? uidesne illas quas tu putas Christi infirmitates, tuas esse uirtutes? Cur de remediis nostris ei  questionem mouemus? Lacryme ille [c 1Kb] nos lauant, fletus illi nos abluunt, ac dubitatio illa nos firmat; ne tu si ceperis dubitare, desperes. Quanto maior est iniuria, tanto uberior debetur gratia.

96. Sed in ipsis iniuriis cognosce diuinitatem. In cruce pendebat, et elementa ei omnia seruiebant. Sol refugit, dies occidit, offuse et circumfuse tenebre, terra tremuit: non tremuit qui pependit . Quid aliud hec, quam Auctoris reuerentiam signant? Quia in cruce est, uides: quia regnum Dei donat, non uides. Quia mortem gustauit, legis: quia latronem quoque ad paradisum inuitauit , non legis. Mulieres flentes intueris ad tumulum, non intueris angelos excubantes . Quid dixerit legis, quid gesserit non legis. Dicis  Chananee mulieri dixisse Dominum: Non sum missus nisi ad oues que perierunt domus Isrel : non dicis, quoniam id quod ab ea rogatus est, fecit.

97. Unde intelligere te conuenit, quia missus non id significat, quod alieno sit coactus imperio, sed quod uoluntario functus sit arbitratu: alioquin contemptum ostendis Patris. Si enim, ut tu interpretaris, paternorum famulus preceptorum Christus uenerat in Iudeam, ut solis eius incolis mederetur, et Chananee prius filiam, ut legimus, liberauit; non  utique alieni fuit exsecutor imperii, sed uoluntarii liber arbitrii. Ubi autem libertas uoluntatis, ibi nulla preuaricatio missionis.

98. Nec uereare ne displiceat Patri, quod fecit Filius; cum ipse dicat. Quecumque placita sunt ei, facio semper ; et alibi: Opera que ego facio, ipse facit . Quomodo ergo Patri potuit displicere, quod ipse fecit per Filium? Unus enim Deus, sicut scriptum est, qui iustificauit circumcisionem ex fide, et preputium per fidem .

99. Omnia lege, omnia diligenter aduerte; inuenies sic demonstrasse se Christum, ut Deus in homine cerneretur: nec malitiose accipias de Patre Filium gloriantem, cum audias Patrem in Filio complacentem .



CAPUT XII.


Christum in persona iudicis consideratum Catholici an Ariani melius sibi concilient, inquiritur. Obiectio propter iudicis sessionem ac Patris uoces exorta dissoluitur; demonstraturque nullam in Filio nec subiectionem significari, quod sedeat a Patre inuitatus: nec prelationem, quod ad eius dextram sedeat. Denique ex Angelico Trisagio personarum in Deo Trinitatem, ac simul unitatem nature significari declaratur.

100. Sed si moralibus flecti non queunt, prouocemus ad iudicem. Ad quem tandem ibimus? Nempe ad eum qui iudicium habet. Numquid ad Patrem? Sed Pater non iudicat quemquam; omne enim iudicium  dedit Filio . Dedit utique generando, non largiendo. uide quam te noluerit Filio suo derogare, ut tibi ipsum iudicem daret.

490 101. uideamus ergo ante iudicium quis causam meliorem habeat; ego, an tu. Nempe prudentis actoris est prius conciliare sibi iudicem. Hominem honoras, [a 1Kb] Deum non honoras? Quid ergo conciliat cognitorem, honorificentia, an iniuria? Pone me peccasse, quod non est; num offenditur honore suo Christus? Peccamus omnes: quis ergo ueniam promerebitur, qui defert honorificentiam, an qui irrogat contumeliam?

102. Aut si te ratio non mouet, species saltem iudicii ipsa commoueat. Attolle oculos ad iudicem tuos, intuere qui sedeat, cum quo sedeat, ubi sedeat. Sedet  Christus ad dexteram Patris. Aut si oculis hoc non potes comprehendere, audi dicentem Prophetam: Dixit Dominus Domino meo, sede ad dexteram meam . Sedet ergo ad dexteram Patris Filius. Dic nunc qui de secularibus arbitraris estimanda diuina, num tibi uideatur inferior qui ad dexteram sedet? num iniuria Patris, quia ad sinistram sedet? Pater honorat, et tu iniuriam putas? Pater mauult id esse pietatis exemplum, et tu putas preceptionis imperium? De morte surrexit, et ad dexteram Dei sedet.

103. Sed dixit, inquis, Pater. Accipe etiam ubi  non dicit Pater, et predicit Filius: Amodo uidebitis Filium hominis sedentem ad dexteram uirtutis . Et hoc de assumptione corporis dicit; huic dicit: Sede ad dexteram meam . Nam si de eterna sede diuinitatis inquiris, interrogatus a Pilato si ipse esset rex Iudeorum, ait: In hoc sum natus . Unde et Apostolus monet hoc esse nobis utile, si Christum non ex precepto, neque ex gratia, sed quasi dilectissimum Filium ad dexteram Dei sedere credamus. Sic enim habes: Que sursum sunt, querite, ubi Christus est ad dexteram Dei sedens: que sursum sunt, sapite . Hoc est enim superiora sapere, credere quia Christus ut sedeat, non quasi iussus obsequitur, sed quasi Filius dilectissimus honoratur. Propter rationem  ergo corporis dicit: Sede ad dexteram meam, donec ponam inimicos tuos scabellum pedum tuorum 

104. Quod si et hoc ad calumniam trahis, quia Pater dixit: Ponam inimicos tuos; etiam Pater trahit ad Filium, quos Filius suscitet atque uiuificet: Nemo enim, inquit, potest uenire ad me, nisi Pater qui misit me, attraxerit eum: et ego resuscitabo eum in nouissimo die . Et tu Filium Dei pro infirmitate dicis esse subiectum, cui Pater attrahit, quos ille in nouissimo die suscitet? Heccine tibi uidetur esse subiectio, in qua regnum Patri paratur, cum Pater ad Filium trahat, et calumnie locus non sit, cum Patri regnum Filius tradat, [b 1Kb] nec aliquid preferatur? Hec enim documenta pietatis sunt, quod  et Pater Filio, et Filius Patri tradat; ita enim sibi tradunt, ut neque ille qui accipit, quasi alienum acquirat: nec qui tradit, amittat.

105. Ad dexteram quoque sedere nulla prelatio est, neque ad sinistram iniuria; diuinitas enim gradum nescit, nec loco aliquo circumscribitur, nec temporibus definitur. Angustis animis homines ista pensamus. Nulla differentia caritatis, nullum discrimen est unitatis.

491 106. Sed cur longius euagamur? Circumspectasti omnia, uidisti iudicem, aduertisti Angelos predicantes. Illi laudant, et tu uituperas! Dominationes et Potestates uenerantur, et tu calumniaris! Adorant omnes sancti eius: non adorat Dei Filius, non adorat Spiritus sanctus. Seraphim dicunt:  Sanctus, sanctus, sanctus .

107. Quid sibi uult sub uno nomine sanctitatis trina repetitio? Si trina repetitio, cur una laudatio? Si una laudatio, cur trina repetitio? Trina repetitio cur, nisi quia Pater et Filius et Spiritus sanctus sanctitate unum sunt? Non dixit semel, ne Filium sequestraret: non bis, ne Spiritum preteriret: non quater, ne creaturas coniungeret. Et ut ostenderet Trinitatis unam esse deitatem, cum tertio dixisset: Sanctus, sanctus, sanctus; addidit singulariter: Dominus Deus sabaoth . Sanctus igitur Pater, sanctus Filius, sanctus et Dei Spiritus.  Adoratur igitur Trinitas, non adorat: laudatur Trinitas, non laudat. Ego malo sicut Seraphim credere, et sicut omnes Potestates uirtutesque celestes adorare.



CAPUT XIII.

Continuata iudicii Dominici allegoria, blasphemas Arianorum, Sabellianorum, et Manicheorum de suo iudice opiniones Ambrosius paucis refellit. Deinde propositis Christi de ceteris suis aduersariis expostulationibus, iudicium sibi mitius futurum sperat.

108. Igitur prosecutionem tuam uideamus, quemadmodum concilies tibi iudicem. Dic sane, dic, inquam: Ego te, Christe, puto esse dissimilem Patri. Respondebit et ille: Discerne, si potes; discerne,  inquam, in quo putes esse dissimilem.

109. Dic aliud: Creaturam, inquies, te arbitror. Respondebit et Christus: Si duorum hominum testimonium uerum est, tu nec mihi, nec Patri saltem credere debuisti, qui genitum nominauit?

110. Bonum, inquies, nego. Dicet et ille: Fiat tibi secundum fidem tuam, ut tibi bonus non sim.

111. Omnipotentem non arbitror. Respondebit et ipse: Non possum ergo tibi tua peccata donare.

112. Subiectum dico. Referet ad hoc: Cur igitur libertatem ac ueniam ab eo petis, quem putas pro seruitio esse subiectum?

113. uideo herere prosecutionem tuam: non urgeo, quia peccatorum meorum ipse sum conscius. Non inuideo ueniam, quia ipse opto indulgentiam:  uotum tuum scire desidero. En allego apud iudicem desideria tua: non prodo crimina, seriem tuorum exspecto uotorum.

114. Dic itaque ea que in communi uoto sunt; dic, inquam: Domine, fac me ad imaginem Dei. Respondebit ille: Ad quam imaginem? Quam negasti?

115. Dic: Fac me incorruptibilem. Referet utique: 492 Quomodo te incorruptibilem facere possum, quem tu creaturam dicendo, capacem corruptibilitatis esse uoluisti? Mortui resurgent incorrupti, et tu corruptibilem dicis quem Deum cernis ?

116. Dic: Bonus esto mihi. Dicet tibi: Quid postulas, quod negasti? Ego te bonum esse uolui, ego dixi: Estote sancti, quoniam ipse sanctus sum ; et tu mihi id negare contendis? et tu exspectas ueniam peccatorum? Sed nemo potest donare peccata, nisi solus Deus. Itaque cum uerus et solus tibi Deus non sim, non possum utique tua peccata donare.

117. Hec Arianus dicat, et Photinianus: Nego te,  inquit, Deum. Respondebit ei Dominus: Dixit insipiens in corde suo: Non est Deus . De quo dictum putas, de Iudeo, de gentili, an de diabolo? De quouis dictum sit, Photiniane, tolerabilior est ille, qui tacuit: tu uero et uoce ausus es dicere, ut insipiente insipientior probareris. Negas ergo, inquit, Deum; cum ego dixerim: Dii estis, et filii excelsi omnes . Et tu Deum negas, cuius opera diuina circumspicis?

118. Dicat et Sabellianus: Ego teipsum Patrem et Filium et Spiritum sanctum arbitror. Respondebit et Dominus: Non audis Patrem, non audis Filium. Numquid hic ulla confusio est? Scriptura ipsa [a 1Kb] te docet Patrem esse, qui detulit iudicium: Filium esse, qui iudicat. Non audisti me dicentem:  Solus non sum; sed ego, et qui misit me Pater .

119. Dicat et Manicheus: [b 1Kb] Ego auctorem carnis nostre diabolum credo. Respondebit ei: Ergo quid facies in celestibus? uade ad auctorem tuum. Ego eos uolo mecum esse, quos dedit mihi Pater. Tu te a diabolo creatum, Manichee, arbitraris: ad illius ergo festina sedem; ubi ignis et sulphur, ubi non restinguitur eius incendium, ne umquam pena moriatur.

120. Mitto alia hereticorum portenta, [c 1Kb] non nomina; quid eis erit iudicii, que erit forma sententie? Respondebit his omnibus et ille moraliter: Populus meus, quid feci tibi, aut quid constristaui te ? Nonne ex Aegypto eduxi te, et ex  domo seruitutis liberaui te?

121. Sed parum est ex Aegypto liberasse, et ex domo seruitutis eripuisse: plus est te ipsum dedisse pro nobis. Dices ergo: Nonne uestras omnes suscepi iniurias? Nonne corpus meum pro uobis obtuli? Nonne mortem appetiui, quod non erat diuinitatis mee, sed uestre [d 1Kb] redemptionis? Heccine referuntur gratie? Hoc profecit sanguis meus, sicut in Propheta ipse iam dixi: Que utilitas in sanguine meo; quia descendi in corruptionem ? Hoc ergo profecit, ut me impie negaretis, pro quibus ista sustinui.

122. Ego uero tunc, Domine Iesu, et si grauium peccatorum mihi ipse sim conscius, dicam tamen: Non te negaui; habes quod ignoscas fragilitati carnis.  Delictum fateor, peccatum non abnuo: Si uis, potes me mundare ; quia hoc dixit, emeruit. 493 Ne, queso, in iudicium intres cum seruo tuo . Non quero ut iudices, sed ut ignoscas.



CAPUT XIu.


Iudicis exponit sententiam; discussisque aduersariorum cauillis, ab ea prouocationem non dari planum facit.

123. Quid putamus Christum iudicaturum? Ego scio, iudicaturum dico? Immo iam iudicauit. Tenemus eius sententiam: Omnes, inquit, honorificent Filium, sicut honorificant Patrem. Qui non honorificat Filium, non honorificat Patrem, qui misit illum .

124. Si displicet sententia, appella ad Patrem, rescinde iudicium, quod Pater detulit. Dic quia dissimilem habet Filium. Respondebit tibi: Ego ergo mentitus sum, qui dixi Filio: Faciamus hominem ad  imaginem et similitudinem nostram .

125. Dic quia creauit. Respondebit tibi: Cur ergo adorasti, quem creaturam putasti?

126. Dic quia minorem generauit Filium. Respondebit: [a 1Kb] Metire, uideamus.

127. Dic quia ei non debuisti credere. Referet ad hoc: Non tibi dixeram: Hic est filius meus dilectissimus, in quo complacui, ipsum audite ? Quid est, ipsum audite? Dicentem utique: Omnia que Pater habet, mea sunt . Hoc audierunt apostoli, sicut scriptum est: Et ceciderunt in faciem suam, et timuerunt ualde . Si ceciderunt qui confessi sunt, quid facient qui negarunt? Sed illos iehsu tetigit et leuauit: uos iacere patietur; ne uideatis gloriam, quam negastis.

 128. uideamus ergo quoniam quem Filius damnat, et Pater damnat. Et ideo honorificemus Filium, sicut honorificamus Patrem; ut per Filium ad Patrem peruenire possimus.



CAPUT Xu.

Modeste sentit de Opere suo: dicit tamen ad fidem illud sufficere; cum diuine generationi tot locis Scriptura suffragetur, cui obsurdescunt Ariani. Horum peruicaciam Iudaice plane similem patefaciens, adprecatur illis ueritatis amorem. Postremo deserendos eos, utpote hereticos et Antichristos, docet.

129. Hec ego, Imperator auguste, carptim ac breuiter impolita magis proposui, quam enodata digessi.  Quod si qua Ariani inconsummata arbitrantur, ego uix fateor inchoata: si qua adhuc superesse opinantur, ego prope omnia; infidelibus enim totum deest, abundat fidelibus. Denique una confessio Petri abundauit ad fidem Christo: Tu es Christus Filius Dei  uiui ; sat est enim generationem scire diuinam, non diuisam, [b 1Kb] non diminutam, non deriuatoriam, non creatam.

494 130. Hoc etiam totis Scripturarum exponitur libris, nec adhuc ab impiis creditur: Incrassatum est enim, ut scriptum est, cor populi huius, et auribus grauiter audierunt, et oculos suos grauauerunt; ne quando oculis suis uideant, et auribus audiant, et corde intelligant . Namque, more Iudaico, aures suas Ariani claudere solent, aut serere tumultus, quotiescumque uerbum salutis auditur.

131. Et quid mirum si humanis uocibus credere non soleant infideles, qui non credunt diuinis? Filius Dei dicebat, sicut habes in Euangelio: Pater, clarifica nomen tuum. uox Patris de celo audita est dicentis:  Et clarificaui, et iterum clarificabo . Infideles hec audiebant, sed non credebant. Dicebat Filius, respondebat Pater; et dicebant Iudei: Tonitruum factum est illi ; alii dicebant: Angelus locutus est ei .

132. Paulus quoque, sicut scriptum est in Actibus Apostolorum, cum uoce Christi uocaretur ad gratiam, pluresque comites pariter incederent, solus uocem Christi audisse se dixit. Adeo, sancte Imperator, qui credit, audit; et audit, ut credat: qui non credit, non audit; sed nec uult, nec potest audire, ne credat!

133. Atque utinam, quod in me est, audire uellent, ut crederent: audire cum bona caritate et mansuetudine, ut uerum querentes, non ueritatem  impugnantes. Scriptum est enim, ut non intendamus fabulis et genealogiis interminabilibus, que questiones magis prestant quam edificationem Dei, que in fide est. Finis autem precepti est caritas de corde puro, et conscientia bona, et fide non ficta. A quibus quidam aberrantes, conuersi sunt in uaniloquium, uolentes esse legis doctores, non intelligentes neque que loquuntur, neque de quibus affirmant . Alibi quoque idem Apostolus dicit: Stultas autem et sine disciplina questiones deuita .

134. Tales [c 1Kb] deserendos Apostolus dicit, qui questiones serunt, hoc est, hereticos: de quibus et alibi dicit quod discedent quidam a fide, intendentes spiritibus erroris et doctrinis demoniorum .

135. Et Ioannes dicit hereticos esse Antichristos,  Arianos utique designans . Hec enim heresis post omnes hereses cepit, et ex omni heresi uenena collegit. Sicut enim de Antichristo scriptum est, quia aperuit os suum in blasphemiam ad Deum, blasphemare nomen eius, et bellum facere  cum sanctis eius : ita et isti Filio Dei derogant, nec martyribus pepercerunt; et, quod fortasse ille non faciet, [a 1Kb] Scripturas falsauere diuinas. Itaque qui dicit quia iehsu non est Christus, hic est Antichristus: qui negat Saluatorem mundi, negat Iesum: qui negat Filium, negat et Patrem; quia scriptum est: 495 Omnis qui negat Filium, [b 16Kb] negat et Patrem .



CAPUT XuI.

Gratiano uictoriam spondens, eam ab Ezechiele predictam narrat. Ex pietate Imperatoris hanc spem confirmat, superiores clades heresi Orientalium acceptas ferens. Deum tandem obsecrat, ut iam placatus, fideli exercitui, regioni, ac duci ferat auxilium.

 136. Neque uero te, Imperator, pluribus tenere debeo bello intentum, et uictricia de barbaris trophea meditantem. Progredere plane scuto fidei septus, et gladium spiritus habens: progredere ad uictoriam superioribus promissam temporibus, et diuinis oraculis prophetatam.

137. Namque et futuram nostri depopulationem, et bella Gothorum Ezechiel illo iam tempore prophetauit; sic enim habes: Propterea prophetiza, fili hominis, et dic: O Gog, hec dicit Dominus:  Nonne in die illa cum constituetur habitare populus meus Isrel in pace, surges et uenies de loco tuo, ab extremo Aquilone: et gentes tecum multe, sessores equorum omnes, [c 2Kb] congregatio multa et magna, et uirtus copiosa; et ascende ad populum meum Isrel ut nubes operire terram in nouissimis diebus, etc. .

138. Gog iste Gothus est, quem iam uidemus exisse, de quo promittitur nobis futura uictoria, dicente Domino: Et depredabuntur eos, qui depredati eos fuerant, et despoliabunt eos, qui sibi spolia detraxerant, dicit Dominus. Eritque in die illa, [d 1Kb] dabo Gog, hoc est, Gothis, locum nominatum, monumentum Isrel multorum uirorum congestum, qui superuenerunt ad mare: et per circuitum [e 40Kb] struet os uallis, et obruet  illic Gog et totam multitudinem eius, et uocabitur Ge Polyandrium Gog; et obruet eos domus Isrel, ut purgetur terra .

496 139. Nec ambiguum, sancte Imperator, quod qui perfidie aliene [f 2Kb] pugnam excepimus, fidei catholice in te uigentis habituri simus auxilium. Euidens enim antehac diuine indignationis causa precessit; ut ibi primum fides Romano imperio frangeretur, ubi fracta est Deo.

140. [g 1Kb] Non libet confessorum neces, tormenta,  exsilia recordari, piorum sacerdotia proditorum munera. Nonne de Thracie partibus per Ripensem Daciam et Mysiam, omnemque ualeriam Pannoniorum, totum illum limitem sacrilegis pariter uocibus et Barbaricis motibus audiuimus inhorrentem? Quid poterat nobis uicinia tam feralis inuehere? aut quemadmodum res Romana tali tuta poterat esse custodia?

141. Sed iam satis superque, omnipotens Deus, [a 1Kb] nostro exsilio, nostroque sanguine, confessorum neces, exsilia sacerdotum, et nefas tante impietatis eluimus: satis claruit eos qui uiolauerint fidem, tutos esse non posse. Conuertere, Domine, fideique tue attolle uexilla.

142. Non hic aquile militares, neque uolatus  auium exercitum ducunt: sed tuum, Domine Iesu, nomen et cultus. Non hic infidelis [b 1Kb] aliqua regio, sed ea que confessores mittere solet Italia; Italia aliquando tentata, mutata numquam: quam dudum ab hoste barbaro defendisti, nunc etiam uindicasti. Non hic in Imperatore mens lubrica, sed fides fixa.

143. Ostende nunc euidens tue maiestatis indicium; ut is qui te uerum uirtutum Dominum et celestis militie ducem: is qui te ueram Dei uirtutem credit esse atque sapientiam, non temporalem utique nec creatam, sed sempiternam, sicut scriptum est, Dei uirtutem et diuinitatem, tue maiestatis fultus auxilio, fidei sue tropea mereatur .



LIBER TERTIUS.



497 CAPUT PRIMUM.


Ubi premisit Ambrosius quamobrem strictius tractata in prioribus libris, in his uberius tractanda suscipiat; obiectum sibi fabularum usum exemplo Scripture diluit cum alia petica memorantis, tum maxime Sirenas, que figure sunt uoluptatum: a quibus et Pauli uerba et Christi facta oportet auocent Christianos.

 1. Quoniam, clementissime Imperator, instruendi tui gratia, aliqua de fide mihi scribenda mandaueras, et uerecundantem coram etiam ipse fueras adhortatus; ideo quasi in procinctu positus, duos tantum conscripsi libellos, quibus uias quasdam fidei et semitas demonstrarem.

2. Sed quoniam mens praua quorumdam serendis intenta questionibus, stylo lacessit [a 1Kb] uberiore confici; tue quoque pia me cura clementie ad cetera uocat, uolens in pluribus experiri, quem in paucis probasti; ea que perstricta paucis superius sunt, placuit mihi paulo latius exsequi; ne ea quasi diffidentia assertionis deseruisse potius, quam securitate fiducie proposuisse uideamur.

3. Et quia [b 1Kb] Hydrei nominis, et Scyllei littoris  comparationem induximus , ut ostenderemus uel rediuiua plantaria cauenda perfidie, uel famosa naufragia: si quis contra licitum putat colorem disputationis eiusmodi a peticis fabulis deriuatum, et cum in fide nichil quod uituperare possit inuenerit, aliquid in sermone reprehendit; agnoscat non solum sententias, sed etiam  uersiculos petarum Scripturis insertos esse diuinis.

4. Unde enim illud: Huius et genus sumus , quod Paulus usu prophetico doctus usurpat? Nam et gigantes , et uallem Titanum  prophetici sermonis series non refugit. Et Esaias Sirenas, et filias passerum dixit . Et Hieremias de Babylonia memorauit quod habitabunt in ea filie Sirenum  ; ut ostenderet Babylonis, hoc est, secularis confusionis illecebras, uetuste [c 1Kb] lasciuie fabulis comparandas; que uelut scopuloso in istius uite littore, dulcem resonare quamdam, sed mortiferam cantilenam ad capiendos animos adolescentium uiderentur: quam sapiens etiam ab ipso peta Greco inducitur , quasi quibusdam prudentie sue circumdatus uinculis preteriisse. Ita difficile iudicatum est ante aduentum Christi etiam fortiores non posse capi speciose deliciis uoluptatis!

5. [Alias cap. II.] Quod si peta ille perniciosam mentibus hominum, et subeundis obnoxiam naufragiis, lasciuie secularis illecebram iudicauit; quid nos estimare oportet, quibus scriptum est:  Carnis curam ne feceritis in concupiscentia ? Et alibi: Castigo corpus meum et seruituti redigo: ne aliis predicans, ipse reprobus efficiar .

498 6. Non enim per luxuriam nobis Christus, sed per ieiunium salutem attulit. Neque ille emerende gratie sue causa, sed nostre eruditionis  gratia ieiunauit. Neque infirmitate corporis uictus est, ut esuriret: sed esuriendo suscepti corporis fidem prestitit; ut non solum corpus, sed etiam infirmitates nostri corporis doceret a se esse susceptas, sicut scriptum est: Quoniam infirmitates nostras suscepit, et egritudines nostras portauit .



CAPUT II.

Que corporis sunt a Christo pro nobis suscepti, diuinitati non tribuenda: secundum hanc illum altissimum; quod qui neget, eum Patri ascribere incarnationem. Cum Deus legitur solus esse, aut solus habere immortalitatem, id etiam intelligendum de Christo, tum ut memorata impietas declinetur, tum quia eadem Filii ac Patris asseritur operatio.

 7. Corporis est igitur, hoc est, nostrum est, quod esuriuit: nostrum est, quod fleuit, quod tristis fuit usque ad mortem. Cur ad diuinitatem que sunt nostra referuntur? Corporis est, quod etiam factus asseritur. Denique sic habes: Mater Sion dicet: Homo, et homo factus est in ea, et ipse fundauit eam Altissimus . Homo, inquit, factus est, non Deus factus est.

8. Qui autem idem altissimus, idem homo, nisi Mediator Dei, et hominum, homo Christus iehsu, qui dedit semetipsum redemptionem pro nobis ? Et hoc utique ad incarnationem pertinet; redemptio enim nostra per sanguinem, remissio  per potestatem, uita per gratiam. Quasi altissimus donat, quasi homo precatur: aliud creatoris, aliud redemptoris est. Distincta licet, unius tamen auctoris beneficia sunt; decuit enim ut ille nos redimeret, qui creauit.

9. Quis autem neget Christum esse altissimum significatum? Nam qui aliter sentit, Deo Patri sacramentum incarnationis ascribit. Sed hinc dubitari non potest quod altissimus Christus sit; cum etiam alibi dixerit de mysterio passionis: Dedit uocem suam Altissimus, et mota est terra . Et in Euangelio habes: Et tu, puer, propheta Altissimi uocaberis; preibis enim ante faciem Domini parare uias eius . Qui altissimus? Dei Filius. Ergo qui altissimus Deus, Christus est.

 10. Et solus utique cum dicitur Deus, non separatur etiam Dei Filius. Qui enim altissimus, solus, sicut scriptum est: Et cognoscant quoniam nomen tibi Dominus, tu solus altissimus super omnem terram .

11. Unde etiam illud explosum est, quod solent ad calumniam deriuare, quia de Deo scriptum est: Qui solus habet immortalitatem, et lucem habitat inaccessibilem ; de Deo enim scriptum est, quod est commune nomen Patri et Filio.

499 12. Nam si ubicumque Deum legunt, negant etiam Filium designari; et impii sunt, diuinitatis  potentiam Filio denegando, et incarnatum Patrem Sabelliana impietate astruere uidebuntur. Dicant enim quomodo illud non impie de Patre intelligere possint, quod Apostolus ait: In quo et consurrexistis per fidem operationis Dei, qui suscitauit illum a mortuis ; et aduertant de sequentibus quid incurrant; sequitur enim: Et cum mortui essetis delictis et preputio carnis uestre, uiuificauit nos cum illo, donans nobis omnia delicta, delens quod aduersum nos erat chirographum decreti, quod erat contrarium nobis: et ipsum tulit de medio, affigens illud cruci, exuens se carne .

13. [a 1Kb] Ergo non Deus Pater solus intelligendus est, qui suscitauit carnem: et non etiam Filius, cuius templum resuscitatum est. Qui suscitauit, utique et  uiuificauit: qui uiuificauit, et delicta donauit: qui delicta donauit, et chirographum tulit: qui chirographum tulit, affixit illud cruci: qui affixit illud cruci, carnem se exuit. Sed Pater non se exuit carnem; non enim Pater caro factus est, sed uerbum, sicut legimus, caro factum est . uidetis ergo quod Ariani dum separant a Patre Filium, in id periculum incidant, ut Patrem passum esse commemorent.

14. Nos autem facile docemus de Filii dictum operatione; nam et ipse corpus suum resuscitauit, sicut ipse dixit: Soluite templum hoc, et in triduo resuscitabo illud . Et ipse uiuificat nos cum suo corpore: Sicut enim Pater suscitat mortuos et uiuificat; sic et Filius quos uult, uiuificat  . Et ipse delicta donauit dicens: Dimissa sunt tibi peccata tua . Et ipse chirographum affixit cruci, qui crucifixus est per corporis passionem. Nec alius se carnem exuit, nisi Dei Filius, qui carnem se induit. Ipse ergo significatur Deus, qui opus nostre resurrectionis operatus est.



CAPUT III.

Filium a Patre non separandum ex Apostolo confirmari, cum Filio quoque conueniat beatum esse, solum potentem ac immortalem, natura uidelicet, non gratia qua ipsi etiam angeli sunt immortales; et lucem habitare inaccessibilem: quo ultimo qua ratione fiat explicato, quo pacto Pater solus, ac Filius pariter solus dicantur, ostenditur.

 15. Ergo cum legis Deum, non separes Patrem, non separes Filium; quia deitas et Patris et Filii una eademque est. Et ideo nec ibi separes, ubi legis quia beatus et solus potens; [b 1Kb] de Deo enim dictum est, sicut habes: Precipio coram Deo, qui uiuificat omnia ; sed etiam Christus uiuificat: conuenit ergo et Patri et Filio Dei nomen; quando conuenit et operationis effectus. 500 Persequamur et cetera. Precipio, inquit, coram Deo qui uiuificat omnia, et Christo Iesu.

16. In Deo est etiam uerbum, sicut scriptum est: In Deo laudabo uerbum . In Deo sempiterna  sua [a 1Kb] uirtus est iehsu: in Deo igitur unitatem diuinitatis, in Christi autem nomine incarnationis testificatus est sacramentum.

17. Denique ut de incarnatione Christi se dixisse ostenderet, subdidit: Qui testimonium reddidit sub Pontio Pilato bonam confessionem; ut serues mandatum sine macula usque in aduentum Domini nostri Iesu Christi: quem suis temporibus ostendet beatus et solus potens, rex regum, et Dominus dominantium; qui solus habet immortalitatem, et lucem habitat inaccessibilem: quem uidit hominum nemo, sed nec uidere potest . Ergo de Deo hec scripta sunt, cuius nominis et dignitas et ueritas communis est Filio.

18. Cur igitur hoc loco Filius separatur, cum  etiam Filio hec cuncta conueniant? Aut si non conueniant, nega Deum; [b 1Kb] ut neges que Deo sunt conuenientia. Beatus negari non potest, qui beatitudines donat: Beati enim quibus remisse sunt iniquitates . Beatus negari non potest, qui sanam doctrinam tribuit, sicut scriptum est: que est secundum Euangelium claritatis beati Dei . Potens abnui non potest, de quo Pater dicit: Posui adiutorium super potentem . Immortalitatem autem eius quis audeat diffiteri, cum etiam aliis immortalitatem ipse largitus sit, sicut scriptum est de sapientia Dei: Per hanc habebo immortalitatem .

19. Sed alia immortalitas sue nature, alia nostre. Non sunt fragilia comparanda diuinis: una sola  substantia diuinitatis est, que mori nescit. Unde et Apostolus, cum sciret et animam et angelos immortales, quod solus Deus immortalitatem habeat predicauit. Nam et anima moritur: Anima enim que peccat, ipsa morietur ; nec Angelus immortalis est naturaliter, cuius immortalitas in uoluntate est Creatoris.

20. Neque ad preiudicium trahas, quod non moritur Gabriel, non moritur Raphel, [c 13Kb] non moritur Uriel; et in ipsis enim nature capacitas uitio obnoxia, sed non obnoxia discipline. Omnis enim rationabilis creatura accidentia recipit, et subiecta iudicio est. In accidentibus autem et pena iudicii, et corruptela est, et profectus. Unde et Ecclesiastes ait: Quoniam omne opus suum Deus adducet in iudicium  . Ergo corruptele et mortis, etiamsi  non moriatur aut peccel, capax tamen omnis est creatura: nec ex immortali natura habet, sed ex disciplina uel gratia, si se in aliquibus ad uitia non mutat. Alia ergo immortalitas que donatur, alia que sine capacitate mutabilitatis est semper.

21. An negatur immortalis diuinitas Christi, quia in carne pro omnibus mortem gustauit? 501 Iam ergo melior Gabriel quam Christus; quia ille non est defunctus, hic mortuus est. Sed non est seruus supra dominum ; alia enim carnis infirmitas, alia diuinitatis eternitas: mors carnis est, immortalitas potestatis. Quod si diuinitas fecit ne caro uideret corruptionem, que utique corruptele erat obnoxia per naturam; quomodo mori posset ipsa diuinitas?

 22. Quomodo autem lucem inaccessibilem non habitat Filius, cum in sinu Patris Filius sit: lux autem Pater, lux etiam ipse sit Filius; quia Deus lux est ? Aut si aliam lucem inaccessibilem nisi deitatis putamus, numquid melior Patre lux est; ut non sit in luce, qui sicut scriptum est, et apud Patrem est, et in Patre ? Non ergo separent Filium, cum legunt solum Deum: nec Patrem separent, cum legunt Filium solum.

23. In terris Filius sine Patre non est, et putas quia Pater sine Filio sit in celo? In carne est Filius, cum dico in carne est, uel in terris, secundum Euangelii tempora loquor; nunc enim secundum carnem iam non nouimus Christum : ergo in carne est Filius, et solus non est, secundum  quod scriptum est: Et non sum solus, quia Pater mecum est ; et putas quod sit Pater solus in luce?

24. At ne hoc [d 1Kb] argumentum putes, accipe etiam testimonium: Deum, inquit, nemo uidit umquam, nisi unigenitus Filius, qui est in sinu Patris, ipse enarrauit . Quomodo solus Pater, si in sinu Patris Filius est? quomodo enarrat, quem non uidet? Non ergo solus Pater.

25. Accipe nunc et solum Patrem, et solum Filium. Solus Pater, quia alius Pater non est: solus Filius, quia alius Filius non est: solus Deus, quia una diuinitas Trinitatis est.



CAPUT Iu.

Christum non nisi secundum carnem factum narrari;  quippe qui ut homines redimeret, non eguerit adiutorio,  sicut nec ut se resuscitaret; cum aliis ut mortuos resuscitarent, oratione opus fuerit. Etsi autem ipse orauerit, hoc referendum ad humanitatem: diuinitatem uero ex eo quod imperauerit, estimandam; in quo diabolus Arianis anteponitur. Tum exposito cur Filius hominis potens dicatur, argumenti ponitur conclusio.

26. [Alias, cap. III.] Satis ergo claret et solum Deum non esse Patrem sine Filio, et solum Deum non intelligi Filium sine Patre; [a 1Kb] quia secundum carnem factus legitur Dei Filius, non secundum diuinam generationem.

27. In quo autem factus sit, per os sancti patriarche locutus asseruit, dicens: Quia repleta est malis  anima mea, et uita mea inferno appropinquauit. Aestimatus sum cum descendentibus in lacum: factus sicut homo sine adiutorio inter mortuos liber . Et hic sicut homo, inquit, non sicut Deus, factus sum. Et repleta est malis anima mea: anima utique, non diuinitas. Factus est 502 in eo, in quo erat infernis debitus: factus est in eo, in quo cum aliis estimatus est; diuinitas enim similitudinem collationis abiurat. Et tamen in ipsa carne morti obnoxia maiestatem aduerte diuinitatis in Christo. Et si factus est sicut homo, et sicut caro factus est; factus est tamen inter mortuos liber, et liber sine adiutorio.

28. Sed quomodo hic sine adiutorio fuisse se Filius dicit, cum supra  dictum sit: Posui adiutorium  super potentem ? Ergo et hic distingue naturas. Adiutorium caro habet, diuinitas non habet. Liber igitur est, quia mortis uincula nesciuit; non captus ab inferis, sed qui operatus sit in infernis: sine adiutorio est, quia neque per nuntium, neque per legatum, sed ipse per se Dominus saluum fecit populum suum. Quomodo enim potuit adiutorium sui corporis querere suscitandi, qui alios suscitauit?

29. Ac licet homines quoque suscitauerint mortuos; non in sua tamen uirtute fecerunt, sed in Christi nomine. Aliud est rogare, aliud imperare: aliud mereri, aliud donare.

30. Elias ergo suscitauit, sed orauit, non imperauit . Eliseus suscitauit [b 1Kb] configuratus  mortuo: suscitauit etiam ipsius mortui corporis tactus; ut esset typus uenturum eum qui missus in similitudinem carnis peccati, etiam sepultus mortuos suscitaret .

31. Petrus quoque, cum Aeneam curaret, ait: In nomine Iesu Nazareni surge et ambula : non in suo ait, sed in Christi nomine. Surge autem uerbum est imperantis: sed fiducia de merito est, non presumptio [c 1Kb] de potestate; et de nominis operatione, non de sua uirtute preceptionis auctoritas.  Quid igitur Ariani dicunt? In nomine Christi et Petrus imperat, et illi nolunt imperasse Dei Filium, sed rogasse.

32. Sed lectum est quia rogauit. Disce distantiam. Rogat quasi filius hominis, imperat quasi Dei Filius. Annon defertis hoc Dei Filio, quod etiam diabolus detulit, et uos maiore sacrilegio derogatis? Ille dicit: Si Filius Dei es, dic lapidi huic ut fiat panis . Ille dicit, impera: uos dicitis, obsecra. Ille credit quod, iubente Dei Filio, elementorum rerumque natura in aduersum uertatur: uos creditis quod nisi roget Dei Filius, nec uoluntas ipsius impleatur. Et diabolus de potestate estimandum putat Dei Filium, uos de infirmitate. Tolerabiliora sunt tentamenta diaboli, quam argumenta Arii.

 33. Nec moueat quia potentem Filium dixit hominis, cum Dominum maiestatis legeris crucifixum . Que autem maior potentia, quam supra celestes potestates habere dominatum ? Habebat autem qui Thronis, Dominationibus, Angelis imperabat. Nam etsi erat inter bestias, sicut scriptum est , tamen angeli ministrabant ei; ut agnoscas aliud incarnationis esse, aliud potestatis. Secundum carnem itaque tentatur a bestiis, secundum dignitatem ab angelis adoratur.

503 34. Didicimus igitur factum esse hominem et ad hominem hoc esse referendum. Denique et alibi habes: Qui factus est ei ex semine Dauid , secundum carnem utique ex semine Dauid factus  est: Deus autem ante secula ex Deo natus est.



CAPUT u.

Factum in Scriptura non semper idem esse ac creatum exemplis ex ipsa petitis docet. Inde colligit non cauillandum ex littera more Iudeorum, quibus tamen hereticos peiores probat; atque iterum propositam confirmat sententiam.

35. Nec semper tamen factum esse ad creationem refertur; scriptum est enim: Domine, refugium factus es nobis ; et: Factus es mihi in salutem . Non utique creationis definitio uel editio declaratur: sed refugium factus mihi, et conuersus mihi dicitur ad salutem, sicut et Apostolus dixit: Qui factus est nobis sapientia a Deo, et iustitia, et sanctificatio, et redemptio .  Nobis factum non creatum ex Patre dixit. Denique quomodo dicat factum nobis esse sapientiam, in posterioribus exposuit dicens: Sed loquimur Dei sapientiam in mysterio, que abscondita est, quam predestinauit Deus ante tempora secularia in gloriam nostram, quam nemo principum huius seculi cognouit. Si enim cognouissent, numquam Dominum maiestatis crucifixissent . Ubi mysterium passionis exprimitur, non utique generationis eterne series declaratur.

 36. Sapientia igitur mea crux Domini est, redemptio mea mors Domini est; sanguine enim pretioso redempti sumus, ut apostolus Petrus dixit . Sanguine igitur suo, quasi homo, Dominus nos redemit; idemque, quasi Deus, peccata donauit.

37. Non ergo in uerbis quasdam constituamus insidias, et uerborum tendiculas aucupemur; ut quia et aliud secundum impios significare putatur sermo qui legitur, non id quod sensus exprimat, sed quod littera ostendat, interpretemur. Sic perierunt Iudei, dum sensuum profunda despiciunt, et sequuntur nuda uerborum; Littera enim occidit, spiritus autem uiuificat .

38. Et tamen inter duo grauia sacrilegia fortasse detestabilius sit ad diuinitatem referre que carnis  sunt, [a 1Kb] quam ad litteram referre que spiritus sunt. Illi timuerunt in Deo carnem credere; et ideo redemptionis gratiam perdiderunt, quia causam salutis abiurant: isti diuinitatis maiestatem usque ad carnis infirma deducunt. Detestandi Iudei, qui carnem Domini crucifixerunt: detestabiliores tamen eos arbitror, qui diuinitatem Christi cruci subditam crediderunt. Denique qui cum Iudeis sepe tractabat: 504 Hereticum, inquit, post unam correptionem deuita .

39. Nec tamen sine iniuria Patris [b 1Kb] factum nobis esse sapientiam, ad illam inenarrabilem, nec ullis temporibus momentisque obnoxiam Christi generationem sacrilega interpretatione deriuant. Nam preter id quod Filii iniuria Patris est contumelia, etiam  in Patrem sacrilegia ista procedunt, de quo scriptum est: Fiat autem Deus uerax, omnis autem homo mendax . Aut si de Filio putant dictum, generationi quidem non preiudicant: [c 1Kb] Deum autem et Deum uerum huius lectionis auctoritate quod abnuunt, confitentur.

40. Prolixum est si uelim singula recensere, quoties factum legerimus, non utique per naturam, sed per gratiam. Nam et Moyses dicit: Adiutor et protector factus est mihi in salutem . Et Dauid dicit: Esto mihi in Deum protectorem, et in domum refugii, ut saluum me facias . Et Esaias dicit: Factus est omni ciuitati humili adiutor . Non utique sancti Deo dicunt: Creatus es, sed protector et adiutor per gratiam tuam  factus es nobis.



CAPUT uI.


Obiectionem ex Ioanne desumptam ut diluat, primo demonstrat Manicheis patrocinari Arianum sensum: deinde uaria distinguendorum uerborum eiusdem loci exposita ratione, ipsum nullo modo ad substantiam diuinam sine Patris iniuria referri posse aperte probat, uerumque illius exponit intellectum.

41. Unde nec illud uerendum est, quod solent Ariani seua interpretatione componere, dicentes factum esse Dei uerbum; quia scriptum est, inquiunt: Quod factum est in ipso, [d 1Kb] uita est .

42. Primum intelligant si ad substantiam diuinam  referant, quod factum est; Manicheorum se questionibus implicari. Obiiciunt enim Manichei: Si quod in ipso factum est, uita est: est ergo aliquid quod in ipso factum non sit, et mors sit; ut duo impie inducant principia. Sed hoc damnat Ecclesia.

43. Deinde unde possunt docere sic pronuntiasse Euangelistam? [e 2Kb] Plerique enim docti et fideles sic pronuntiant: Omnia per ipsum facta sunt, et sine ipso factum est nichil quod factum est; alii sic: Omnia per ipsum facta sunt, et sine ipso factum est nichil; denique: Quod factum est, pronuntiant et subiungunt: in ipso, hoc est: Quidquid autem factum, est in ipso. Quid est, In ipso? Apostolus docet dicens: In ipso enim sumus, et uiuimus et mouemur .

 44. Tamen etiamsi quemadmodum uelint, pronuntient, non possunt hic calumniari Deo 505 uerbo, si ad substantiam eius uelint referre: Quod factum est; quin calumnientur et Patri Deo, de quo scriptum est: Qui autem facit ueritatem, uenit ad lucem; ut manifestentur opera eius, quia in Deo sunt facta . Ecce hic opera hominis in Deo facta legimus, et ad substantiam tamen diuinam referre non possumus: sed aut per ipsum facta cognoscimus, ut est etiam illud Apostolicum, quod omnia per ipsum, et in ipso creata sunt; et ipse est ante omnes, et omnia in ipso constant : aut, ut docet presentis [f 1Kb] lectionis testimonium, uirtutes quibus uite eterne fructus acquiritur, in Deo factas estimare debemus, castitatem, pietatem, religionem, fidem  et alia huiusmodi, que in uoluntate Dei facta sunt.

 45. Ergo sicut in Dei Patris, ita etiam in Christi uoluntate et uirtute facta sunt, sicut legimus: Creati in Christo in operibus bonis ; et in psalmo: Fiat pax in uirtute tua ; et alibi: Omnia in sapientia fecisti . In sapientia, inquit, fecisti, non sapientiam fecisti. Nam cum omnia in sapientia facta sint, Christus autem Dei sapientia sit , non accidens utique, sed subsistens et permanens in eternum; si facta est sapientia, iam deteriore conditione facta est quam omnia; quia sapientia fieri per se ipsam non potuit. Ergo si factum esse frequenter ad aliquid, non ad naturam refertur, etiam creatum esse ad causam refertur.



CAPUT uII.

Quod a Salomone dictum est: Dominus creauit me, etc., incarnationem Christi ad redimenda Patris opera factam signare; quo ex ipsius Filii uerbis declarato, principium ostendit etiam accipi posse de documentis uirtutum, quarum omnium uias nobis Dominus aperuisse, ac uere principium exstitisse demonstratur.

46. [Alias cap. Iu.] Unde intelligimus illud quod de incarnatione Domini scriptum est: Dominus creauit me principium uiarum suarum in opera sua , id significare quod ad redimenda opera Patris Dominus iehsu ex uirgine sit creatus. Neque enim dubitari potest de incarnationis dictum esse mysterio, cum propter opera sua a corruptele seruitio liberanda Dominus susceperit carnem; ut illum  qui imperium habebat mortis, per sui corporis destrueret passionem. Caro enim Christi propter opera, diuinitas ante opera; quia ipse ante omnia, sed et omnia in ipso constant.

47. Non ergo diuinitas propter opera, sed propter diuinitatem opera; sicut Apostolus declarauit, dicens quod propter Filium Dei omnia. Sic enim habes: Decebat autem eum per quem omnia, et propter quem omnia, multis filiis in gloriam adductis, ducem salutis eorum per passionem consummari . Nonne euidenter exposuit quia Dei Filius qui propter diuinitatem suam omnia creauit, is postea propter populi salutem et carnis suceptionem, et mortis assumpserit passionem?

 48. Propter que autem opera sit creatus ex uirgine, 506 ipse Dominus cum illum cecum curaret, ostendit dicens: In illo me oportet operari opera eius, qui misit me . Et addidit, ut de incarnatione eius dictum crederemus: Cum in hoc mundo sum, lux sum huius mundi . Etenim quasi homo in hoc mundo pro tempore est; nam quasi Deus semper est. Denique et alibi ait: Ecce ego uobiscum sum usque ad consummationem mundi .

49. Nec de principio residet aliquid questionis,  cum interrogatus in carne: Tu qui es? responderit: Principium quod et loquor uobis . Quod non solum [a 1Kb] ad substantiam diuinitatis eterne refertur, sed etiam ad documenta uirtutum. Ex hoc enim et Deum se probauit eternum; quia omnium ipse principium est, et uniuscuiusque uirtutis auctor, quia Ecclesie caput est, sicut scriptum est: Quia ipse est caput corporis Ecclesie, qui est principium, primogenitus ex mortuis .

50. Liquet igitur et de incarnatione dictum esse principium uiarum suarum, quod ad sacramentum suscepti corporis uidetur esse referendum. Ideo enim carnem suscepit, ut ad celum nobis sterneret iter. Denique ait: Ascendo ad Patrem meum, et Patrem uestrum: Deum meum, et Deum uestrum . Denique ut scias quod uias suas omnipotens Pater secundum incarnationem prescripserit Filio, habes in Zacaria ad Iesum indutum uestimenta sordida ab Angelo dictum: Hec dicit Dominus omnipotens: Si in uiis meis ambulaueris, et precepta mea custodieris . Quod est uestimentum illud sordidum, nisi carnis assumptio?

51. uie igitur Domini uelut quidam tramites bone uite sunt, que diriguntur a Christo, qui ait: Ego sum uia, et ueritas, et uita . uia ergo superna est Dei uirtus; Christus enim nobis uia est. Et bona uia, que credentibus celi regna patefecit. uie autem Domini uie recte sunt, sicut scriptum est: uias tuas, Domine, notas fac mihi . uia castitas, uia fides, uia est abstinentia.  Est namque uia uirtutis, est et uia iniquitatis; scriptum est enim: Et uide si est uia iniquitatis in me .

52. Principium itaque nostre uirtutis est Christus. Principium integritatis, qui docuit uirgines non uiriles exspectare concubitus, sed integritatem mentis et corporis sancto magis dicare Spiritui, quam marito . Principium parcimonie Christus, qui pauper factus est, cum esset diues . Principium patientie Christus, qui cum malediceretur, non remaledixit; cum percuteretur, non repercussit . Principium humilitatis Christus, qui formam serui accepit ; cum Patrem Deum maiestate uirtutis equaret. Ex illo enim accepit uirtus unaqueque principium.

 53. Et ideo ut hec uirtutum genera disceremus: Filius datus est nobis, cuius principium super humeros eius . Principium illud crux Domini est; principium fortitudinis, quo uia sanctis est reserata martyribus ad sacri certaminis passionem.



507 CAPUT uIII.

uersiculus in Esaia proxime citatus de Christi humanitate ac diuinitate explicatur, eoque uarias hereses iugulari euincitur.

54. uidit hoc principium Esaias, et ideo ait: [b 1Kb] Puer  natus est, Filius datus est nobis. uiderunt et Magi, et ideo cum parualum in presepi cernerent, adorauerunt dicentes: Puer natus est; cum stellam conspicerent, predicantes: Filius datus est nobis . Aliud munus e terris, aliud munus e celo, et utrumque unus in utroque perfectus, et sine mutabilitate diuinitatis, et sine humane imminutione nature. Unum adorauerunt, eidemque munera obtulerunt; ut ostenderent ipsum esse celi Dominum, qui in presepibus uideretur.

55. Distingue singulorum momenta uerborum: Puer natus est, Filius datus est nobis. Etsi ex Patre natus, non tamen nobis natus, sed datus est; quia non Filius propter nos, sed nos propter Filium. Neque enim nobis natus est, qui et ante nos natus  est, et totius est conditor creature: neque nunc primum nascitur, qui erat semper, [a 1Kb] et erat in principio: sed illud quod non erat, nobis nascitur. Quod etiam angelus pastoribus cum loqueretur, dixit esse generatum, sicut habes scriptum: Quia natus est nobis hodie Saluator, qui est Christus Dominus, in ciuitate Dauid . Nobis ergo quod non erat, natum est: hoc est, puer ex uirgine, corpus ex Maria; hoc enim post nos, illud ante nos.

56. Alii codices sic habent: Puer natus est nobis, Filius datus est nobis; hoc est, qui erat Filius Dei, [b 1Kb] hic ex Maria puer natus est nobis, et datus est nobis. Quia datus sit, audi Prophetam dicentem: Et salutare tuum da nobis . Quod enim supra nos est, datur: quod de celo est, datur;  sicut etiam de Spiritu legimus quod, Charitas Dei effusa est in cordibus nostris per Spiritum sanctum, qui datus est nobis .

57. Sed uidete quemadmodum hic locus multas hereses exstinguat. Puer natus est nobis, non Iudeis: nobis, non Manicheis: nobis, non Marcionitis. Propheta dicit: Nobis, hoc est credentibus, non incredulis. Et ille quidem misericordia sua omnibus natus est, sed perfidia hereticorum fecit, ut non omnibus nasceretur, qui omnibus natus est. Nam et lumen diei oriri iubetur super bonos et malos: sed oriri non uidentibus non uidetur .

58. Sicut ergo puer non omnibus natus est, sed fidelibus: sic Filius non infidelibus datus est, sed fidelibus. Nobis datus est, non Photinianis; illi  enim non datum nobis Dei Filium dicunt esse, sed ab initio inter nos natum: nobis datus est, non Sabellianis; illi enim nolunt Filium datum, eumdem asserentes Patrem esse quem Filium: nobis, non Arianis; et ipsi enim non habent Filium pro salute datum, sed pro infirmitate transmissum: non habent consiliarium, quem putant futura nescisse: non habent Filium, quem sempiternum non putant; cum 508 scriptum sit de uerbo Dei, quod erat in principio; et alibi: In principio, erat uerbum . Denique ut ad propositum reuertamur exemplum: In principio, inquit, antequam terram faceret,  [c 1Kb] antequam abyssos faceret, et antequam produceret fontes aquarum, ante omnes colles genuit me .



CAPUT IX.

Difficultatem ex loco Salomonis supra laudato exorientem soluit Ambrosius, illic et preteritum sumi pro futuro, et geminam in Christo naturam designari patefaciens.

59. Fortasse dices, quomodo de incarnatione Christi dictum esse memorauerim: Dominus creauit me, cum ante incarnationem Christi creatura sit mundi? Sed considera quia moris est Scripturis diuinis, et futura pro preteritis dicere, et geminam in Christo significare substantiam diuinitatis, et carnis;  ne quis aut diuinitatem neget eius, aut carnem.

60. Nam sicut in Esaia habes: Puer natus est nobis, et Filius datus est nobis ; ita hic quoque ante premisit creaturam carnis, et subtexuit assertionem diuinitatis; ut scires non duos Christos, sed unum esse: qui et ante secula generatus sit ex Patre, et ultimis temporibus creatus ex uirgine, hoc est: Ego sum ille creatus ex homine, creatus ad causam, qui sum generatus ante secula.

61. Denique dicturus: Dominus creauit me, premisit: Commemorabo que a seculo sunt. Dicturus: Genuit, premisit: In principio antequam terram faceret, ante omnes colles genuit me. Ante, cum dicitur, in infinitum retro sine aliqua definitione porrigitur. Denique, ante Abraham, inquit, ego sum , non utique post Adam: et ante Luciferum , non utique post angelos. Sed ante, cum dixit, non se intra aliquem, sed omnia intra se dixit; sic enim moris est eternitatem Dei Scripturis significare diuinis. Denique alibi habes: Priusquam montes fierent, et formaretur orbis terre, a seculo et usque in seculum tu es .

62. Ante omnia ergo generatio, inter omnia et propter omnia creatura. Natus ex Patre supra Legem, factus ex Maria sub Lege.



CAPUT X.

Baptiste uerba ex quibus Christum etiam ante incarnationem factum disputabant, soluturus, ubi premisit ea referri posse ad predestinationem; intelligenda  tamen de incarnatione ab antecedentibus probat. Hinc progrediens ad mystica, ipsum dignitate ac merito ante Ioannem fuisse declarat: maxime cum Ecclesie, cuius typus in historia Ruth expressus fuerat, sponsus, etiam excluso Moyse, solus exstiterit: quam licet Synagoga non omnino neglecta, solus uocauit.

63. [Alias. cap. u.] Sed scriptum est: Post me uenit uir, qui ante me factus est; quia prior me erat. Unde dicunt: Ecce qui erat, factus est. Ipsa uerba perpendamus. Post me, inquit, uenit uir . uir ergo est qui uenit, ipse qui factus est. uir 509 autem  nomen est sexus: sexus autem non utique diuinitati, sed nature deputatur humane.

64. Possem ergo dicere: Erat in precognitione quidem corporis, sed eternitate uirtutis; nam et Ecclesia erat, et sancti erant predestinati ante secula: sed non id hoc loco dico, at illud assero, factum esse non ad diuinitatem, sed ad incarnationis pertinere naturam, sicut ipse Ioannes dixit: Hic est de quo dixi: Post me uenit uir, qui ante me factus est.

65. Itaque cum geminam, sicut supra dixi, in Christo substantiam proposuisset, ut utramque intelligas et diuinitatis et carnis, [a 1Kb] hoc loco cepit a carne. Est enim Scripturis promiscua consuetudo diuinis, ut interdum a diuinitate Christi incipiant, et ad incarnationis sacramenta descendant; interdum  ab humilitate incarnationis exordium sumant, et ad gloriam diuinitatis assurgant, ut in prophetis, et in euangelistis frequenter, et in Paulo. Ergo et hic iuxta memoratam consuetudinem ab incarnatione Domini cepit de eius diuinitate dicturus; non ut confunderet humana atque diuina, sed ut distingueret. uerum Ariani, uelut Iudaici caupones, miscent aquam cum uino; quia diuinam generationem humanamque confundunt, ad deitatem referentes, quod de carne sit dictum.

66. Nec metuo quod obiecturi uidentur quia in superioribus non habet, uirum; sic enim habet: Qui post me uenit. Sed uideant et ibi quid premiserit: uerbum, inquit, caro factum est . Et ideo non addidit, uirum; quia carnem dixerat: per  carnem autem istic uirum intelligimus, et per uirum carnem. Ergo quia dixerat: uerbum caro factum est, uirum hoc loco nominare superfluum fuit, quem iam carnis expressione signauerat.

67. Quo exemplo in posterioribus quoque et agnum premisit, qui tolleret peccata mundi; et ut incarnatum intelligeres, quem ante memorauerat, ait: Hic est de quo ante dixi: Post me uenit uir, qui ante me factus est , hoc est, uirum dixi, non Deum factum. Sed ut ipsum incarnatum declararet esse, quia ante secula erat; ne duos filios crederemus, ait: Quia prior me erat. Nam si, Factus est, ad diuinam generationem retulisset, quid opus erat ut adhuc adderet tertium, atque iteraret quod supra dixerat? Sed quia ante de incarnatione tantum dixerat:  Post me uenit uir, qui ante me factus est; ideo addidit: Quia prior me erat, quoniam diuinitatis eternitas fuerat exprimenda. Et hec est causa prelationis, ut merito antelatus uideatur, qui proprii Patris sempiterna uirtus est.

68. Dat tamen intellectus spiritalis ubertas, ut excurrere et euagari ad concludendos libeat Arianos, qui uolunt factum hoc loco non ad uirum, sed ad diuinitatem referre. Quid est enim tenere [b 1Kb] quod possint; cum dixerit Baptista: Post me uenit, qui ante me factus est; hoc est, supra meritum meum  factus, supra meam gratiam, tempore carnis posterior, diuinitatis honore uenerabilis? Post me enim uenit, temporis 510 est: prior me erat, eternitatis: ante me factus est, honoris; quia etiam Incarnationis mysterium supra humanam est gratiam.

69. Denique in inferioribus quid supra contexuisset expressit dicens: Post me uenit uir, cuius non sum dignus calciamenta portare ; prestantiam utique [c 1Kb] dignitatis, non eternitatem diuine generationis exponens. Quod eousque ad incarnationem pertinet, ut typum in hominibus mystici calciamenti ante premiserit. Lege enim proximo defuncti uel fratri copula deferebatur eius uxoris; ut semen fratris uel proximi resuscitaret . Unde quod Ruth, licet ipsa alienigena; tamen  quia maritum habuerat ex Iudeis, qui reliquerat superstitem proximum, eamque colligentem manipulos sue messis, quibus alebat et se et socrum, Booz uidit et amauit: non aliter eam accipit uxorem, nisi calciamentum eius ante soluisset, cui uxor debebatur ex Lege .

70. Historia simplex, sed alta mysteria; aliud enim gerebatur, aliud figurabatur. Nam si secundum litteram sensum torqueamus, prope quidam pudor et horror in uerbo est, si ad commixtionis corporee consuetudinem sententiam intellectumque referamus. Designabatur autem futurus ex Iudeis, ex quibus Christus secundum carnem, qui proximi sui, hoc est, populi mortui semen doctrine celestis semine suscitaret, cui calciamentum nuptiale Ecclesie  copulande prescripta Legis spiritalia deferebant.

71. Non Moyses sponsus; illi enim dicitur: Solue calciamentum pedum tuorum ; ut Domino suo cedat. Non iehsu Naue filius sponsus; nam et ipsi dicitur: Solue calciamentum pedum tuorum ; ne ex similitudine nominis sponsus Ecclesie crederetur. Non alius sponsus, sed solus Christus est sponsus, de quo dixit Ioannes: Qui habet sponsam sponsus est . Illis igitur calciamentum soluitur, huic solui non potest, sicut dixit Ioannes: Non sum dignus soluere corrigiam calciamenti eius .

72. Solus ergo Christus est sponsus, cui illa ueniens ex gentibus sponsa, ante inops atque ieiuna, sed iam Christi messe diues, innubat: que manipulos  fecunde segetis, uerbique reliquias gremio legat mentis interno; ut exhaustam illam uiduam morte filii, atque inopem defuncti populi matrem nouis pascat alimentis, non relinquens destitutam uiduam, et nouos querens.

73. Solus ergo Christus est sponsus, qui nec Synagoge ipsi manipulos sue messis inuideat. Utinam se non ipsa excluderet! Habuit quos per se colligeret: sed quia [d 1Kb] populus eius est mortuus, quasi filio egena defuncto, per Ecclesiam manipulos, quibus uiueret, colligebat; quos uenientes in exsultatione  portabunt, sicut scriptum est: uenientes autem uenient in exsultatione, tollentes manipulos suos .

74. Quis enim sibi alius sponsam audeat Ecclesiam uindicare, quam a Libano unus et solus uocauit dicens: Ades huc a Libano, sponsa; 511 ades huc a Libano . Aut de quo alio potuit Ecclesia dicere: [a 1Kb] Fauces eius dulcedines, et totus desiderium ? Et quia de calciamento pedum tractatum sumpsimus, cui alii nisi uerbo Dei incarnato conuenit dictum: Crura eius columne marmoree, fundate super bases aureas ? Solus enim Christus inambulat animis, et graditur in mente sanctorum, in quibus uelut aureis basibus, fundamentisque pretiosis solidata uestigia uerbi celestis  heserunt.

75. Claret igitur et uirum et typum ad incarnationis spectare mysterium.



CAPUT XI.

Redit ad locum propositum, et ubi Christus dicitur factus, hoc uel ad incarnationem uel ad causam siue adiunctum aliquod referri docet. Ad eum sensum plurima sacrorum codicum et Pauli imprimis testimonia edisserit: maxime autem in eo immoratur, ut Christum uerum sacerdotem esse atque in Melchisedech prefiguratum, eique cum Patre operationis unitatem, non uero solam similitudinem inesse persuadeat.

76. Non ergo ad substantiam diuinitatis, sed ad incarnationem sepe, nonnumquam etiam ad causam  pertinet, cum dicitur factus. Nam si ad diuinitatem refers, ergo et in opprobrium Deus factus est; sic enim habes: Tu autem repulisti, et ad nichilum redegisti, dispulisti Christum tuum ; et infra: Et factus est in opprobrium uicinis suis . uicinis, inquit, non ciuibus, non domesticis, non adherentibus; quoniam qui adheret Domino, unus spiritus est : qui uicinus est, non adheret. Et, Factus est in opprobrium; quia crux Domini Iudeis scandalum, [b 1Kb] Grecis stultitia . Nam sapientibus per eamdem crucem excelsior factus est celis, excelsior angelis, et melioris testamenti factus est sponsor, ipse qui erat prioris.

77. uide quam non defugiam ista, ut etiam congeram: sed quomodo factus sit, considera.

 78. Primum quod purificatione facta, considet in dextera magnitudinis in excelsis, tanto melior factus angelis . Ubi purificatio, hostia: ubi hostia, corpus: ubi corpus, oblatio: ubi munus oblationis, ibi sacrificium passionis.

79. Deinde sponsor melioris testamenti . Ubi testamentum, mors necesse est precedat testatoris , sicut subter est scriptum: mors autem non ad diuinitatis eternitatem, sed ad fragilitatem refertur humanam.

80. Excelsior quoque celis factus quomodo sit, ostenditur: Immaculatus, inquit, segregatus a peccatoribus, et excelsior celis factus: qui non habet quotidie necessitatem, sicut sacerdotes, prius pro suis delictis hostiam offerre, deinde pro populi. Hoc enim fecit semel  se offerendo, sicut scriptum est . 512 Nemo excelsior factus dicitur, nisi qui in aliquo fuerit humilior: in eo igitur [c 1Kb] excelsior factus est, sedendo ad dexteram Patris, in quo se minor angelis factus, obtulit passioni .

81. Postremo ipse Apostolus ad Philippenses ait, quia in similitudine hominis factus, et specie inuentus ut homo, humiliauit semetipsum, factus obediens usque ad mortem . uide ubi factus sit: In similitudine, inquit, hominis, non in potestate Dei: et factus abediens usque ad mortem; [d 1Kb] ut obedientiam quidem hominis habuerit, regnum diuinitatis.

82. Quantis igitur adhuc utemur exemplis ad incarnationem, uel ad aliquid referendum esse [e 8Kb] quod factus est! Quod autem et factum est, idem  est et creatum: Dixit enim, et facta sunt: ipse mandauit, et creata sunt . Dominus creauit me , secundum carnem dictum: creatum quoque supra ostendimus in libro primo  de incarnatione dictum uideri.

83. Ipse etiam Apostolus asserendo seruiendum non esse creature, significauit ex Deo Filium non creatum esse, sed genitum . Tamen etiam alibi, ut manifestaret quomodo in Salomone sit lectum: Dominus creauit me; quid in Christo creatum esset, ostendit.

84. Itaque totius seriem capitis recenseamus; sic enim habes: Ergo quia filii participes sunt carnis et sanguinis, et ipse similiter particeps factus est eorumdem; ut per mortem destrueret hunc qui mortis habebat  imperium . Quis ergo est qui nos participes sue uoluit esse carnis et sanguinis? Utique Dei Filius. Quomodo nisi per carnem particeps factus est noster? aut per quam, nisi per corporis mortem mortis uincula dissoluit? Mortis enim mors facta est susceptio mortis in Christo. Ergo de incarnatione proposuit.

85. uideamus sequentia: Nec enim statim Angelos, inquit, assumpsit, sed semen Abrahe. Unde habuit per omnia fratribus similari; ut misericors fieret et fidelis princeps, sacerdos ad Deum, ut expiaret peccata populi. In quo enim passus est ipse; et tentatus, potest et tentatos iuuare . Propter quod, fratres sanctissimi, uocationis celestis participes, intuemini apostolum et principem sacerdotum confessionis nostre Iesum  fidelem esse creatori suo, sicut et Moyses in domo eius . Hec nempe uerba sunt Apostoli.

86. uidetis in quo creatum dicat: in quo assumpsit, inquit, semen Abrahe, corporalem utique generationem asserit. In quo autem, nisi in corpore expiauit populi peccata? In quo passus est, nisi in corpore; sicut et supra diximus: Christo passo secundum carnem? In quo sacerdos, nisi in eo quod sacerdotali assumpsit ex genere?

87. Sacerdos enim aliquid debet offerre, et secundum Legem in sancta intrare per sanguinem : 513 ergo quia sanguinem taurorum, hircorumque repudiauerat Deus, hunc utique sacerdotem per suum sanguinem, sicut legisti, in sancta sanctorum celi summa penetrantem oportebat intrare ;  ut eterna nostrorum esset [a 1Kb] oblatio peccatorum. Idem ergo sacerdos, idem et hostia: et sacerdotium tamen, et sacrificium humane conditionis officium est; nam et agnus ad immolandum ductus est, et sacerdos est secundum ordinem Melchisedech.

88. Nemo igitur ubi ordinem cernit humane conditionis, ibi ius [b 1Kb] diuinitatis asserat. Nam et illum Melchisedech per quem Abraham hostias suas obtulit , [c 1Kb] non angelum utique secundum Iudaica ludibria intelligit Ecclesia, sed uirum sanctum, ac sacerdotem Dei, qui typum gerens Domini, et sine Patre, et sine matre, et sine generationis enarratione, et sine initio, et sine fine describitur; ut ostenderet sempiternum Filium Dei in hunc mundum esse uenturum, qui et sine Patre secundum  incarnationem natus est, et sine matre secundum diuinam generationem, et sine enarratione generationis; quia scriptum est: Generationem autem eius quis enarrabit ?

89. Ergo illum Melchisedech in Christi typo sacerdotem Dei accepimus: sed illum in typo, hunc in ueritate: typus autem umbra est ueritatis: illum in nomine unius ciuitatis, hunc regem in reconciliatione  totius mundi; quia scriptum est: Deus erat in Christo, mundum reconcilians sibi ; hoc est, sempiterna diuinitas; aut, si Pater in Filio, sicut Filius in Patre, et substantie utique et operationis unitas non negatur.

90. Quomodo autem negare merito possunt, etiam si uelint, cum scriptum sit: Pater autem qui in me manet, ipse facit opera; et: Opera que ego facio, ipse facit ? Non dixit: Et ipse facit; ne similitudinem magis, quam unitatem operis estimares: sed dicendo: Que ego facio, ipse facit, manifestum reliquit quod unum opus Patris et Filii credere debeamus.

91. Denique ubi similitudinem operum, non unitatem uoluit intelligi: Qui credit, inquit, in me,  opera que ego facio, et ipse faciet . Bene hic et interponendo, similitudinem nobis donauit; et tamen unitatem naturalem negauit. Unum est igitur opus Patris et Filii, etiamsi non placeat Arianis.



CAPUT XII.

Regnum Patris atque Filii unum esse ac indiuisum; et unam similiter utriusque diuinitatem.

92. Quero autem quomodo regnum uelint Patris et Filii esse diuisum; cum Dominus dixerit, ut supra ostendimus; Omne regnum in se diuisum, facile destruetur ?

93. Et ideo ad excludendum Ariane sacrilegium seuitatis, unum imperium Patris et Filii etiam 514 Petrus sanctus asseruit dicens: Quapropter satagite,  fratres, certam uestram uocationem et electionem facere. Hec enim facientes non errabitis; sic enim abundantius ministrabitur uobis introitus in eternum imperium Dei, et Domini nostri [d 1Kb] conseruatoris Iesu Christi .

94. Aut si quis de Christi tantum imperio dictum putat, et hoc ideo sic accipit, ut Patrem Filiumque potestate secernat; is tamen et regnum Filii fatebitur, et eternum. Itaque non solum duo inducent regna diuisa, ut obnoxia sint defectui; sed etiam cum regna comparabilia nulla sint Dei regno, quod Filii esse, etiamsi uelint negare non possunt: [e 1Kb] aut contra suam sententiam redibunt, ut idem Patris et Filii regnum esse fateantur: aut, quod sacrilegium est dicere, ius Patri regni minoris ascribent:  aut, quod contrarium est, quem minorem diuinitate impie memorant, eius regnum fatebuntur equale.

95. Sed hoc non quadrat, non congruit, non coheret. Dicant igitur unum esse regnum, sicut nos dicimus, et probamus: probamus autem non nostris, sed celestibus testimoniis.

96. Primum enim etiam aliis exemplis disce regnum celorum, regnum etiam Filii esse: ipse enim  dixit: Amen, amen, dico uobis quoniam sunt aliqui [a 16Kb] dehic astantibus, qui non gustabunt mortem, donec uideant Filium hominis uenientem in regnum suum . [b 1Kb] Dubitari ergo non potest quod sit regnum Filii Dei.

97. Sed accipe ipsum esse regnum Filii, quod Patris est: Amen dico uobis quod sunt quidam circumstantium, qui non gustabunt mortem, donec uideant [c 1Kb] regnum Dei ueniens in uirtute . Eo enim usque unum regnum est, ut unum sit premium, idem heres, eadem merita, idem sponsor.

98. Quomodo non idem regnum, cum presertim ipse de se Filius dixerit : Tunc iusti fulgebunt sicut sol in regno Patris mei . Quod enim Patris est per maiestatis proprietatem, id etiam Filii  est per eiusdem claritudinis unitatem. Ergo et Patris regnum Scriptura dixit, et Filii .

99. Accipe nunc quia ubi regnum Dei dicit, nec Patris nec Filii separat potestatem; quia et paternum et Filii regnum uno Dei nomine comprehendit, sicut habes: Cum uideritis Abraham, Isaac, et Iacob, et omnes prophetas in regno Dei . An negamus in regno Filii prophetas esse, cum et latroni dicenti: Memento mei, cum ueneris in regnum tuum; responderit Dominus: Amen dico tibi, hodie mecum eris in paradiso ? Aut quid est [d 1Kb] esse in regno Dei, nisi eternam nescire mortem? Qui autem nesciunt eternam mortem, uident Filium hominis uenientem in regnum suum.

100. Quomodo ergo potest non in potestate habere  quod donat dicens: Tibi dabo claues regni celorum ? Et uideto distantiam. Seruus 515 aperit, Dominus largitur: iste per se, ille per Christum: famulus claues accipit, Dominus ordinat potestates: [e 1Kb] aliud ius donantis, aliud dispensantis obsequium est.

101. Accipe adhuc unum regnum, unum imperium esse Patris et Filii. Habes ad Timotheum: Paulus apostolus Iesu Christi secundum imperium Dei Saluatoris nostri, et Christi Iesu spei nostre . Unum igitur Patris et Filii regnum euidenter est declaratum, sicut et apostolus Paulus asseruit dicens: Hoc enim scitote quod omnis impudicus, aut immundus, aut auarus, quod est idololatria, non habet hereditatem in regno Christi et Dei . Ergo unum regnum, et una diuinitas.

102. Unam diuinitatem lex probauit, que dicit unum Deum . Probauit et Apostolus,  dicendo de Christo: In quo habitat omnis plenitudo diuinitatis corporaliter . Si enim iuxta Apostolum plenitudo omnis corporaliter diuinitatis in Christo est, aut unius diuinitatis Patrem et Filium fatebuntur: aut si Patris et Filii diuinitatem cupiunt separare, cum omnem plenitudinem diuinitatis corporaliter Filius habeat; quid est quod [f 1Kb] existimant amplius reseruandum, cum amplius nichil sit plenitudine perfectionis? Ergo una diuinitas.



CAPUT XIII.

Filio maiestatem suam esse, ac paterne equalem: cuius socii non sint angeli, sed spectatores.

103. [Alias cap. uI.] Imaginem autem unam, et similitudinem unam supra diximus , superest ut unius quoque maiestatis Patrem Filiumque doceamus. Nec longe aberit; cum enim ipse dixerit de se Filius: Cum uenerit Filius hominis in maiestate sua, et omnes angeli cum eo, tunc sedebit super sedem maiestatis sue . Ecce Filii expressa maiestas est: quid ei deest, cuius increatam maiestatem negare non possunt? Est ergo Filii maiestas.

104. Accipiant nunc, ut dubitare non possint, quod Patris et Filii una maiestas sit; ipse enim Dominus dixit: Nam qui me erubuerit et meos sermones, hunc Filius hominis erubescet; cum uenerit in maiestate sua, et Patris, et sanctorum angelorum . Quid est: Et sanctorum angelorum, [g 1Kb] nisi quia honorantur et serui dignitate domini sui?

 105. Dignitatem ergo suam ad Filium et Patrem retulit; non ut angeli habeant cum Patre et Filio equale consortium, sed ut preeminentem gloriam Dei cernant. Neque enim suam maiestatem angeli habent, sicut lectum est de Filio: Cum sederit in sede maiestatis sue ; sed assistunt, ut Patris et Filii [h 1Kb] gloriam uideant, quibus aut possunt aut merentur aspectibus.

106. Denique ipsa se explanant uerba diuina, ut intelligas illam gloriam Patris et Filii cum 516 angeli non esse communem; sic enim habes: Cum autem uenerit Filius hominis in maiestate sua, et omnes angelis cum eo. Et ut doceret unam maiestatem et unam gloriam esse Patris et suam, ipse in alio libro ait: Et Filius hominis [i 1Kb] confundet eum, cum  uenerit in gloria Patris sui cum angelis sanctis . Illi in obsequio, hic in gloria: illi in comitatu, hic in suggestu: illi stant, hic sedet; ut  uerbo tamen usus utamur humani, hic iudicat, hi ministrant.

107. Diuinam autem non premisit maiestatem Patris, et subdidit suam et angelorum; ne de superioribus ad inferiora fecisse gradum quemdam et ordinem uideretur. Sed quia Pater inferior uideri non poterat, premisit maiestatem suam, et addidit Patris et angelorum; ne se medium inter Patrem et angelos nominando, aut ab angelis ad Patrem per sui quoque incrementa fecisse quemdam uideretur ascensum, aut a Patre rursus ad angelos per ordinem cum sui etiam diminutione crederetur fecisse descensum. Nam nos qui unam diuinitatem Patris et Filii confitemur, diuersum, ut Ariani, ordinem non putamus.



CAPUT XIu.


Unius substantie cum Patre Filium esse; hanc autem etiam secundum diuinitatem sumi debere in multis Scripturarum testimoniis, tametsi in aliis nonnullis hoc uerbum aut de possessionibus aut de incarnatione intelligatur.

108. De substantia autem, Imperator auguste, quid loquar unius Filium cum Patre esse substantie; cum imaginem Paterne substantie Filium legerimus ; ut in nullo secundum diuinitatem a Patre intelligas discrepare?

109. Iuxta hanc imaginem dixit: Omnia que Pater habet, mea sunt . Ergo nec [a 7Kb] substantiam in Deo possumus denegare; neque enim  insubstantiuus est, qui aliis dedit habere substantiam: licet alia sit substantia Dei, alia creature. Nec posset insubstantiuus Filius Dei esse, per quem cuncta subsistunt.

110. Et ideo ait: Non est occultatum os meum quod fecisti in abscondito, et substantia mea in inferioribus terre . uirtuti enim et diuinitati ea, que ante constitutionem mundi, uel imperspicabili maiestate sunt gesta, abscondita esse non poterant. Legimus ergo substantiam.

111. Sed dices de incarnatione dictam esse substantiam. Interim nomen substantie lectum probaui, et lectum non pro patrimoniis, ut dicitis. Iam, si placet, accipiamus secundum mysterium in inferioribus Christi fuisse substantiam. Etenim ut defunctorum  animas in sui corporis anima liberaret, uincula mortis solueret, peccata donaret, operatus est in inferno.

517 112. Et tamen quid obstat quominus illam  diuinam intelligas esse substantiam, cum Deus ita ubique sit, ut ei dictum sit: Si ascendero in celum, tu illic es: si descendero ad infernum, ades .

113. Denique ad substantiam diuinam deriuandum esse intellectum sequentibus declarauit dicens: Inoperatum meum uiderunt oculi tui ; eo quod non operis factura sit Filius, sed uerbum genitum potestatis eterne: enim dixit, hoc est, inoperatum atque increatum uerbum sine alicuius creature testimonio ex Patre natum: et tamen abundamus aliis substantie testimoniis. Sit ista hoc loco substantia corporalis, dummodo non opus Dei Filium, sed inoperatam eius diuinitatem et ipse fatearis.

114. Scio autem aliquos dicere inoperatum esse  etiam incarnationis mysterium, quod non sit uirilis copule usus operatus; quia partus est uirginis. Si ergo plerique hoc loco nec Marie partus opus esse dixerunt, tu, Ariane, opus putas esse Dei uerbum?

115. Aut hic tantum substantiam legimus? Nonne et alibi dixit: Porte ciuitatum effracte sunt, montes ceciderunt, et reuelata est substantia ? Numquid hic quoque creatura signatur? Solent enim aliqui dicere pecuniariam esse substantiam. Ergo si ad hunc sensum refers, ideo occiderunt montes, ut pecuniarium patrimonium cerneretur.

116. Sed meminerimus qui montes ceciderunt, illi utique de quibus dictum est: Si habueritis fidem sicut granum sinapis, dicetis huic monti: Tollere, et iactare in mare . Montes ergo sunt  altitudines se extollentes.

117. Denique in Greco, [b 19Kb] regna ceciderunt, habetur. Que regna, nisi satane, de quo dixit Dominus: Quomodo stabit regnum ipsius ? Ipsos ergo legimus montes, que regna sunt diaboli. Ideoque istis cadentibus regnis de corde fidelium, reuelatum est paterne Dei Filium Christum esse substantie. Qui sunt etiam illi ipsi montes erei, de quorum medio quatuor currus procedunt ?

118. Aduertimus altitudinem illam extollentem se aduersus scientiam Dei uerbo Domini corruisse; cum diceret Dei Filius: Obmulesce, et exi, immunde spiritus . De quo et propheta dixit: Ecce ego ad te, mons corrupte .

119. Isti ergo ceciderunt montes, et reuelatum  est quod esset in Christo diuina substantia, dicentibus iis, qui uiderant: uere Filius Dei est ; non enim humana, sed diuina potestate demoniis imperabat. Ieremias quoque dicit: Super  montes accipite luctum, et super semitas desertas planctum, quia defecerunt; eo quod non sint homines, non acceperunt uocem substantie: a uolatilibus usque ad iumenta expauerunt et defecerunt .

120. Nec preteriit etiam alibi, cum fragilitates exponeret conditionis humane, ut susceptam a se 518 infirmitatem carnis, et affectum nostre mentis ostenderet, dixisse Dominum per Prophetam: Memento, Domine, que est substantia mea ; quia in natura fragilitatis humane Dei Filius loquebatur.

121. De quo supra, ut incarnationis mysteria reuelaret, ait: Tu uero repulisti, Domine, et pro nichilo habuisti: dispulisti Christum tuum, euertisti testamentum serui tui, profanasti in terra sanctitatem eius  . In quo utique seruum dixit, nisi in carne, quia non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et specie inuentus ut homo ? Mea ergo susceptione seruus, sua Dominus potestate.

122. Quid illud quod habes? Quoniam quis stetit in substantia Domini ; et alibi: Et si stetissent in substantia mea, et audissent uerba mea, et si docuissent plebem meam; auertissem eos a nequitiis et adinuentionibus suis .



CAPUT Xu.

Cum Filium Patri Ariani dicant, eos in Deo substantiam aperte agnoscere: nec ob aliud  hanc uocem defugere, nisi quod illum uerum Dei Filium fateri nolint, ut significauit Eusebius Nicomediensis. Recte igitur constitutum a Nicenis PP. uerbum , utpote heresi oppositum et in Scriptura firmatum; proindeque neglectis, que isti fingunt de Sabellianis, retinendum.

123. Quomodo negant Dei esse substantiam? Quomodo uerbum substantie, quod creberrimum in Scripturis est, putant esse uitandum; cum ipsi ex  alia substantia, hoc est, dicendo Filium, substantiam tamen in Deo esse non abnuant?

124. Non igitur uerbum, sed uim uerbi fugiunt; quia nolunt uerum esse Dei Filium. Nam licet humano uerbo non possit diuine generationis series comprehendi; tamen iudicarunt Patres fidem suam [a 18Kb] tali proprie contra sermone signandam, auctoritatem secuti prophete, qui ait: Quis stetit in substantia Domini, et uidit uerbum eius? Secundum impietatem igitur suam positum substantie uerbum recipiunt Ariani, secundum pietatem autem fidelium comprobatum repudiant et refutant.

125. Nam quid est aliud, cur Patri nolint Filium dici, nisi quia nolunt uerum Dei Filium confiteri? sicut auctor ipsorum Eusebius Nicomediensis  [b 2Kb] epistola sua prodidit scribens: Si uerum, inquit, Dei Filium et increatum dicimus, cum Patre incipimus confiteri. Hec cum lecta esset epistola in concilio Niceno, hoc uerbum in tractatu Fidei posuerunt Patres, quia id uiderunt aduersariis esse formidini; ut tamquam euaginato ab ipsis gladio ipsorum nefande caput hereseos amputarent.

519 126. Frustra autem uerbum istud propter Sabellianos declinare sedicunt, et in eo suam imperitiam produnt; [c 42Kb] enim aliud alii, non ipsum est sibi. Recte ergo Patri Filium dicimus, quia uerbo eo et personarum distinctio et nature unitas significatur.

127. An negare possunt lectam, cum et [d 39Kb] panem Dominus dixerit ; et  Moyses scripserit: ? Aut quid est , uel unde dicta, nisi , quod semper maneat? Qui enim est, et est semper, Deus est; et ideo manens semper dicitur diuina substantia. Propterea panis, quod ex uerbi substantia substantiam uirtutis manentis cordi et anime subministret; scriptum est enim: Et panis confirmat cor hominis .

128. Seruemus igitur precepta maiorum, nec hereditaria  signacula [a 1Kb] ausi rudis temeritate uiolemus. Librum signatum illum propheti cum non Seniores, non Potestates, non Angeli, non Archangeli aperire ausi sunt: soli Christo explanandi eius prerogatiua est seruata. Librum sacerdotalem quis nostrum resignare audeat, signatum a confessoribus, et multorum iam martyrio consecratum? Quem qui resignare coacti sunt, postea tamen damnata fraude, signarunt: qui uiolare non ausi sunt, confessores et martyres exstiterunt. Quomodo fidem eorum possumus denegare, quorum uictoriam predicamus?



CAPUT XuI.

Ut Catholici contra fraudes Arianorum premuniantur, subdolas quasdam eorum confessiones exponit: nec sufficere quod Filium nonnumquam Deum uocitent,  nisi eum admittant Patri equalem, collectis argumentis probat.

129. Nemo metuat, nemo formidet: plus confert fidelibus, qui minatur. uenenate sunt blanditie perfidorum, tunc cauende cum id quod negant, predicare se simulant. Sic decepti sunt et ante, qui facile crediderunt; ut ibi perfidie laqueos inciderent, ubi fidem esse credebant.

130. Qui dicit, inquiunt, Christum creaturam secundum ceteras creaturas, anathema sit. Audierunt simplices, et crediderunt: Innocens enim, sicut scriptum est, credit omni uerbo . Audierunt ergo, et crediderunt, primo decepti sono; ac uelut aues intenti ad escam fidei, extentum sibi laqueum  non cauerunt. Ita dum fidem sequuntur, hamum nefande fraudis attrectauerunt. Et ideo: Estote, inquit, astuti sicut serpentes, et simplices sicut columbe ; premittitur astutia, ut sit tuta simplicitas.

520 131. Sunt enim serpentes Euangelici, qui exuunt ueterem usum, ut induant nouos mores, sicut scriptum est: Exspoliantes ueterem hominem cum actibus eius, et induentes nouum secundum imaginem eius, qui creauit eum . Discamus ergo depositis uetusti hominis exuuiis, Euangelicorum serpentium uias; ut more serpentium seruare caput, fraudem cauere noscamus.

132. Satis fuerat dicere: Qui dicit creaturam Christum, anathema sit. Cur bono confessionis, Ariane,  uenena permisces, ut totum corpus contamines? Addendo enim: Secundum ceteras creaturas, non creaturam Christum negas, sed creaturam dicis esse dissimilem; creaturam enim dicis, etsi prestantiorem ceteris asseras creaturis. Denique Arius huius impietatis magister Dei Filium creaturam dixit esse perfectam, sed non sicut ceteras creaturas. uidetis  igitur hereditario patris uestri uos usos esse sermone? Sat est creaturam negare, quid opus fuit addere: Sed non sicut ceteras creaturas? Recide quod putruit, ne serpat contagio: uenenum habet; mortem affert.

133. Deinde dicis interdum Deum Christum: sed ita dic [b 1Kb] Deum uerum, ut plenitudinem ei paterne diuinitatis assignes; sunt enim qui dicuntur dii siue in celo, siue in terra. Non ergo perfunctorie nuncupandus Deus, sed ita ut eamdem diuinitatem predices in Filio, quam Pater habet, sicut scriptum est, Sicut enim Pater uitam habet in semetipso, sic dedit et Filio uitam habere in semetipso . Dedit utique quasi Filio per generationem, non quasi inopi per gratiam.

 134. Et potestatem dedit ei iudicium facere, quia Filius hominis est. uide quid addidit, ne tu calumnieris ex uerbo. Filium hominis legis, et accipientem arguis? Nega ergo Deum, si non omnia Filio que Dei sunt, deferuntur; cum enim dixerit: Omnia que Pater habet, mea sunt ; cur tu non omnia que diuine nature sunt, etiam in Filio confiteris? Nam qui dicit: Omnia que Pater habet, mea sunt; quid excipit quod non habet?

135. Quid est quod , quam fideli magis sermone commemores, quod mortuos suscitauerit, maria pedes transmiserit, infirmitates hominum curauerit? Hec enim etiam seruulis suis prestitit. Plus ista miror in hominibus, quod tantam eis dederit potestatem. Aliquid de Christo audire desidero, quod  speciale sit Christi, quod cum iis que creata sunt, non possit esse commune; quia genitus, quia unicus est Dei Filius, quia Deus uerus ex Deo uero, quia ad dexteram Patris sedet.

136. Ubicumque lego consessum Patris et Filii, 521 semper ad dexteram Filius sedet. Numquid melior Filius Patre? Non hoc dicimus: sed quem caritas Dei honorat, humana iniquitas derogat. Sciuit Pater serendas esse de Filio questiones, prebuit nobis quod sequeremur, pietatis exemplum, ne Filio derogemus.



CAPUT XuII.

Obiectioni que hic nasci poterat, occurrens, cur Dominus Stephano stare uisus sit, explicat: et ex huius ad Filium precibus eiusdem ac Patris equalitate confirmata, librum terminat.

 137. Uno tantum loco stantem ad dexteram Dei Iesum Stephanus uidisse se dixit . Et hoc disce, ne quam hinc moueas questionem. Cur enim ubique ad dexteram sedere ostenditur, uno legitur in loco stare? Sedet quasi iudex uiuorum et mortuorum: stat quasi aduocatus suorum. Stabat ergo quasi sacerdos, quando Patri hostiam boni martyris  offerebat: stabat quasi bono luctatori brauium tanti presul certaminis redditurus.

138. Accipe et tu spiritum Dei, ut ista distinguas, sicut accepit et Stephanus; et dicas sicut dixit et martyr: Ecce uideo celos apertos, et Filium hominis stantem ad dexteram Dei. Qui celos apertos habet, Iesum ad dexteram Dei cernit: qui clausos oculos habet mentis, Iesum ad dexteram Dei non uidet. Confiteamur ergo Iesum ad dexteram, ut celum et nobis aperiatur. Claudunt sibi celum, qui aliter confitentur.

522 139. Quod si qui obiiciunt quod Filius stabat, ostendant hoc loco quod Pater sedebat. Nam licet Filium hominis stare dixerit; tamen hoc loco nec Patrem sedere commemorauit.

 140. Ut autem euidentius cognosceretur nulla esse stantis iniuria, sed potestas, Filium Stephanus obsecrabat, ut se amplius commendaret Patri, dicens: Domine Iesu, recipe spiritum meum . Et ut eamdem Patris et Filii potestatem esse ostenderet, repetiuit dicens: Domine, ne statuas illis hoc peccatum  . Hoc Dominus in passione propria quasi Filius hominis Patri dicit: hoc et Stephanus Filium Dei in suo martyrio deprecatur. Cum eadem gratia a Patre Filioque deposcitur, eadem potentia declaratur.

141. Aut si uolunt Stephanum Patri dixisse, uideant quid propria testificatione significent. Licet nos ista non moueant, aduertant tamen qui totum in littera constituunt et in ordine, quod Filius prius sit rogatus. Nos autem et secundum eorum interpretationem ostendimus unitatem Paterne maiestatis et Filii; nam cum Pater rogatur et Filius, equalitas precationis operationis indicat unitatem. Si autem illis non placet Filio dictum, Domine, uidemus quod etiam Dominum eum negare conantur.

 142. Sed iam quia martyris tanti corona processit studia certaminis relaxemus, ferias hodierni sermonis habeamus. Prosequamur sanctum martyrem laudibus, sicut post magna decebat certamina, uulneribus quidem aduersarii cruentatum, sed Christi premiis coronatum.



LIBER QUARTUS.



521 CAPUT PRIMUM.


Haud mirum esse quod homines in Christi cognitione errauerint, sed quod Scripture non obtemperauerint: illum quoque nec ab angelis nisi reuelatione fuisse cognitum, sicut nec ab ipso Precursore. Eiusdem Christi in celum  ascendentis triumphus qualis, et raptu prophetarum quorumdam quanto prestantior? Tum descripto angelorum hac de re colloquio, contra Arianos Filius omnipotens esse ostenditur.

1. Consideranti mihi, Imperator auguste, qua ratione sic errauerit [a 1Kb] genus hominum, ut de Dei Filio plerique, ue mihi, diuersa sequerentur; nequaquam satis mirum uidetur quia errauit humana scientia de supernis, sed quod Scripturis non detulit obedientiam.

2. Quid enim mirum, si mysterium [b 1Kb] Dei Patris et Domini Iesu Christi, in quo sunt omnes thesauri sapientie et scientie absconditi , per sapientiam mundi non potuerunt homines comprehendere, quod nec angeli cognoscere, nisi ex reuelatione,  potuerunt?

522 3. Quis enim potuit opinione magis quam fide sequi Dominum Iesum, nunc de celi altissimis inferna penetrantem, nunc ab inferis ad celestia resurgentem: subito exinanitum, ut habitaret in nobis; nec  umquam imminutum, cum semper Filius in Patre, et in Filio Pater esset?

4. Dubitauit in eo ipse Prenuntius, licet [c 1Kb] per Synagoge typum, dubitauit ipse ante Domini faciem destinatus. Denique missis discipulis, interrogat: Tu  es qui uenturus es, an alium exspectamus ?

5. Obstupuerunt et angeli celeste mysterium. Unde cum resurgeret Dominus, atque illum quem dudum secundum carnem angustus sepulcri locus texerat, resurgentem ab inferis [d 1Kb] celi alta sustinere non possent, heserunt etiam celestia opinionis incerto.

6. ueniebat enim nouis uictor redimitus exuuiis, Dominus in templo sancto suo; preibant angeli et archangeli, mirantes spolium ex morte quesitum: et quamuis scirent nichil Deo accedere ex carne potuisse, quia infra Deum 523 omnia sunt, tamen tropea crucis, cuius principium super humeros eius, et triumphatoris eterni manubias intuentes, quasi eum quem emiserant celi porte, capere non possent; licet numquam eius capiant maiestatem, maiorem  uiam querebant aliquam reuertenti: adeo nichil exinanitus amiserat!

7. Debuit tamen nouo uictori nouum iter parari; semper enim uictor tamquam maior et precelsior est: sed quia eterne sunt iustitie porte, [e 1Kb] eedemque  noui et ueteris Testamenti, quibus celum aperitur, non mutantur utique, sed eleuantur; quia non unus homo, sed totus in omnium redemptore mundus intrabat.

8. Translatus erat Enoch , raptus Elias : sed non est seruus supra Dominum. Nullus enim ascendit in celum, nisi qui descendit de celo . Nam et Moysen, licet corpus eius non apparuerit in terris, nusquam tamen in gloria celesti legimus, nisi posteaquam Dominus resurrectionis sue pignore uincula soluit inferni, et piorum animas eleuauit. Translatas ergo Enoch, raptus Elias; ambo famuli, ambo cum corpore: sed non [a 1Kb] post resurrectionem, non cum manubiis mortis, et triumpho crucis uiderant illos angeli.

 9. Et ideo Dominum omnium primum ac solum de morte triumphantem uenire cernentes, tolli portas principibus imperabant, cum admiratione dicentes: Tollite portas, principes, uestri; et eleuamini, porte eternales: et introibit rex glorie .

10. Erant tamen adhuc et in celestibus qui stuperent, qui admirarentur nouam pompam, nouam gloriam; et ideo requirebant: Quis est iste rex glorie ? Sed quia et angeli processus habent scientie, et capacitatem profectus, habent utique discretionem uirtutis, atque prudentie: solus enim sine processu Deus; quia in omni perfectione semper eternus est.

11. Dicebant alii, illi utique qui adfuerant resurgenti, illi qui uiderant uel iam cognouerant: Dominus  fortis et potens, Dominus potens in prelio.

12. Iterum multitudo Angelorum triumphali agmine precinebant: Tollite portas, principes, uestri; et eleuamini, porte eternales: et introibit rex glorie.

13. Rursus alii stupentes dicebant: Quis est iste rex glorie ? uidimus eum non habentem speciem neque decorem : si ergo ipse non est, Quis est iste rex glorie?

14. Respondetur a scientibus: Dominus uirtutum, ipse est rex glorie. Ergo Dominus uirtutum ipse est Filius. Et quomodo infirmum Ariani dicunt, quem Dominum uirtutum, sicut et Patrem, credimus? Quomodo Ariani discretionem faciunt potestatis, cum Dominum sabaoth Patrem, Dominum sabaoth Filium legerimus? 524 Nam et hic sic positum plerique  codices habent, quod [b 1Kb] Dominus sabaoth ipse sit rex glorie: sabaoth autem interpretes alicubi Dominum uirtutum, alicubi regem, alicubi omnipotentem interpretati sunt. Ergo quoniam qui ascendit  Filius est: qui ascendit autem, Dominus est sabaoth; omnipotens utique Dei Filius est.



CAPUT II.

In celum sine fide ascensurum neminem, uel si quis ascenderit, eiiciendum: illam itaque sedulo conseruari debere. Esse etiam in nobis celos, quorum porte aperiende, ac per Christi diuinitatis confessionem eleuande sunt. Has ab Arianis non eleuari, nec ab iis qui requirunt Filium inter terrena; proindeque illos cum Magdalena remittendos ad Apostolos, in quos porte inferi non preualebunt. Colligitur ex dictis a seruo Domini dignitati non derogandum.

14. Quid igitur agemus? Quomodo ascendemus ad celum? Sunt illic disposite potestates, ordinati  principes, qui celi ianuas seruant, qui ascendentem interrogant: quis me admittet, nisi omnipotentem annuntiem Christum? Clause sunt porte, non cuicumque aperiuntur: non quicumque uult, nisi qui fideliter credit, ingredietur. Custoditur aula imperialis.

15. Sed esto, indignus obrepserit, latuerit principes portarum celestium, discubuerit in cena Domini; ingressus Dominus conuiuii, uidens non indutum nuptiale fidei uestimentum, proiiciet eum in tenebras exteriores, ubi sit fletus et stridor dentium, si fidem pacemque non seruet .

16. Seruemus igitur nuptiale quod accepimus uestimentum, nec Christo propria denegemus, quem  omnipotentem annuntiant angeli, prophete significant, apostoli testificantur, sicut iam supra ostendimus .

17. Et fortasse non de istius tantummodo celi portis propheta dixerit quod preteribit; et alios enim celos Dei uerbum penetrat, de quibus dictum est: [c 1Kb] Habemus enim sacerdotem magnum, principem sacerdotum, qui pertransiuit celos, Iesum Filium Dei . Qui sunt isti celi, nisi et hi de quibus dicit Propheta: Celi enarrant gloriam Dei ?

18. Stat enim Christus ad ianuam mentis tue, audi cum dicentem: [d 1Kb] Ecce sto ad ianuam, et pulso; si quis mihi aperuerit, ingrediar ad illum; et cenabo cum eo, et ipse mecum . Et Ecclesia de  eo dicit: uox fratris mei pulsat ad ianuam .

19. Stat ergo, et non solus stat; sed precedunt eum angeli, qui dicunt: Tollite portas, principes, uestri . Quas portas? Illas utique de  quibus et alibi dicit: Aperite mihi portas iustitie . Aperi ergo Christo portas tuas, ut ingrediatur in te: aperi portas iustitie, aperi portas 525 pudicitie, aperi portas fortitudinis atque sapientie.

20. Crede angelis dicentibus: Et cleuamini porte eternales, [a 1Kb] et introibit rex glorie, Dominus sabaoth . Porta tua uocis fidelis canora confessio est: porta tua ostium uerbi est, quam sibi Apostolus optat aperiri, dicens: Ut aperiatur mihi ostium uerbi ad eloquendum [b 1Kb] mysterium Christi .

21. Aperiatur igitur Christo porta tua, nec solum aperiatur, sed etiam eleuetur; si tamen eternalis, est, non caduca; scriptum est enim: Et eleuamini  porte eternales. Eleuatum est super limen Esaie, quando Seraphim labia eius tetigit, et uidit regem Dominum sabaoth .

22. Tue ergo porte eleuabuntur, si sempiternum, si omnipotentem, si inestimabilem, si incomprehensibilem, si eum qui et preterita omnia et futura nouerit, Filium Dei credas. Quod si prefinite potestatis et scientie, subiectumque opinaris, non eleuas portas eternales.

23. Eleuentur ergo porte tue, ut non Ariano sensu paruulus, non pusillus, non subditus ad te Christus intreat; sed intret in Dei forma, intret cum Patre, intret talis, qualis est et celum et omnia supergressus, emittat tibi Spiritum sanctum. Expedit tibi ut credas quia ascendit, et sedet ad  dexteram Patris. Nam si eum inter creaturas et terrena impia cogitatione detineas, si non tibi abeat, non tibi ascendat, nec Paraclitus ad te ueniet, sicut ipse dixit: Nam si ego non abiero, Paraclitus non ueniet ad uos: si autem abiero, mittam illum ad uos .

24. Quod si inter terrena eum requiras, sicut Maria Magdalene requirebat, caue ne et tibi dicat: Noli me tangere; nondum enim ascendi ad Patrem meum . Porte enim tue anguste sunt, capere me non queunt: eleuari non queunt, intrare non possum.

25. uade ergo ad fratres meos, hoc est, ad illas portas eternales, que cum Iesum uiderint, eleuantur . Aeternalis porta est Petrus, cui porte inferi  non preualebunt . Aeternales porte Ioannes et Iacobus, utpote filii tonitrui . Aeternales porte sunt Ecclesie, ubi laudes Christi annuntiare Propheta desiderans, dicit: Ut annuntiem omnes laudationes tuas in portis filie Sion .

26. Grande ergo mysterium Christi, quod stupuerunt et angeli; et ideo uenerari debes, et Domino famulus derogare non debes. Ignorare non licet; propterea enim descendit ut credas: si non credis,  non descendit tibi, non tibi passus est. Si non uenissem, inquit, et locutus non fuissem his, peccatum non haberent: nunc autem excusationem non habent de peccato suo. Qui me odit, et Patrem meum odit . Quis igitur odit Christum, nisi qui derogat? Sicut enim amoris est deferre, ita odii est derogare. Qui odit, questiones mouet; qui amat, reuerentiam defert.



526 CAPUT III.

uerba illa: Omnis uiri caput Christus. . . . caput autem Christi Deus, primo in Arianos ipsos retorquet: deinde Christi tantum secundum naturam humanam considerati Deum caput esse ex alio Scripture loco, quem obiicere solebant iidem heretici, probat: nec prudentius quoque oppositum ab ipsis  textum illum: Qui autem plantat, et qui rigat, unum sunt. Quibus explicatis, quo pacto Pater in Filio, et Filius in Patre, nec non in utroque fideles esse dicantur, aperitur.

27. [Alias cap. II.] Itaque discutiamus eorum alias questiones. Scriptum est, inquiunt: Omnis uiri caput Christus est, caput autem mulieris uir, caput autem Christi Deus . Qua in questione dicant mihi, uelim, utrum coniungere, an diuidere hec quatuor uelint. Si enim coniungere, atque ita dicunt Deum caput esse Christi, sicut uir est mulieris caput, uidete quid incidant. Nam si hec tamquam ex paribus sumpta est comparatio, et hec quatuor, id est, mulier, uir, Christus, et Deus, quasi ex unius atque eiusdem nature similitudine comparantur, ergo  mulier et Deus unius incipient esse nature.

28. Quod si hoc displicet, quia sacrilegum est dicere, ut uolunt diuidant. Itaque si Christum apud Deum Patrem ita uolunt esse, sicut est mulier apud uirum; unius utique Christum et Deum dicunt esse substantie, quoniam mulier et uir unius sunt in carne nature : nam quod distat, in sexu est. Cum uero inter Christum et Patrem sexus non interueniat, quod unum inter Filium et Patrem in natura est, fatebuntur: quod diuersum in sexu est, denegabunt.

29. Placetne ista diuisio? An mulierem, uirum et Christum unius uolunt esse substantie, et Patrem separant? Reccine igitur diuisio placet? Si ita est, uidete quid incidant. Aut enim non solum Arianos,  sed etiam Photinianos se necesse est confiteantur; quia Christum hominem tantum fatentur, quem humane tantummodo nature estimant copulandum: aut uel inuitos acquiescere par est nostre sententie, per quam id quod impie cogitarunt, pie religioseque defendimus; ut sit Christus quidem secundum generationem diuinam Dei uirtus, secundum assumptionem autem carnis, unius cum omnibus hominibus in carne substantie: salua tamen incarnationis sue glorie; [c 1Kb] quia ueritatem suscepit, non imaginem carnis.

 30. Sit ergo iuxta humanam conditionem caput Christi Deus; non enim dixit caput Christi Pater, sed caput Christi Deus; quia diuinitas, ut pote creatrix, caput est creature. Et bene dixit: Caput Christi Deus; ut et diuinitatem Christi significaret, et carnem, hoc est, incarnationem in Christi nomine: in Deo autem unitatem diuinitatis, et magnitudinem potestatis.

31. Eousque autem caput Christi Deus secundum incarnationem dictum est, ut et caput uiri 527 Christus secundum incarnationem uerbi dictum sit. Quod alibi Apostolus euidenter exposuit dicens: Quoniam uir caput est mulieris, sicut et Christus caput Ecclesie . Et in consequentibus addidit: Qui se tradidit pro ea . Secundum incarnationem  igitur caput uiri Christus, quia secundum incarnationem facta traditio est.

32. [a 1Kb] Est ergo caput Christi Deus; ubi serui, hoc est, hominis, non Dei, forma tractatur. Sed nichil preiudicat Dei Filio, si secundum carnis ueritatem similis sit hominibus, qui in diuinitate cum Patre unum est ; non enim potestas hac interpretatione minuitur, sed misericordia predicatur.

33. Quis autem [b 1Kb] unam diuinitatem Patris et Filii pie abneget; cum ipse Dominus consummaturus precepta, discipulis suis dixerit: Ut sint unum, sicut et nos unum sumus ? Pro testimonio enim fidei positum est, licet ab Arianis ad argumentum perfidie deriuetur. Etenim quoniam toties lectam negare non queunt unitatem, extenuare  conantur; ut talis uideatur diuinitatis unitas inter Patrem et Filium, qualis est inter homines unitas deuotionis et fidei: licet etiam inter ipsos homines unitas nature sit ex communitate nature.

34. Unde et illud apertissime soluitur, quod ad extenuationem Dominice unitatis obiicere consuerunt, quia scriptum est: Qui autem plantat, et qui rigat, unum sunt . Hoc Ariani, si saperent, non obiicerent. Quomodo enim negare conantur quia Pater et Filius unum sunt, cum Paulus et Apollo et natura unum sint et fide? Sed tamen per omnia unum esse non possunt, quia nequeunt comparari humana diuinis.

35. Inseparabilis ergo Deus Pater uerbo, inseparabilis uirtute, inseparabilis sapientia per diuine unitatem  substantie; et est in Filio, sicut frequenter est scriptum: est uero non ut [c 1Kb] egentem sanctificans, nec ut uacuum implens; quia non uacua Dei uirtus. Nec enim uirtus uirtute augetur; quia non due uirtutes,  sed una uirtus: nec diuinitas diuinitatem accipit; quia non due diuinitates, sed una diuinitas: nos autem [d 1Kb] per acceptam et inhabitantem in nobis uirtutem unum erimus in Christo.

36. Communis ergo littera, sed discrepans diuina, humanaque substantia. Nos unum erimus, Pater et Filius unum sunt: nos secundum gratiam, Filius secundum substantiam. Alia autem per coniunctionem, alia per naturam unitas. Denique uide quid ante premiserit: Ut omnes unum sint, sicut tu, Pater, in me, et ego in te .

37. Considera ergo quia non dixit: Tu in nobis, et nos in te: sed tu in me, et ego in te; ut se a creaturis separaret. Et addidit: Et isti in nobis , ut etiam hic suam potentiam et Patris a nobis 528  secerneret, ut quod nos in Patre et Filio unum sumus, non nature uideatur esse, sed gratie: quod autem Filius et Pater unum sunt, non hoc Filius accepisse per gratiam, sed naturaliter ut Filius possidere credatur.



CAPUT Iu.

Obiectum ab hereticis locum illum: Non potest Filius facere a se quidquam, etc., primo e subsequentibus uerbis exponit: deinde singulas integri textus uoces expendens, eas Ariana interpretatione sumi sine impietate aut absurditate haudquaquam posse, potissimum creationis mundi et quorumdam Christi miraculorum exemplis docet.

38. [Alias cap. III.] Aliud rursus obiiciunt, asserentes  unam atque eamdem potestatem Filii et Patris esse non posse, quia ipse dixit: Amen, amen, dico uobis, non potest Filius facere a se quidquam, nisi quod uiderit Patrem facientem . Itaque nichil ex se fecisse Filium dicunt, nec facere posse, nisi quod uiderit facientem Patrem.

39. O prescia sapientia infidelium argumentorum! que subiecit quod solueret, questionem, addendo quod sequitur: Quia quecumque ille fecerit, eadem et Filius facit similiter ; hoc nempe sequitur. Cur ergo scriptum est: Eadem facit Filius, [e 1Kb] et non talia; nisi ut in Filio unitatem, non imitationem paterni operis estimares?

40. Sed tamen ut illorum quoque argumenta discutiamus, quero ut respondeant, utrum uideat Filius  opera Patris. uidet itaque, an non? Si uidet, ergo et facit: si facit, desinant omnipotentem negare, quem omnia posse facere, que Patrem facientem uiderit, confitentur.

 41. Quid est autem, uiderit? Corporaliumne [a 1Kb] aliquis usus oculorum est? Sed si hoc de Filio uelint dicere, corporalis etiam in Patre usum operationis ostendent; ut facientem uideat, quod ipse facturus est.

42. Quid est autem: Non potest Filius facere a se quidquam? Hoc interrogemus, hoc consideremus. Est ergo aliquid impossibile Dei uirtuti atque sapientie? Hoc est enim Dei Filius, qui utique non alienam accepit fortitudinem, sed quemadmodum uita est, non aliena uiuificatione subnixus, sed alios uiuificans; quia ipse uita est: ita etiam sapientia est, non quasi insipiens accipiens sapientiam, sed qui de suo alios faciat esse sapientes: ita etiam uirtus est, non quasi per infirmitatem consecutus incrementa  uirtutis, sed ipse uirtus, qui uirtutem fortibus largiatur.

43. Quomodo ergo uirtus quasi cum iurisiurandi attestatione dicit: Amen, amen dico uobis , quod est: [b 1Kb] Fideliter, fideliter dico? Fideliter 529 ergo dicis, Domine Iesu, et cum sacramenti quadam repetitione confirmas quod nichil facere potes, nisi quod facientem Patrem uideris. Fecisti mundum, numquid alterum mundum Patrem tuus fecit, quem quasi ad exemplar acceperis? Ergo necesse est fateantur impii [c 2Kb] aut duos, aut certe multos esse mundos, quod philosophi asserunt; ut se etiam in hoc errore gentilitatis inuoluant. Aut si uelint uerum sequi, dicant sine exemplari te fecisse, quod feceris.

44. Dic mihi, Domine, quando in mari Patrem  incarnatum uideris ambulantem ? Ego enim nescio, ego hoc de Patre credere sacrilegum puto, qui te solum carnem assumpsisse cognoui. Quando uideris in nuptiis Patrem aquam in uina uertentem ? Sed solum te unigenitum Filium legi ex Patre natum, solum te ex Spiritu sancto accepi et uirgine secundum incarnationis sacramenta generatum . Ergo ista, que memorauimus a te gesta, non fecit Pater: sed sine exemplari paterni operis, ad redimendam tuo sanguine salutem  mundi, solus immaculatus ex aluo uirginis processisti.

45. Ac ne forte incarnationis tantummodo putent sequestrandum esse mysterium (licet cum dicunt: Non potest Filius a se facere quidquam , dic, Domine Iesu, quam terram sine te Pater fecerit? Celum enim sine te non fecit, quia scriptum est: uerbo Domini celi firmati sunt .

46. Sed nec terram sine te fecit, quia scriptum est: Omnia per ipsum facta sunt, et sine ipso factum est nichil . Nam si aliquid sine te Deo  uerbo Pater fecit, non ergo omnia facta per uerbum, et euangelista mentitur. Quod si omnia facta per uerbum, et omnia per te ceperunt esse, que non erant, utique que non uidisti a Patre facta, a te ipse fecisti. Nisi forte [d 1Kb] philosophicas tibi ideas Platonica illa disputatione prestituunt, quas ab ipsis tamen philosophis scimus irrisas. Si autem ex te ipse fecisti, uana est assertio perfidorum, que auctori omnium, cui suppetit ex se faciendi magisterium, tribuit discendi profectum.

47. Quod si per te negant celum esse factum, uel terram, considerent impii quo se suo furore precipitent, cum scriptum sit: Dii qui non fecerunt celum et terram, pereant . Peribit ergo, Ariane, qui quod perierat, et reperit et redemit?  Sed ad proposita reuertamur.



530 CAPUT u.

Ceptam obiecti loci expositionem urgens, rationes quatuor quibus aliquid fieri non posse affirmamus, explicat, et earum primas tres in Christum non cadere, solutis quibusdam obiectiunculis, demonstrat, et Filium propter solam potestatis cum Patre unitatem nichil a se facere posse deducit.

48. Quomodo non potest Filius facere a se quidquam? Queramus quid sit quod facere non possit. Multe  sunt impossibilitatum differentie. Est aliquid natura impossibile, et est aliquid quod est possibile per naturam, impossibile per infirmitatem. Est etiam tertium quod sit possibile per corporis et animi firmitatem, impossibile per imperitiam aut impotentiam. Est etiam quod per definitionem immutabilis propositi, et constantis perseuerantiam uoluntatis atque amicitie fidem sit impossibile mutari.

49. Sed hec ut euidentius possimus aduertere, per exempla nobis disputatio dirigatur. Impossibile est ut auis sapientie disciplinam aliquam assequatur aut artem: impossibile est et lapidem prodire quoquam; impossibile est enim lapidem moueri, nisi motu moueatur alterius: non potest ergo lapis per se ipsum moueri, et transire de loco. Non potest  etiam aquila humanis imbui disciplinis. Habes unam speciem, cui impossibilitatis causa natura est.

50. Impossibile est et debili facere opera robusti; sed huic alia impossibilitatis causa est; quod enim facere potest per naturam, per infirmitatem non potest. Causa igitur huic quoque impossibilitati infirmitas. Alia ergo impossibilitatis hec species; quoniam a faciendi possibilitate, corporis infirmitate reuocatur.

51. Tertia quoque impossibilitatis est causa, qua etiamsi per naturam quis, et firmitatem corporis facere aliquid possit; non potest tamen facere per imperitiam uel impotentiam, ut aut indoctus, aut seruus.

52. Quis igitur harum, quas enumerauimus, impossibilitatum  causas, ut quartam interim sequestremus, Filio Dei existimas conuenire? Numquid in sensibilis per naturam, et immobilis, sicut lapis? Lapis quidem est impiis in ruinam, fidelibus angularis. Sed non insensibilis, supra quem sensibilium populorum fideles edificantur affectus. Non immobilis petra: Bibebant enim ex consequenti petra; petra autem erat Christus . Non ergo paternum opus per nature distantiam impossibile Christo.

53. Numquid forte per debilitatem impossibile ei aliquid existimamus? Sed non ille debilis, 531 qui aliorum debilitates imperiali sermone sanabat. An debilis uidebatur, cum paralytico precipiens: Tolle grabatum tuum, et ambula , sanitatis iam mandabat officium, cum adhuc ille remedium debilitatis oraret? Num debilis Dominus uirtutum,  cum illuminaret cecos, inclinatos erigeret , mortuos suscitaret , uotis nostris medicine precurreret effectus, orantes curaret, et fimbrie mundaret attactus ?

54. Nisi forte debilitatem illam, impii, putabatis, quando uulnera uidebatis. Erant quidem illa corporis uulnera, sed non erat uulneris illius ulla debilitas, ex quo omnium uita profluebat. Unde et propheta dixit: Liuore eius nos sanati sumus . An qui  in uulnere debilis non erat, erat in maiestate? Quomodo quere. Cum demoniis imperaret, et reis peccata dimitteret; an cum rogaret Patrem?

55. Quo loco fortasse dicant: Quomodo Pater et Filius unum sunt, si Filius nunc imperat, nunc precatur? Et unum sunt, et imperat, et precatur: sed neque cum imperat, solus; nec cum precatur, infirmus. Solus non est, quia quecumque Pater facit, eadem similiter et Filius facit: infirmus non est, quia etsi in carne infirmatus est propter peccata nostra, tamen [a 1Kb] illud nostre erat in eo pacis eruditio, sicut scriptum est, non sue maiestatis infirmitas.

56. Denique ut scias quia secundum bominem rogat, diuinitate imperat, habes in Euangelio quia Petro dixit: Rogaui pro te, ut non deficiat fides tua . Eidem autem supra dicenti: Tu es Christus Filius Dei uiui, respondit: Tu es Petrus, et super hanc petram edificabo Ecclesiam meam; et tibi dabo claues regni celorum . Ergo cui propria auctoritate regnum dabat, huius fidem firmare non poterat; quem cum petram dicit, [b 1Kb] firmamentum Ecclesie indicauit? Quando igitur roget, quando imperet, considera. Rogat quando passurus ostenditur, imperat quando Filius Dei creditur.

57. Duas igitur species impossibilitatis uacare iam cernimus, quod neque insensibilis, neque infirma potest esse Dei uirtus. Numquid tertium profertis in medium, quod quasi imperitus sine magistro facere nichil possit, aut seruus sine domino? Ergo mentitus es, Domine Iesu, qui te et magistrum, et dominum ipse dixisti; et fefellisti discipulos tuos, dicens: uos  uocatis me magistrum et dominum, [c 1Kb] et bene dicitis; sum etenim . Sed non falleres, ueritas, eos presertim quos amicos uocasti.

58. Tamen si ut imperitum te ab artifice secernunt, [d 1Kb] uiderint ut tibi, hoc est, Dei sapientie dicant peritiam defuisse; unitatem tamen substantie inter te et Patrem separare non possunt. Artificem namque ab imperito imprudentia, non natura secernit: sed non in Patre artificium, neque in te insipientia; non est enim insipiens sapientia.

59. Ergo si neque insensibilis in Filio natura, 532 neque debilitas, neque imperitia, neque seruitus potest esse; considerent quod et per naturam et maiestatem unum sit cum Patre Filius, et per operationem non discrepet a Patre uirtus; cum omnia que Pater fecerit,  eadem Filius faciat similiter: neque enim similiter potest quisquam facere idem opus, quod alius fecerit; nisi qui et inequalitatem non habeat operationis, et nature eiusdem habeat unitatem.

60. Adhuc tamen requiro, quid sit quod non possit facere a se Filius, nisi uiderit facientem Patrem ; et insipienter aliqua [e 1Kb] de uilioribus exempla propono: Factus sum insipiens, uos me cegistis . Nam quid insipientius, quam de maiestate Dei argumenta discutere, que questiones  magis prestant, quam edificationem Dei, que est in fide ? Sed argumentis argumenta respondeant: illis uerba, nobis caritas, [a 1Kb] que in Deo est, de corde puro et conscientia bona, et fide non ficta. Ergo ad infirmationem tam inepte propositionis, non piget etiam ridicula deriuare.

61. Quomodo ergo uidet Filius Patrem? uidet equus picturam, quam per naturam imitari non potest: non utique sic uidet Filius. uidet paruulus uiri opera maioris, sed imitari non potest: nec utique sic uidet Dei Filius.

62. Ergo si Filius per eiusdem cum Patre arcanum commune nature inuisibiliter et uidere et facere potest, et per plenitudinem diuinitatis quod uoluerit exsequi: quid superest, nisi ut per unitatem inseparabilem  potestatis nichil credamus Filium facere, nisi quod uiderit Patrem facientem; [b 1Kb] quia per incomparabilem caritatem nichil a se facit Filius; quoniam nichil uult, quod Pater nolit? Quod utique non infirmitatis, sed unitatis est.



CAPUT uI.

Accedit ad quartam e rationibus supra memoratis; et Filium nichil facere quod non probetur a Patre, cum sit utriusque perfecta uoluntatis atque potestatis unitas, liquido probans, nonnullas difficultates subinde tollit.

63. Ergo nec contumax Filius, ut etiam de quarta propositione dicamus; nichil enim consiliarius Filius fecit, quod cum Patris non conueniat uoluntate. Denique uidit Pater que fecit Filius, et probauit quia bona ualde. Sic enim habes in Genesi: Et dixit Deus:  Fiat lux, et facta est lux; et uidit Deus lucem, quia bona est .

64. Numquid hic dixit Pater: Fiat talis lux, qualem ipse feci: [c 1Kb] aut fiat lux, que ante non fuerat: aut Filius qualem faceret, interrogauit? Sed fecit, ut uoluit, qualem Pater usque eo uoluit, ut probaret. Ergo nouum opus Filii est.

65. Deinde si reprehenditur in Filio secundum interpretationes Arianorum quia quod uiderit, fecit, qui utique secundum Scripturas quod non uidit, et fecit, et dedit esse que non erant: quid dicunt de Patre, qui quod uiderat 533 predicauit, quasi ea que facienda forent, non potuerit preuidere?

66. Similiter ergo uidet Filius Patris opus, sicut Pater opus Filii: nec quasi alienum laudat, sed quasi  proprium recognoscit: Quecumque enim Pater fecerit, eadem Filius facit similiter ; ut idem opus Patris Filiique sentires. Nihil ergo facit Filius,  nisi quod Pater probet, Pater laudet, Pater uelit; quia ex Patre totus est: non ut creatura, que multa committit, dum studio lapsuque peccati, uoluntatem frequenter offendit auctoris. Nihil ergo Filius facit, nisi quod placeat Patri; quia una uoluntas, una sententia est, una est uera caritas, unius operationis effectus.

67. Denique ut scias caritatis esse quod non potest Filius a se facere quidquam, nisi quod uiderit facientem Patrem, cum premisisset: Quecumque ille fecerit, eadem et Filius facit similiter, subiecit: Pater enim diligit Filium. Ergo quod dixit Scriptura quia non potest, ad inseparabilis et indiuidue caritatis retulit unitatem.

68. Quod si naturaliter est, ut uere est, inseparabilis caritas; inseparabilis utique est etiam operatio  naturaliter: et impossibile ut opus Filii cum Patris non conueniat uoluntate ; quando id quod Filius operatur, operatur et Pater: et quod Pater operatur, operatur et Filius: et quod loquitur Filius, loquitur et Pater, sicut scriptum est : [d 1Kb] Pater meus qui in me manet, ipse loquitur; et opera que ego facio, ipse facit. Nihil enim Pater sine uirtute atque sapientia sua condidit; quia omnia in sapientia fecit, sicut scriptum est: Omnia in sapientia fecisti . Nihil etiam Deus uerbum sine Patre fecit.

69. Non operatur sine Patre, non sine patria uoluntate sacrosancte illi se obtulit salutaris mundi totius hostia passioni, non sine patria uoluntate mortuos suscitauit . Denique Lazarum  suscitaturus leuauit oculos sursum, et dixit: Pater, gratias ago tibi, quia audisti me: et ego sciebam quia semper me audis: sed propter turbam que circumstat, dixi; ut credant quia tu me misisti : ut quamuis [e 1Kb] ex persone hominis incarnati susceptione loqueretur, unitatem tamen paterne uoluntatis et operationis exprimeret; quia Pater omnia audit, omnia uidet que uult Filius. uidet ergo et Pater facientem Filium, audit uolentem. Denique non rogauit, et exauditum se esse dixit.

70. Nec existimari potest quia non audit Pater, quod uelit Filius: et ut scias quia semper auditur a Patre, non quasi seruus, nec quasi propheta, sed quasi Filius: Et ego, inquit, sciebam quia semper me audis: sed propter turbam que circumstat, dixi; ut  credant quia tu me misisti.

534 71. Propter nos igitur [f 1Kb] gratias agit; ne eumdem Patrem, eumdemque Filium esse credamus,  cum idem opus Patris audimus et Filii. Nam ut cognosceres non quasi infirmum gratias egisse, sed quasi Dei Filium semper sibi diuinam potentiam uindicare, clamauit: Lazare, ueni foras. Imperantis utique uox ista est, non precantis.



CAPUT uII.

Proposita doctrina hinc confirmatur, quod Filius sit Patris uerbum, non quale nostrum, sed uiuum et operatorium; atque adeo non possit negari eiusdem cum Patre uoluntatis, potestatis ac substantie.

72. Sed ut ad superiora redeamus, et proposita concludamus, facit quasi uerbum Filius uoluntatem Patris. uerbum hoc nostrum utique prolatiuum est, syllabe sunt, sonus est; et tamen a sensu nostro,  et mente non discrepat, et que interiori tenemus affectu, ea tamquam operantis uerbi testificatione signamus. Sed non sermo noster operatur, solum est uerbum Dei, quod nec [a 38Kb] prolatiuum est, nec quod dicunt; sed quod operatur, et uiuit, et sanat.

73. uis scire quale uerbum? Audi dicentem: uiuum est enim uerbum Dei, et ualidum atque operatorium et acutum, et penetrabilius omni gladio acutissimo, penetrans usque ad diuisionem anime et spiritus, artuumque et medullarum .

74. uerbum igitur audis Dei Filium, et a patria uoluntate et potestate secernis? Audis quia uiuit, audis quia sanat: noli ergo nostro comparare uerbo. Si enim uerbum nostrum que non obtutu uiderit, non auditu audierit, loquitur; et loquitur tamen  cognita per quedam nature humane interna mysteria: quomodo non impius, qui secundum diuinitatem in Dei uerbo et obtutum quemdam corporeum exigit, et auditum: et putat quod non possit a se quidquam facere Filius, nisi quod Patrem facientem uiderit; cum per unitatem, ut diximus, eiusdem substantie, idem uelle atque idem nolle et idem posse et in Patre sit et in Filio et in Spiritu sancto?

75. Quod si homines plerumque sensuum qualitate discreti, tamen unius propositi intentione concordant; quid de Patre nos et Dei Filio congruit estimare: cum id quod humana imitatur caritas, substantia diuina possideat?

76. Ponamus tamen, sicut ipsi uolunt, quia quasi in exemplari, quod uiderit Patrem facientem, Filius  faciat. Et hoc utique eiusdem substantie est; nullus enim potest alterius imitationem operationis implere nisi qui eiusdem nature habeat unitatem.



535 CAPUT uIII.


Hereticorum obiectionem, qua Filium quod alium generare non possit, Patri negabant esse equalem, primo in aduersarios ipsos retorquet: deinde hominum ostendit exemplis quod quispiam generet aut secus, ad potentiam non pertinere; maxime cum alioqui ipsemet Pater minus potens dicendus esset. Inde colligit diuina ex humanis non esse iudicanda, sed standum Scripture auctoritate. Postremo omnipotentiam uel Patri abiudicandam, uel adiudicandam Filio ubi demonstrauit, ipsos si filios non genuerint, propriis seruis qui sobolem procreauerint, minus potentes fore inducit, proindeque totam eorum disputationem ineptam esse.

[Alias cap. uI.] Illud ridiculum est, [b 1Kb] Imperator auguste, quod quidam hoc etiam ad inequalitatem Dei Patris et Filii obiiciendum usurpare consuerunt,  quod dicant omnipotentem Patrem esse, quod generauit Filium: negent autem omnipotentem Filium, dicentes quia generare non potuit.

78. Sed uide quemadmodum seua impietas; ut dialectica philosophorum se ipsa conuincat. Hac enim questione aut ceternum Patri Filium necesse est sua uoce fateantur, aut si principium temporis Filio aliquod ascribunt, principium potentie necesse est tribuant etiam Patri. Ita cum omnipotentem Filium negant, incipiunt, quod nefas dictu est, asserere per Filium Patrem omnipotentem esse cepisse.

79. Nam si per generationem omnipotens Pater, utique aut ceternus Patri Filius est; quia si semper omnipotens Pater, sempiternus et Filius: aut si fuit, quando non erat Filius sempiternus; fuit ergo quando  non erat omnipotens Pater. Nam cum uolunt dicere Filium aliquando cepisse, in illud recidunt, ut et Patris potentiam dicant non semper fuisse, sed ex Filii generatione cepisse. Ita dum Filio Dei cupiunt derogare, plus tribuunt; ut contra fas omne auctorem paterne potentie declarare uideantur; cum Filius dicat: Omnia que Pater habet, mea sunt . hoc est, non que Patri ipse tradiderit, sed que a Patre iure generationis acceperit.

80. Et ideo Filium sempiternam dicimus esse uirtutem: si ergo sempiterna eius uirtus atque diuinitas, utique et potentia eius est sempiterna. Filio igitur qui derogat, Patri derogat, pietatem offendit, uiolat caritatem. Nos honorificemus Filium, in quo Pater complacet; placet enim Patri ut laudetur Filius,  in quo ipse complacuit.

81. Respondeamus tamen intentioni eorum, [c 1Kb] ne epilogo quodam inuidiam questionis declinasse uideamur.  Generauit, inquiunt, Pater. 536 non generauit Filius. Quod hic argumentum est inequalitatis? Generatio enim paterne proprietatis est, non potentie: et pietas equat, non separat. Denique in ipso usu nostre infirmitatis frequenter euenire cognoscimus, ut et infirmi filios habeant, et non habeant fortiores: habeant serui, non habeant domini: habeant inopes, non habeant [a 1Kb] qui potentes sunt.

82. Sed si dicunt et hoc infirmitatis esse, quia uolunt homines filios habere; nec possunt: quamuis humana non sint conferenda diuinis, intelligant tamen inter ipsos quoque homines non potentie esse, sed paterne proprietatis, habere filios, uel non habere: nec in potestate nostre uoluntatis esse generare, sed in corporis qualitate; nam si esset potentie,  utique potentior multos haberet. Ergo non est potentie habere filios uel non habere.

83. Numquid nature est? Si nature infirmitatem putatis, et ad humana uos confertis exempla, eadem Patris est natura que Filii est. Itaque aut uerum Filium dicitis, et Patri in Filio derogatis per unitatem eiusdem nature (sicut enim Pater natura Deus est, ita et Filius: deos autem ait Apostolus ; aut si negatis esse uerum Filium, hoc est, eiusdem nature, non est ergo generatus: si non est generatus Filius, non generauit Pater.

84. Colligitur itaque iuxta sententiam uestram, ut non sit omnipotens Deus Pater; quia generare non potuit, si non generauit Filium, sed creauit. Sed  quia omnipotens Pater, cum iuxta sententiam uestram solus generator omnipotens sit, generauit utique Filium, non creauit. uerum ipsi magis quam uobis credendum est. Ille ait: Genui ; et frequenter ait, generationis sue testis.

85. Non est ergo nature, non est potentie in Christo aliqua, quia non generauit, infirmitas; quia generatio, sicut sepe iam diximus, non ad sublimitatem potentie, [b 1Kb] sed ad proprietatem refertur nature. Nam si ideo omnipotens Pater, quia Filium habet; omnipotentior ergo esse potuit, si plures haberet.

86. An uero potentia eius in una generatione defecit? At ego ostendam et Christum habere filios, quos quotidie generat, sed ea generatione, uel potius regeneratione, que potestatis est, non nature; adoptio  enim potestatis est, generatio proprietatis. Quod ipsa Scriptura nos docuit; dicit enim Ioannes quia in hoc mundo erat, et mundus per ipsum factus est, et  mundus eum non cognouit. In propria uenit, et sui eum non receperunt. Quotquot autem receperunt eum, dedit illis potestatem filios Dei fieri, his qui credunt in nomine eius .

87. [c 1Kb] Didicimus itaque potestatis esse, quod 537 nos filios Dei fecit: proprietatis autem generationem esse oracula diuina declarant; dicit enim Sapientia Dei: Ex ore Altissimi prodiui , hoc est, non coacta, sed libera: non potestati obnoxia, sed nata generationis arcano, priuilegio dominationis et [d 1Kb] iure potestatis. Denique de eadem Sapientia, hoc est, de Domino Iesu, alibi Pater dicit: Ex utero ante Luciferum genui te .

88. Quod utique ideo dixit, non ut corporalem aluum declararet, sed ut proprietatem uere generationis  ostenderet. Nam si ad corporalem referas, ergo omnipotens Pater cum dolore et conceptione generauit. Sed absit, ut Deum ex infirmitate corporis metiamur. Est quidam uterus paterne arcanum substantie, interiusque secretum, quod non Angeli, non Archangeli, non Potestates, non Dominationes, non aliqua creaturarum potuit penetrare natura. Cum Patre enim semper, et in Patre semper est Filius: cum Patre per distinctionem indissociabilem Trinitatis eterne, in Patre per diuine unitatem nature.

89. Quis igitur hic arbiter diuinitatis, qui discutiat Patrem ac Filium: ille, quare generauerit: iste, cur non generauerit? Seruulum suum aut ancillulam cur non generauerit, nemo condemnat: isti condemnant,  cur non generauerit Christus; condemnant enim sua opinione, cum derogant. Nec coniugibus inter se cur non generauerint, aut caritas minuitur, aut meritum derogatur: isti quia non generauit, Christi minuunt potestatem.

90. Cur, inquiunt, Filius Pater non est? Quia et Pater Filius non est. Cur non iste generauit? Quia nec ille generatus est. Nec ideo minus habet Filius, quia Pater non est: nec Pater minus habet, quia Filius non est. Dixit enim Filius: Omnia que Pater habet, mea sunt . Adeo generatio in paterna proprietate non in iure est potestatis.

91. Est quedam indistincta distincte incomprehensibilis et inenarrabilis substantia Trinitatis. Distinctionem etenim accepimus Patris et Filii et Spiritus  sancti, non confusionem: [e 1Kb] distinctionem, non separationem: distinctionem, non pluralitatem. Diuino itaque admirandoque mysterio manentem semper  accipimus Patrem, semper Filium, semper Spiritum sanctum: non duos Patres, non duos Filios, non duos Spiritus. Unus enim Deus Pater, ex quo omnia, et nos in ipso: et unus Dominus iehsu, per quem omnia, et nos per ipsum . Unus natus ex Patre Dominus iehsu, et ideo unigenitus. Unus et Spiritus sanctus , ut idem Apostolus dixit: Sic accipimus, sic legimus, sic tenemus. Distinctionem scimus, [a 1Kb] secreta nescimus: causas non discutimus, sacramenta seruamus.

92. Facinus indignum, ut qui generationis sue facultatem non habent, diuine generationis [b 1Kb] examen sibi arrogent, uindicent potestatem: 538 Negent ergo equalem Patri Filium, quia non generauit Filius: negent equalem Patri Filium, quia Patrem  habet. Hoc si de hominibus dicerent, quorum aliqui uolunt filios habere, nec possunt, iniuriam putaremus: sic etiamsi inter duos honore pares habenti filios qui non habet, negaretur equalis. Et ideo hoc, inquam, graue et de ipsis hominibus uidetur, ut quis ideo minor putetur, quod Patrem habet. Nisi forte tamquam constitutum in familia putant Christum dolere, quod emancipatus a Patre non sit, et administrandi patrimonii non habeat facultatem. Sed non est Christus in sacris, [c 1Kb] qui sacra uniuersa destruxit.

93. Quomodo uolunt tamen, respondeant, uerane generatio sit, et uerus Filius ex Deo Patre natus, hoc est, ex substantia Patris, an ex alia natus substantia? Si enim dicunt ex Patre, hoc est, ex Dei substantia, [d 1Kb] conuenit; quia ex substantia Patris Filium  dicunt. Ergo quia unius substantie, unius utique potentie. Si uero ex alia substantia Filius est, quomodo omnipotens Pater est, et omnipotens Filius non est? Quid enim prestantius si ex alia substantia Filium Deus fecit, cum utique et Filius ex alia nos substantia filios Dei fecerit? Ergo aut unius substantie Filius cum Patre, aut unius potentie.

94. Friget igitur eorum questio, quia de Christo iudicare non possunt; immo quia uincit ille, cum iudicatur. Digni tamen sunt isti iudicio suo, qui hanc obiiciunt questionem. Si enim ideo equalis Patri Filius non est, quia non generauit Filium, et isti utique fateantur, si non habent filios, qui serunt huiusmodi questiones, suos sibi etiam seruulos preferendos, eo quod habentibus filios equales esse non  possunt. Si autem habent filios, non putent sibi meritum, sed filiorum iuri deferri.

95. Non consistit igitur hec questio, quia equalis Filius Patri ideo esse non possit, quia Pater generauerit Filium, Filius nullum ex se ipse generauerit. Nam et fons fluuium generat, et fluuius fontem ex  se ipse non generat: et lux splendorem generat, non splendor lucem; et una natura est splendoris et lucis.



CAPUT IX.

uarias Arianorum captiunculas, queis Filium cepisse argutabantur, profert et explodit. Nam preter quam quod eos aut contra se, aut nichil efficere constat; cum rerum omnium principio non possit esse principium, in humanis etiam eorum argumentatio uitiosa est. Tempus igitur non precessisse auctorem suum: qui si aliquando non fuit, tunc Pater fuit sine sua uirtute ac sapientia. Denique ubi humanis exemplis ostensum est aliquem priusquam nascatur, esse dici, hereticorum temeritatem detestatur.

96. Unde cum inequalitatem ex generationis obiectu probare non potuerint, 539 intelligant etiam  illam diuulgatam sue calumniam questionis explosam. [e 1Kb] Solent enim proponere: Quomodo equalis potest esse Filius Patri? Nam si Filius est, antequam generaretur non erat: aut si erat, cur natus est? Et Arianos se negare consuerunt, qui proponunt Arii questiones?

97. Itaque exigunt a nobis responsionem, ut si dixerimus: Antequam generaretur, erat, astute referant: Ergo antequam generaretur, creatus est, et non differt a ceteris creaturis: quia prius cepit creatura esse quam Filius. Et adiiciunt: Cur qui erat, natus est? An quia imperfectus erat, ut postea perfectior fieret? Si autem responderimus quia non erat, obiiciunt statim: Ei ergo generatio contulit ut esset, qui non erat antequam nasceretur; ut hinc  colligant: Erat ergo, quando non erat Filius.

98. Sed qui hoc proponunt, et obscuritate uolunt inuoluere ueritatem: dicant ipsi utrum temporaliter generet Pater, an intemporaliter. Si enim temporaliter dixerint, quod Filio obiiciunt, Patri ascribent; ut uideatur Pater cepisse esse, quod non erat: si intemporaliter, quid superest, nisi ut ipsi soluant quam proposuerint questionem; ut cum generationem Patris abnuant temporalem, generationem quoque Filii temporalem non esse fateantur?

99. Si ergo non est generatio eius ex tempore, estimari datur quod nichil precesserit ante Filium, qui non sit ex tempore. Si enim aliquid ante Filium, iam non sunt in ipso creata omnia, que uel in celo sunt uel in terris, et Apostolus redarguitur, qui hoc  in epistola sua  scripserit: quod si nichil ante generationem, non aduerto cur posterior asseratur, quem nemo precessit.

100. Connectenda est alia eorum plena impietatis obiectio, que latentem habeat dolum, quo sensus facilium, mentesque perstringat. Interrogant enim,  utrum omne quod finem habet, aliquando ceperit. Et si acceperint eiusmodi responsionem, quia quod finem habet, cepit aliquando; referunt, utrum Pater desierit generare Filium. Quod cum tenuerint, nostro aspirante consensu, contexunt: Cepit ergo generatio. Id si non abnuas, consequi uidetur, ut si cepit generatio, uideatur in eo cepta, qui natus est; ut natus esse dicatur, qui ante non fuerat, unde definiant: Aliquando ergo Filius non fuit.

101. Adiiciunt alias ineptias loquacitatis sue, dicentes: Si uerbum Patris Filius est, et ideo genitus dicitur, quia uerbum est: quod autem uerbum est, opus non est: multifariam locutus est Pater ; multos ergo generauit filios, [a 1Kb] si non operatus est, sed locutus est uerbum. Amentes homines! quasi non intelligant, quid intersit inter prolatiuum  sermonem, et in eternum permanens Dei uerbum ex Patre natum: 540 natum utique, non prolatum: in quo non composita syllaba, sed plenitudo diuinitatis eterne est, et uita sine fine.

102. Subtexunt aliam impietatem, proponentes utrum uolens, an inuitus generauerit Pater; ut si dixerimus uolentem, antiquiorem generatione uoluntatem uideamur fateri, et referant quia non sit Filius ceternus Patri, quem aliquid antecessit: aut quia et ipse sit creatura; quia scriptum est: Omnia que uoluit, fecit ; cum hoc ipsum non de Patre et Filio, sed de his quas Filius fecit, dictum sit creaturis. Sin autem inuitum Patrem generasse responderimus, inualidum Patrem dixisse uideamur.

 103. Sed mihi in sempiterna generatione precedit, nec uelle, nec nolle: ergo nec inuitum dixerim, nec uolentem; quia generatio non in uoluntatis possibilitate est, sed in iure quodam et proprietate paterni uidetur esse secreti. Nam sicut bonus Pater non aut ex uoluntate est, aut necessitate, [b 1Kb] sed super utrumque, hoc est, natura; ita non generat ex uoluntate aut necessitate Pater.

104. Esto tamen, sit generatio in uoluntate generantis, quando hanc uoluntatem fuisse dicunt? Si in principio, in principio utique Filius: si sempiterna uoluntas, sempiternus et Filius: si cepit uoluntas, displicuit igitur sibi quod erat Deus Pater, ut mutaret statum. Displicuit ergo sibi sine Filio, placere cepit sibi in Filio.

 105. Iam illa consequentia ut dicamus: Si studium generandi nostro more assumpsit, ergo et cetera que generationem precedere solent, nostro more assumpsit; nostro autem usu generationis uotum est, non uoluntas.

106. Produnt igitur impietatem suam, qui uolunt generationem cepisse Christi; ut uideatur non generatio illa uerbi manentis, sed prolatio fluentis esse sermonis: deinde multos inducendo filios, negent in  Christo diuine proprietatem nature; ut nec unigenitus, nec primogenitus estimetur: postremo ut si principium credatur accepisse, etiam finem uideatur habiturus.

107. Sed neque principium assumpsit aliquando Dei Filius, qui erat in principio : neque finem habebit, qui est principium uniuersitatis et finis . Nam cum sit principium, quomodo quod habebat, accepit? aut quomodo sui finem habebit; cum omnium ipse sit finis, ut in illo fine sine fine maneamus? Dei enim generatio cum temporalis non sit, nec ante se, nec in se tempus inuenit.

108. Frigida igitur eorum et uana questio in creaturis ipsis non habet locum; ipsa etenim que temporalia sunt, discretionem in quibusdam habere temporis  non uidentur. Lux nempe splendorem generat, nec comprehendi potest quod splendor luce posterior sit, aut lux splendore antiquior; quia ubi lumen est, splendor 541 est: et ubi splendor, etiam lumen est. Itaque nec sine splendore lumen, nec splendor potest esse sine lumine; quia et in splendore lumen, et splendor in lumine est. Unde et Apostolus splendorem paterne glorie Filium dixit ; quia splendor paterne lucis est Filius: ceternus, propter uirtutis eternitatem: inseparabilis, propter claritudinis unitatem.

109. Ergo si temporalia et erea hec comprehendere et separare non possumus, que uidemus; Deum quem non uidemus, qui super omnem est creaturam, in ipso sue generationis arcano possumus comprehendere?  Possumus eum a Filio tempore separare, cum omne tempus opus Filii sit?

110. Desinant ergo dicere: Et antequam generaretur, non erat. Ante enim temporis est, generatio ante tempora; et ideo quod posterius est, prius non est: nec opus ante auctorem potest esse; cum opera ipsa principium de operatore suo sumant. Nam quomodo ante operatorem suum usus operis estimetur; cum omne tempus opus sit, et omne opus de operatore suo ut esset, accepit?

111. Experiri igitur adhuc istos uolo, qui sibi uidentur astuti; ut de nostris respondeant, qui calumniantur diuinis, longeque refugiunt ab inscrutabili superne generationis arcano: questionem suam humane astruant generationis exemplo. De Filio Dei  dicunt quia antequam generaretur non erat, hoc est, de Dei sapientia, de uirtute Dei, [c 1Kb] de Dei uerbo, cuius generatio nichil ante se nouit. Quod si aliquando, ut uolunt, non fuit  non fuit ergo in Deo perfectionis aliquando plenitudo diuine, si postea processum generationis accepit.

112. Tamen ut sciant quam uana sit et solubilis eorum questio; licet nichil in eo humanis diuinisue commune, tamen docebo homines, antequam nascerentur,  fuisse. Aut negent Iacob sanctum fuisse, priusquam nasceretur, qui fratrem supplantauit in materni adhuc uteri positus arcano : negent Hieremiam, antequam nasceretur, [a 1Kb] fuisse, cui dicitur: Priusquam te formarem in utero matris tue, noui te: et priusquam exires de uulua, sanctificaui te, et prophetam in gentibus posui te . Quid hoc euidentius tanti exemplo prophete, qui sanctificatus est, antequam natus, et antequam formaretur, est cognitus?

113. Quid etiam de Ioanne loquar, de quo mater religiosa testatur, quia intra materna situs adhuc uiscera, presentiam Domini spiritu cognouit, exsultatione consignauit, sicut scriptum meminimus, matre dicente: Ecce enim ut facta est in auribus meis uox salutationis  tue, exsultauit in gaudio infans in utero meo ? Erat igitur qui prophetabat, an non erat? At certe erat; erat enim qui uenerabatur auctorem, erat qui loquebatur in matre. Denique Elisabeth filii spiritu replebatur, Maria filii spiritu sanctificabatur; sic enim habes, quia exsultauit 542 infans in utero eius, et repleta est Spiritu sancto Elisabeth .

114. [b 1Kb] uide singulorum uerborum proprietates. uocem quidem Marie prior Elisabeth audiuit, sed Ioannes prior Domini gratiam sensit. Pulchre sibi conueniunt oracula oraculis, femina mulieri, et pignus pignori. Iste gratiam loquuntur, illi intus operantur pietatisque mysterium maternis adoriuntur profectibus; duplicique miraculo, licet honore diuerso,  prophetant matres spiritu paruulorum. Quis igitur auctor huius miraculi? nonne Dei Filius, qui fecit esse non natos?

115. De rebus humanis [c 1Kb] questio uestra non potest conuenire; potestne de diuinis conuenire secretis? Quid est: Antequam generaretur, non erat? Numquid Pater aliqua tempora conceptionis accepit, ut Filium tempora preuenirent? Aut feminee more nature, generationis sue molitus est partum; ut molitio ipsa Filio esset antiquior? Quid est hoc? Cur diuina secreta discutimus? Proprietatem legi diuine generationis, non qualitatem.

116. Facinus indignum! ut ex se quidam celestia metiantur, qui Christum non nasci potuisse, sed fieri, tamquam unum de spadonibus putant: aut tamquam  unum de spadonibus Patrem Filium, quem generare non potuerit, adoptauerit.



CAPUT X.

Obiicientibus Christum, Ioanne teste, uiuere propter Patrem, ac proinde ipsi equalem non habendum, respondetur Filii uitam secundum diuinitatem nec cepisse ex tempore, nec pendere ab aliquo: locum uero de humana ipsius uita intelligendum ex eo probari,  quod ibidem de corpore ac sanguine suo premiserat. Tum duarum controuersi loci expositionum primam referri ad humanitatem, et secunda Filii cum Patre equalitatem, nec non cum homine similitudinem signari docet. Deinde perstricta quam Filio inurebant, iniuria, quo pacto etiam secundum diuinitatem propter Patrem uiuat, aperit. Ac tandem exposito que uite nostre cum diuina unitas sit, aliam obiectionem, qua Filius per Patrem clarificari opponitur, paucis absoluit.

117. [Alias cap. u.] Plerique etiam hinc faciunt questionem, quia scriptum est: Sicut misit me uiuus Pater, et ego uiuo propter Patrem: et qui manducat me, et ipse uiuit propter me; dicentes: Quomodo equalis est Patri Filius, qui dixit quia propter Patrem  uiuit?

118. Qui hoc proponunt, primum respondeant, cuiusmodi uita sit Filii, [d 1Kb] utrum ea quam Pater largitus sit non habenti? Sed quomodo uitam aliquando potuit non habere, cum ipse sit uita, sicut ait: Ego sum uia, ueritas et uita ? uita utique sempiterna, sicut uirtus est sempiterna . Aliquando ergo, ut sic loquar, se uita non habuit?

119. Considerate quid lectum sit hodie de 543 Domino Iesu, quia mortuus est pro nobis; ut siue uigilemus, siue dormiamus, simul cum illo uiuamus . Cuius mors uita est, huius diuinitas uita non est; [e 1Kb] cum diuinitas uita sit sempiterna?

120. An uero uita eius in Patris est potestate? Sed ne corporis quidem sui uitam in alterius fuisse potestate  memorauit, sicut scriptum est: Ego pono animam meam, ut iterum sumam illam. Nemo tollit eam a me, sed ego pono eam a me ipso. Potestatem habeo ponendi eam, et iterum potestatem habeo sumendi eam: hoc mandatum accepi a Patre meo .

121. Eius ergo uita secundum diuinitatem in alterius potestate posita iudicatur, cuius uita secundum corpus aliene non erat subdita potestati? Aliena enim potestas erat, si non erat unitas potestatis. Sed sicut potestatis sue esse significat ponere animam, et libere uoluntatis: ita etiam quod secundum mandatum deposuit Patris, sue ac paterne uoluntatis significat unitatem.

122. Ergo si uitam Filius neque aliquo accepit ex  tempore, neque aliene habet potestati subditam, uideamus qua ratione dixerit: Sicut misit me uiuus Pater, et ego uiuo propter Patrem . Exponamus ut possumus: imo ipse potius exponat.

123. Considera igitur quid ante premiserit; ais enim: Amen, amen dico uobis. Ante instruit quemadmodum audire debeas: uere, inquit, uere dico uobis, nisi manducaueritis carnem Filii homini, et biberitis  sanguinem eius, non habebitis uitam in uobis . Secundum Filium hominis se dicere ante premisit, et tu quod secundum Filium hominis de carne est locutus et sanguine, ad diuinitatem putas esse referendum?

124. Denique addidit: Caro enim mea uere est esca, et sanguis meus est potus . Carnem audis, sanguinem audis, mortis Dominice sacramenta cognoscis; et diuinitati calumniaris? Audi dicentem ipsum: Quia spiritus carnem et ossa non habet . Nos autem quotiescumque sacramenta sumimus, que per sacre orationis mysterium [a 2Kb] in carnem transfigurantur et sanguinem, mortem Domini annuntiamus .

125. Ergo posteaquam se loqui secundum hominis Filium declarauit, et carnem sepe repetiuit et  sanguinem, subdidit postea: Sicut misit me uiuus Pater, et ego uiuo propter Patrem; et qui manducat me, et ipse uiuit propter me . Quomodo igitur hoc accipiendum putant? Potest enim duplex uideri comparatio. Prima ita: Sicut misit me uiuus Pater, et ego uiuo propter Patrem. 544 Secunda ita: Sicut misit me uiuus Pater, et ego uiuo propter Patrem; ita et qui manducat me, ipse uiuit propter me.

126. Si primam eligunt, hoc significat quia sicut missus sum a Patre, et descendi a Patre, ita uiuo propter Patrem. [b 1Kb] Quasi quis autem missus est, atque descendit; nisi quasi Filius hominis sicut ipse supra dixit: Nemo ascendit in celum, nisi qui de celo descendit Filius hominis ? Ergo sicut quasi Filius hominis missus est, atque descendit;  ita quasi Filius hominis uiuit propter Patrem. Denique et qui manducat quasi filium hominis, et ipse uiuit propter Filium hominis. Actum ergo incarnationis sue aduentui comparauit.

127. Quod si secunda complacuit, nonne et equalitatem Filii cum Patre, et similitudinem eius cum homine manifesta distinctione colligimus? Nam quid est: Sicut ipse uiuit propter Patrem, et nos uiuimus propter ipsum; nisi quia sic uiuificat Filius hominem, sicut Pater in Filio carnem uiuificauit humanam? Sicut enim Pater suscitat mortuos, et uiuificat;  sic et Filius, quos uult, uiuificat, ut ipse Dominus supra dixit .

128. Aequalitas ergo filii ad Patrem per unitatem quoque uiuificationis astruitur; quando sic uiuificat Filius ut Pater. Agnosce ergo eius uitam et potentiam sempiternam. Similitudo etiam nostra ad filium, et quedam secundum carnem unitas declaratur; quoniam quemadmodum Dei Filius a Patre, sic homo est uiuificatus in carne. Sic enim scriptum est , quia sicut Deus Iesum Christum a mortuis suscitauit, ita etiam nos quasi homines uiuificamur a Dei Filio.

129. Secundum hanc ergo expositionem non solum ad conditionem humanam deriuatur gratia largitatis, sed etiam diuinitatis eternitas predicatur; diuinitatis, quia ipsa uiuificat: humane autem conditionis,  quia uiuificata est et in Christo.

130. Quod si quis utrumque ad Christi refert diuinitatem: ergo Filius Dei hominibus comparatur; ut ita Filius propter Patrem uiuat, sicut nos propter Filium Dei uiuimus. Sed Filius Dei uitam largitur eternam, nos autem largiri nequimus; ergo nostri comparatione nec ille largitur. Habeant igitur Ariani fidei sue premium, ne uitam eternam adipiscantur a Filio.

131. Libet iam ulterius progredi; nam si illis placet hunc locum ad diuine [c 1Kb] perpetuitatem referre substantie, accipiant etiam tertiam expositionem. 545 Nonne euidenter uidetur dicere quod sicut uiuus Pater est, ita uiuit et Filius? Quod utique quis non aduertat ad unitatem uite, quod eadem Patris et Filii uita sit, esse referendum? Sicut enim Pater  uitam habet in semetipso, sic dedit et Filio uitam habere in semetipso . Dedit per unitatem: dedit, non ut auferat, sed ut clarificetur in Filio: dedit, ut complaceat: dedit non ut Pater custodiret, sed ut Filius possideret.

132. Sed obiiciendum putant quia dixerat: Ego uiuo propter Patrem . Utique si ad diuinitatem referunt, propter Patrem uiuit Filius; quia ex Patre Filius est: propter Patrem; quia unius substantie cum Patre: propter Patrem; quia eructatum est uerbum ex Patris corde ,  quia a Patre processit, quia ex paterno generatus est utero , quia fons Pater Filii est, quia radix Pater Filii est.

133. Sed dicunt fortasse: Si unitatem putas Patris ac Filii uite esse, cum Filius dixerit: Et ego uiuo propter Patrem , numquid unitas est Filii uite atque hominum: cum dixerit Filius quia Qui manducat me, et ipse uiuit propter me?

134. Immo plane, sicut unitatem fateor esse uite celestis in Patre et Filio per diuine unitatem substantie, ita uel diuine nature uel Dominice incarnationis excepto priuilegium, societatem nobiscum uite spiritalis in Filio esse profiteor per humane unitatem nature: Qualis enim celestis tales et celestes . Denique sicut in illo sedemus  ad dextram Patris, non quia cum ipso sedemus, sed quia sedemus in Christi corpore, de quo postea dicemus plenius : sicut, inquam, sedemus in Christo per corporis unitatem: ita et in Christo uiuimus per corporis unitatem.

135. Non solum autem non uereor quia scriptum est: Et ego uiuo propter Patrem; sed etiam si per Patrem dixisset, non uererer.

136. [Alias cap. uI.] Solent enim etiam illud obiicere quia dixit: Hec infirmitas non est ad mortem, [a 1Kb] sed pro claritate Dei; ut clarificetur Filius eius per ipsum . Non solum enim per Patrem, et a Patre Filius clarificatur, quia scriptum est: Clarifica me, Pater ; et alibi: Nunc clarificatus est Filius hominis, et Deus clarificatus est in  eo, et Deus clarificauit eum : sed etiam per Filium et a Filio clarificatur Pater, quia ueritas dixit: Ego te clarificaui super terram .

137. Sicut ergo clarificatur per Patrem, ita etiam propter Patrem uiuit. Unde et [b 1Kb] quidam opinionem magis putauerunt esse, quam gloriam; et ideo sic interpretati sunt: Ego te clarificaui super terram, opus consummaui quod dedisti mihi; et nunc clarifica me, Pater, hoc est, , ut sit hic sensus: Ego opinionem de te hominibus huiusmodi infudi, ut cognoscant te Deum uerum; et tu hanc de me confirma illis opinionem, ut credant me tuum Filium et Deum uerum.



546 CAPUT XI.

 Discrimen quod conflare Ariani moliebantur e uerbis Apostoli ex Patre omnia, et per Filium omnia esse docentis, irridetur. Ostenditur enim illic eamdem Patris ac Filii omnipotentiam exprimi: quod cum ex aliis locis, tum ex ipsius Pauli textu confirmatur. Hunc absurde ad Patrem referri ab hereticis, ac pertinere ad Filium ex eiusdem serie demonstrari: nec tamen quidquam Filii derogari potentie, si de  Patre intelligatur. Postremo in istis, ex quo, per quem, et in quo aliquid, nullam intercedere differentiam, et hec omnia de tribus personis dici, euincit.

138. Iam illud ridiculum est, quod quidam ex illo Apostolico discretionem inter Patrem et Filium faciunt [c 1Kb] potestatis, quia scriptum est: Nobis tamen unus Deus Pater, ex quo omnia, et nos in ipso: et unus Dominus iehsu Christus, per quem omnia, et nos per ipsum . Aiunt enim non mediocrem diuine maiestatis esse distantiam, quia dictum est: Ex illo omnia, et per hunc omnia. Nihil autem expressius, quam quod hoc loco omnipotens Filius euidenti ratione signatur; nam ut ex illo omnia, ita per hunc omnia.

139. Inter omnia [d 1Kb] Pater non est, cui dictum est:  Quia uniuersa seruiunt tibi . Inter omnia Filius non est, quia omnia per ipsum facta sunt , et omnia in ipso constant, et ipse est super omnes celos . Non ergo inter omnia Filius, sed super omnia: qui secundum carnem quidem est ex familia Iudeorum; idem tamen super omnia Deus benedictus in secula , cuius est nomen super omne nomen, et de quo dicitur: Omnia subiecisti sub pedibus eius . Subiiciendo autem omnia, nichil reliquit ei non subiectum, sicut Apostolus dixit . Quod si hoc etiam secundum incarnationis locutus est sacramentum, quemadmodum possumus de superne generationis incomparabili maiestate dubitare?

140. Nihil igitur potestatis inter Patrem et Filium  certum est interesse. Denique eo usque nichil interest potestatis, ut idem Apostolus ex ipso dixerit esse omnia, per quem omnia sicut habes: Quoniam ex ipso, et per ipsum, et in ipso sunt omnia .

141. Si igitur Pater, sicut putant, tantummodo significatur, non potest idem et omnipotens esse, quia ex ipso omnia: et omnipotens non esse, quia per ipsum omnia. Aut igitur inualidum, nec omnipotentem Patrem sua assertione memorabunt, aut certe omnipotentem etiam Filium uel inuiti uoce propria fatebuntur.

142. Eligant tamen utrum hic Patrem declaratum putent. Si Patrem, ergo et per ipsum omnia: si Filium, ergo et ex ipso omnia. Si autem et per Patrem omnia, nichil utique Filio derogandum: et si ex  Filio omnia, similiter et Filio deferendum.

143. Ac ne insidiari nos unius arbitrentur obreptione uersiculi, totum caput recenseamus: O altitudo, inquit, diuitiarum sapientie et scientie 547 Dei: quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei? Quoniam ex ipso, et per ipsum, et in  ipso sunt omnia, ipsi gloria in secula 

144. De quo igitur dictum putant, de Patre, an de Filio? Si de Patre: sed non est Sapientia Dei Pater; quia Sapientia Dei Filius est. Quid est autem quod non possit Sapientia, de qua scriptum est: Cum sit una omnipotens et permanens, in se omnia innouat ? Non ergo accedentem legimus, sed permanentem. Habes ergo iuxta Salomonem, omnipotentem et permanentem Sapientiam. Habes etiam bonam, quia scriptum est: Sapientiam autem non uincit malitia .

145. Sed ad propositum reuertamur. Quam inscrutabilia sunt, inquit, iudicia eius! Si igitur omne iudicium Pater dedit Filio, Filium Pater uidetur declarare, qui iudicat .

 146. Denique ut scias quia non de Patre, sed de Filio dicit, addidit: Quis prior, inquit, dedit illi? Dedit enim Pater Filio: sed dedit iure generationis, non munere largitatis. Et ideo quia negari non potest a Patre accepisse Filium, secundum quod scriptum est: Omnia mihi tradita sunt a Patre meo : dicendo tamen: Quis prior dedit illi? non accepisse per naturam a Patre Filium denegauit, sed priorem non posse dici inter Patrem et Filium declarauit; quia etsi Pater dedit Filio, non tamen quasi posteriori dedit: quia increata et inestimabilis Trinitas, que unius est eternitatis et glorie, nec tempus, nec gradum, uel posterioris recipit, uel prioris.

147. Quod si Grecos magis codices sequendos  putamus, qui habent [a 55Kb] uides quoniam cui nichil addi potest, non dispar a pleno est. Ergo si Filio magis conuenit hoc totum Apostolicum caput, uidemus et de Filio esse credendum, quia ex ipso omnia, sicut scriptum est: Quoniam ex ipso, et per ipsum, et in ipso sunt omnia.

148. Esto tamen de Patre dictum putent. Itaque meminerimus quia sicut ex ipso legimus omnia, ita etiam per ipsum omnia: in uniuersitatem quippe totius creature Patris et Filii profertur auctoritas. Ac licet superius omnipotentem Filium paterno probauerimus exemplo, tamen quia illis derogare studium est, considerent quia et Patri derogant. Si enim infirmus Filius, quia per ipsum omnia, numquid infirmus et Pater, quia et per Patrem omnia?

 149. Sed ut agnoscant nullam discretionem inter hec esse, iterum demonstrabo eiusdem esse, ex quo aliquid, et per quem aliquid; et ostendam utrumque de Patre lectum. Sic enim habemus: Fidelis Deus per quem uocati estis in communionem Filii eius . Quid Apostolus dixerit, considerent. Per Patrem uocamur, et nichil est questionis: 548 per Filium creamur, et hoc uilius estimarunt? Pater in communionem Filii uocauit, et religiose hoc sicut debemus, accipimus: Filius omnia creauit, et putant non libere fuisse uoluntatis arbitrium, sed coacte atque seruilis operationis obsequium?

150. Ut autem agnoscas plenius nichil distare inter Patris et Filii potestatem, cum per Patrem in communionem Filii eius uocemur; ex Filio est ipsa communio, sicut scriptum est: Quoniam de plenitudine eius nos omnes accepimus ; licet secundum Grecum Euangelium, ex plenitudine eius intelligere debeamus.

151. Ecce et per Patrem communio, et ex Filio  communio: sed non discrepans, sed una communio; sicut idem Ioannes in epistola sua dixit: Et communicatio nostra sit cum Patre, et cum Filio eius Iesu Christo .

152. Accipe etiam quia non solum ex Patre et Filio, sed etiam ex Spiritu sancto unam nobis communionem Scriptura commemorauit: Gratia, inquit, Domini nostri Iesu Christi, et caritas Dei, et communicatio sancti Spiritus cum omnibus uobis .

153. Quero autem in quo minor uideatur is per quem omnia, quam is ex quo omnia? [b 1Kb] An quia operator asseritur? Sed operatur et Pater; quia uerus est, qui dixit: Pater meus usque modo operatur, et ego operor . Sicut igitur Pater operatur, operatur et Filius. Non ergo operator infirmus  aut uilis est; quoniam operatur et Pater: et ideo quod commune est Filio cum Patre, uel propter Patrem inferiore loco accipi non oportet; ne Patri potius in Filio ab hereticis derogetur.

154. Nec mediocre illud, quod alibi etiam idem sanctus Ioannes ad refellendas Ariane perfidie questiones, ait: Si scitis quoniam iustus est, scitote quoniam [c 1Kb] qui facit iustitiam, ex ipso natus est . Iustus autem quis nisi Dominus, qui iustitias dilexit ? Aut quem, sicut superiora indicant, repromissorem uite habemus eterne, si Filium non habemus? Si igitur Filius Dei uitam nobis promisit eternam, et ipse iustus est, ex ipso utique nati sumus. Aut si ex Filio nos per gratiam natos negant, nec iustum Filium confitentur.

 155. Credas igitur necesse est etiam ex Dei Filio omnia; quia omnium sicut Deus Pater, ita et Filius et auctor est et creator. uidemus ergo inanem esse hanc questionem, cum et de Filio credi conueniat, quoniam ex ipso, et per ipsum, et in ipso sunt omnia.

 156. Diximus quomodo ex ipso, quomodo etiam per ipsum. In ipso autem omnia esse quis dubitet, cum alibi scriptum sit: Quoniam in ipso condita sunt omnia in celis, et in ipso creata sunt: et ipse est ante omnes, et omnia in ipso constant ? Habes ergo ex ipso gratiam, ipsum operatorem, in ipso omnium firmamentum.



549 CAPUT XII.

Quod obiiciebatur ex Ioanne Filium uiti et Patrem agricole comparari, de incarnatione intelligendum: qui uero secundum generationem diuinam illud accipiant, Filio duas iniurias inferre, quem et Paulo postponant, et equent aliis hominibus: totidem etiam Patri, quem non solum eidem Apostolo parem, sed etiam nichili esse testificentur. Tum falsa interpretatione denuo reiecta, ueraque confirmata, Filius quoque secundum diuinitatem agricola esse, ac uua secundum humanitatem, astruitur; unde superior precellentie paterne explicatio stabilitur.


157. [Alias cap. uII.] Illud quoque ad separandam Patris et Filii diuinitatem obiicere consueuerunt, quia Dominus dixit in Euangelio: Ego sum uitis uera, et Pater meus agricola est ; agricolam et uitem diuerse dicentes esse nature, et uitem in agricole esse potestate.

158. Sic ergo uultis esse Filium secundum diuinitatem, sicut uitis est; ut sine cultore nichil ualeat, et possit deseri uel recidi: et ex littera calumniam comparatis, quia Dominus uitem se esse dixit, incarnationis  sue significans sacramentum? Tamen si placet ut ex littera argumentemur, fateor et ego, immo profiteor quia uitem se Filius nominauit. ue enim mihi, si sacramentum salutis publice denegauero!

159. Quomodo ergo uultis accipere quod se uitem Dei Filius nominauit? Si secundum diuinam substantiam dictum accipitis: et [a 1Kb] sicut inter agricolam et uitem, ita etiam inter Patrem et Filium diuinitatis creditis esse distantiam, geminam Filio, geminam Patri facitis iniuriam: Filio, quia si secundum diuinitatem inferior est quam agricola, inferior etiam Paulo apostolo uestra assertione necesse est estimetur; quia et Paulus agricolam se esse dixit, sicut habes: Ego plantaui, Apollo rigauit; sed Deus incrementum dedit . Num ergo uultis ut Paulus  melior sit Dei Filio?

160. Habetis unam iniuriam. Alteram, quia si secundum substantiam generationis eterne, uitis est Filius, cum dixerit: Ego sum uitis, uos palmites estis ; unius nobiscum etiam illa diuina generatio uidebitur esse substantie. Sed quis similis tibi in diis, Domine, sicut scriptum est ? Et rursus in psalmo: Quoniam quis in nubibus equabitur Domino? aut quis similis erit Deo inter filios Dei ?

 161. Nec tamen soli Filio derogatis, sed etiam Patri. Nam si in agricole nomine omnis paterne prerogatiua est potestatis, cum etiam Paulus agricola sit, Patri utique, cui Filium negatis, equalem Apostolum comparatis.

162. Deinde cum scriptum sit: Sed neque qui plantat, est quidquam, neque qui rigat: sed qui dat incrementum Deus ; in eo nomine uos [b 1Kb] summam paterne maiestatis locabitis, quod uidetis infirmum. Si enim qui plantat, et qui rigat, nichil est, sed qui dat incrementum Deus; uidete 550 quid uestra asserere moliatur impietas, ut et Pater nomine sit contemnendus agricole; et Deus aliquis incrementum paterno operi qui tribuat, requirendus. Impie igitur ex nomine agricole preferendam Dei  Patris existimant potestatem, in quo sit Patri Deo cum homine appellationis commune consortium.

163. Quid autem egregium, si ei  Filio preferatur, cuius diuina substantia ab humana conditione non discrepet? Nam si uitem Filium secundum diuinam substantiam appellatum putatis, non solum corruptele, incertisque elementorum obnoxium iudicatis, sed etiam humane tantummodo consortem nature; quia unius nature sunt uitis et palmites; ut non per incarnationis sacramentum carnem Dei Filius assumpsisse uideatur, sed principium sumpsisse de carne.

164. Ego autem dicam plane carnem eius, licet nouo generationis mysterio, unius tamen nature fuisse nobiscum, et hoc salutis nostre sacramentum  esse, non diuine generationis exordium. uitis enim est, quia meas sustinet passiones; quandoquidem in illo nixa fragilis prius humana conditio fecundis rediuiue fructibus pietatis adoleuit.

165. uerumtamen si te pompa delectat agricole; [c 1Kb] dicas, uelim, quis ille sit, qui locutus est in propheta: Domine, notum mihi fac, ut sciam: tunc uidi cogitationes eorum. Ego ut agnus ductus sum innocens ad immolandum, et nesciebam: aduersum me cogitauerunt consilium, dicentes: uenite, iniiciamus lignum in panem eius . Si enim Filius incarnationis future loquitur sacramentum, quia impium est ut de Patre credas, Filius est utique qui supra dicit: Ego plantaui te uitem fructiferam, quomodo conuersa es in amaritudinem uitis aliene ?

166. Itaque et Filium uides esse agricolam, unius nominis cum Patre, unius operis, unius dignitatis atque substantie. Ergo [d 1Kb] si agricola et uitis est Filius, uitem utique secundum incarnationis accipimus sacramentum.

167. Sed non solum se esse uitem dixit, sed etiam botryonem uoce prophetica nuncupauit, tunc quando ad uallem botryonis exploratores Moyses iussu Domini direxit . Que est illa uallis,  nisi humilitas incarnationis, et fecunditas passionis? Et puto botryonem ideo dictum, quia ex uinea illa translata ex Aegypto, hoc est, ex familia Iudeorum, [a 1Kb] utilis mundo fructus emicuit . Nemo certe botryonem potest ad generationem referre diuinam: aut qui refert, aliud nichil relinquit, nisi ut botryonem illum natum ex uite credamus. Itaque ascribit insipiens Patri, quod reprehendit in Filio.

168. uerum si iam dubitari non potest quod uitis secundum incarnationem Dei Filius nominatus sit,  uidetis secundum quod sacramentum Dominus sit, locutus; Quoniam Pater maior me est . Nam cum hoc in superioribus dixerit, continuo subiecit: Ego sum uitis uera, et Pater meus agricola est , ut agnosceres secundum id Patrem esse maiorem: quia sicut agricola uitium, ita Pater Dominice carnis est cultor: que et augeri potuit per etatem, et per passionem recidi; ut omne humanum genus ab estu secularium noxio uoluptatum, diffuse salutaribus brachiis crucis umbra uelaret.



LIBER QUINTUS.



551 PROLOGUS.

Quisnam fidelis et prudens seruus? Eius merces in Petro indicatur, item etiam in Paulo, cuius auctoritati parere Ambrosius cupiens hunc librum aliis adiectum uoluit, qui non potuerit in superiore comprehendi. Quid in hoc disputaturus sit, quoue consilio? Deberi sibi ueniam, cum ab omnibus ministris querenda sit credite sibi pecunie usura. Hanc sibi usuram fideles esse: beatum autem fore, si mercedem sperare sibi liceat; se tamen sanctorum premia non tam optare, quam penarum immunitatem, ad quam merendam omnes hortatur.


1. Quisnam est fidelis seruus et prudens, quem constituit Dominus super familiam suam, ut det illis in  tempore cibum? Beatus ille seruus, quem ueniens Dominus eius inuenerit sic facientem , Non uilis hic seruus est, magnus aliquis esse debet: quis sit iste consideremus.

2. Est Petrus ipsius Domini ad pascendum gregem electus iudicio, qui tertio meretur audire: Pasce agniculos meos, pasce agnos meos, pasce ouiculas meas . Itaque pascendo bene cibo fidei gregem Christi, culpam lapsus prioris aboleuit. Et ideo tertio admonetur ut pascat, tertio utrum Dominum diligat, interrogatur; ut quem tertio ante crucem negauerat, tertio fateretur .

3. Beatus et ille seruus, qui potest dicere: Lac uos potaui, non escam; nondum enim poteratis ; nouit enim quos quemadmodum pascat. Quis nostrum hoc facere potest? Quis nostrum potest uere dicere: Factus sum infirmis infirmus, ut infirmos lucrificiam ?

4. Et tamen ille tantus ad curam gregis electus a Christo, qui sanaret infirmos, curaret inualidos, hereticum a commisso sibi ouili statim post unam correptionem repellit ; ne unius erratice ouis scabies serpenti ulcere totum gregem contaminet.  Iubet preterea stultas questiones et contentiones esse uitandas .

5. Quid igitur nos agemus, inter messis antique noua zizania imprudentes accole constituti? Si taceamus, cedere uidebimur: si contendamus, uerendum est ne nos quoque iudicemur esse carnales. Scriptum est enim de huiusmodi questionibus, que generant lites: Seruum autem Domini non oportet litigare, sed mansuetum esse ad omnes, docibilem, patientem, [a 1Kb] cum modestia docentem eos qui resistunt : et alibi: Si quis contentiosus est, nos talem consuetudinem non habemus, neque Ecclesia Dei . Eoque scribere aliquid [b 1Kb] sententie fuit, ut sine strepitu aliquo impietati hereticorum nostra pro nobis scripta respondeant.

 6. 552 Quintum itaque, Imperator auguste, hunc librum paramus ordiri: nam, et quartum librum oportuit in illa uitis disputatione finiri; ne coaceruasse magis librum eumdem quodam uideremur questionum tumultu, quam fructu spiritalis uinee repleuisse: nec inconsummatam fidei uindemiam tantis adhuc superfluentibus disputationibus decuit derelinqui.

7. [c 1Kb] Quinto igitur libro de Patris ac Filii et Spiritus sancti inseparabili diuinitate digerimus, sequestrata interim [d 1Kb] pleniore disputatione de Spiritu sancto, prouocati magisterio Euangelice lectionis ; ut credita nobis quinque fidei talenta, quasi quadam horum quinque sorte librorum, [e 1Kb] humanis feneremus affectibus; ne forte cum uenerit  Dominus, et inuenerit in terra absconditam pecuniam suam, dicat mihi: Serue male et piger, sciebas quia meto ubi non semino, et congrego ubi non sparsi: oportuit ergo te committere pecuniam meam nummulariis; ut ueniens ego recepissem quod meum est : aut quemadmodum in alio libro est: Et ego, inquit, ueniens cum usuris utique exegissem illam .

8. Date ergo ueniam, si quos prolixioris huiuscemodi  sermonis offendit audacia. Officii contemplatio cogit credere quod accepimus: Dispensatores sumus mysteriorum celestium . Ministri sumus, non ex equo omnes, sed unicuique, inquit, sicut Dominus dedit. Ego plantaui, Apollo rigauit: sed Deus incrementum dedit . Unusquisque igitur enitatur ut mercedem possit accipere secundum suum laborem; Dei enim sumus, ut Apostolus dixit, cooperarii, Dei cultura, Dei edificatio . Beatus itaque ille qui tales fenoris sui cernit usuras: beatus et ille qui fructus sui operis intuetur: Beatus quoque qui superedificat supra fundamentum fidei aurum, argentum, lapides pretiosos .

9. uos nobis estis omnia, qui hec auditis aut legitis: [a 1Kb] uos feneratoris usure; uerbi usure, non  pecunie: uos agricole redditus: uos edificatoris aurum, argentum, lapidesque pretiosi. In uestris meritis sacerdotalis summa laboris est, in uestris animis fructus episcopalis operis enitescit; in uestris profectibus aurum Domini refulget, multiplicatur argentum, si eloquia diuina teneatis: Eloquia enim Domini, eloquia casta, argentum igne examinatum, probatum terre, purgatum septuplum . uos ergo facietis feneratorem diuitem, agricolam fructuosum: uos peritum probabitis architectum. Non arroganter dico; quia non tam mea sunt, quam uestra, que uoueo.

10. O si mihi liceat secure de uobis [b 1Kb] tunc 553 temporis dicere: Domine, quinque talenta mihi dedisti, et ecce alia quinque lucratus sum ,  et ostendere uestrarum talenta pretiosa uirtutum! Habemus enim thesaurum in uasis fictilibus . Hec sunt talenta que iubet Dominus spiritaliter fenerari: aut duo era noui et ueteris Testamenti, que spoliato illi a latronibus Samaritanus ille Euangelicus ad curanda uulnera dereliquit .

11. Neque ego, fratres, [c 1Kb] uoti auarus ideo hec opto, ut supra multa constituar: sat est mihi premium de uestro profectu. Utinam non indignus eo inueniar, quod accepi! Ea que sunt me maiora melioribus tribuenda, non exigo; licet soleas, Domine, dicere: uolo autem et huic nouissimo dare, sicut et tibi . Accipiat potestatem supra decem ciuitates, qui meretur .

12. Sit ille talis, qualis Moyses, qui Legis decem  uerba conscripsit . Sit ille iehsu Naue, qui subegit quinque reges, et Gabaonitas in deditionem accepit ; ut esset typus uenturum eius nominis uirum, cuius imperio corporales omnes delicie uincerentur, conuerterentur gentes: ut fidem Iesu Christi magis, quam pristina studia sua et uota sequerentur. Sit ille Dauid, cui occurrerunt  psallentes iuuencule dicentes: Saul triumphauit in millibus, Dauid in decem millibus .

13. Mihi sat est, si non in exteriores tenebras extrudar, quemadmodum ille qui commissum sibi talentum in terra quadam sue carnis abscondit: [d 1Kb] sicut princeps Synagoge, ceterique principes Iudeorum, qui credita sibi eloquia Dei humo quadam sui corporis occuparunt: deliciisque carnis intenti, quasi in quamdam exaltati cordis foueam fenus celeste merserunt .

14. Nos igitur non intra latibula carnis absconditam Domini teneamus pecuniam, uel mnam illam in sudario reponamus : sed tamquam boni nummularii cum sudore quodam mentis et corporis  equo et parato semper libremus affectu; ut prope sit uerbum in ore tuo et in corde tuo .

15. Hoc uerbum Dei est, pretiosum est talentum, quo redimeris. Hec est pecunia per mensas animarum sepe cernenda; ut frequenter agitando in omnem terram bonorum sonus possit exire nummorum, per quem uita paretur eterna. Hec est autem uita eterna, quam largiris omnipotens Pater; ut cognoscamus te solum uerum Deum, et quem misisti Iesum Christum .



CAPUT PRIMUM.

Quam impii sint Ariani, dum illud in quo humana felicitas constat, impugnant. Ioannem semper cum Patre Filium coniungere, maxime ubi ait: Ut cognoscant te solum uerum, etc. Illic igitur uerum Deum etiam intelligendum de Filio, quando is nec Deus negari possit, nec falsus dici; immo nec etiam nuncupatiuus. Quod ultimum ubi ex Apostolo demonstratum est, Christum uerum Deum esse rite conficitur.


16. Unde aduertant Ariani quam impii sint, qui de spe nostra et uoto nobis faciunt questiones. [e 1Kb] Et quoniam hinc pre ceteris uociferari solent, dicentes separatum a solo 554 et uero Deo Christum, intellectus impios pro nostris uiribus confutemus.

17. Hoc enim loco magis intelligere debent quia hec utilitas, hec merces est perfecte uirtutis, hoc diuinum et incomparabile munus, ut cognoscamus cum Patre Christum, nec separemus a Patre Filium, sicut  Scriptura non separat. Namque hoc magis ad unitatem, quam ad distantiam diuine proficit potestatis, quod idem premium unum honorem nobis dat Patris, Filiique cognitio: quam mercedem habere non poterit, nisi qui et Patrem cognouerit et Filium; sicut enim Patris, ita Filii cognitio uitam acquirit eternam.

 18. Itaque sicut in principio statim uerbum cum Deo Patre pia confessione iunxit Euangelista dicens: Et uerbum erat apud Deum , ita et hic scribendo uerba Domini: Ut cognoscant te solum uerum Deum, et quem misisti Iesum Christum ; coniunctione illa Patrem utique copulauit, et Filium, ut Christum uerum Deum a maiestate Patris nemo secernat: numquam enim coniunctio separat.

19. Et ideo dicendo: Ut cognoscant te solum uerum Deum, et quem misisti Iesum Christum, et Sabellianos interficit, et Iudeos exclusit eos utique qui audirent loquentem; ne aut illi eumdem Patrem putarent esse quem Filium, si non addidisset et Christum: aut isti a Patre Filium separarent.

 20 et 21. Quero autem cur non putent subaudiendum, et ex superioribus colligendum; ut quia premisit solum uerum Deum Patrem, subaudiamus etiam Iesum Christum solum uerum Deum? Exprimendum enim aliter non fuit, ne duos deos dicere uideretur; nam neque duos dicimus deos, et eiusdem cum Patre diuinitatis Filium confitemur.

22. Itaque queramus qua ratione diuinitatis hic putent factam esse distantiam, utrum Deum negent Christum? Sed negare non possunt. An uerum Deum negent? Sed dicant, si uerum negant, utrum falsum, an nuncupatiuum Deum iudicent? Nam secundum Scripturas aut uerus Deus est, [a 1Kb] aut tantummodo nuncupatiuus, aut falsus. uerus ut Pater, nuncupatiuus ut sancti, falsus ut demones atque simulacra. Dicant igitur  qua Filium Dei confessione designent, utrum [b 1Kb] falso presumptum Dei nomen, an uero quasi nuncupatiuo inspirationem tantum diuinitatis inesse arbitrantur.

23. Falso presumptum nomen non puto quod dicant, ut apertiore se crimine impietatis inuoluant; ne ut demoniis et simulacris, ita etiam Christo falsum Dei inditum nomen insinuando se prodant. Sin autem ideo dictum putant Deum, quia inspirationem diuinitatis habuit, sicut et multi sancti uiri (eos enim Scriptura deos dixit  ergo non ultra homines eum preferunt, sed comparandum hominibus arbitrantur; ut hoc eum putent esse quod hominibus ipse donauit, dicens ad Moysen: Posuit te in Deum Pharaoni . Unde et in psalmo dictum est: Ego dixi, dii  estis .

555 24. Et hanc tamen sacrilegorum opinionem Paulus excludit, qui ait: Nam et si sunt qui dicantur dii, siue in celo, siue in terra . Non dixit, sunt dii, sed sunt qui dicantur. Christus autem, sicut scriptum est, heri et hodie ipse est . Est, inquit, hoc est, non solum nomine, sed etiam ueritate.

 25. Et bene scriptum est: Heri et hodie ipse est; ut Arii impietas astruendi sacrilegii locum inuenire non posset. Qui cum legeret in psalmo secundo dicentem Filio Patrem: Filius meus es tu, ego hodie genui te ; annotauit hodie non heri, ad eternitatem diuine generationis referens, quod de carnis assumptione memoratum est, sicut Paulus in Actibus apostolorum ait: Et nos uobis annuntiamus, que ad patres nostros repromissio facta est; quoniam hanc Deus adimpleuit [c 19Kb] filiis nostris, resuscitans Dominum Iesum Christum, sicut scriptum est in psalmo secundo: Filius meus es tu, ego hodie genui te . Sancto igitur Spiritu repletus Apostolus, ut illam elideret seuitatem, ait: Heri et hodie ipse est, et in secula: heri, propter eternitatem:  hodie, propter corporis susceptionem.

26. Est ergo Christus, et est semper; qui enim est, semper est. Christus autem semper est, de quo dicit Moyses: Qui est, misit me . Erat utique Gabriel, erat Raphel, erant Angeli: sed semper esse, qui aliquando non fuerint, nequaquam pari ratione dicuntur. Christus autem, sicut legimus, non fuit, est, et non: sed est in illo fuit ; unde uere Dei solius est esse, qui semper est.

27. Ergo si et nuncupatiuum Deum non audent dicere, et falsum cum dicere maioris est impietatis, restat ut Deus uerus sit, ueri Patris non dissimilis, sed equalis. Qui cum et iustificet et sanctificet quos uelit, non foris assumens; sed in se habens sanctificandi potestatem, quomodo non est uerus Deus?  Nam Apostolus eum utique uerum Deum dixit, [d 1Kb] qui naturaliter Deus esset, sicut habes: Quia tunc, inquit, nescientes Deum, seruistis his qui natura non erant dii ; hoc est, qui ueri dii esse non poterant, quibus hoc naturaliter minime suppetebat.



CAPUT II.

Cum probatum sit Filium esse uerum Deum, nec in eo minorem Patre; ostenditur per uocem solus cum in Scripturis de Patre dicitur, non excludi Filium; quin immo hanc ei uocem pre cunctis et soli ipsi conuenire. Trinitatem non inter omnia, sed super omnia solam esse: Filium uero solum facere, que facit Pater, ac solum habere immortalitatem; nec proinde in uerbis controuersis eum a Patre separandum; licere tamen eum locum intelligere de incarnatione: ab illis demum Patrem ab hominum redemptione secludi, qui ab hoc Filium seiunctum uolunt.


28. uerum copiose iam uerum Deum Christum in superioribus libris Scripturarum 556 lectionibus approbauimus. Ergo si Christus, ut edoctum est,  Deus uerus est, queramus qua ratione, cum solum uerum Deum Patrem legant, a Patre Filium cupiunt separare.

29. Si dicunt quia uerus Deus solus Pater est, negare non possunt quia et Filius solus Deus ueritas est, quia Christus ueritas est. Numquid ueritas uero minor est, cum secundum appellationem nominum uerus plerumque a ueritate dicatur, sicut sapiens a sapientia, iustus a iustitia? Hoc nos inter Patrem non sentimus et Filium, quia et Patri nichil deest, [a 1Kb] quia Pater est uerax: et Filius quia ueritas est, equalis est uero.

30. Ut sciant autem, cum solum legunt, nequaquam esse a Patre Filium separandum, meminerint in prophetis a Deo dictum: Ego extendi celum solus  . Et utique non extendit sine Filio Pater. Ipse enim Filius qui sapientia Dei est, dicit: Quando parabat celum, cum ipso aderam . Et Paulus de Filio dictum esse confirmat: Initio terram tu fundasti, Domine, et opera manuum tuarum sunt celi . Siue ergo Filius celum fecit, sicut et Apostolus uoluit intelligi, et ipse utique non sine Patre celum solus extendit, siue, ut Prouerbiis habes, Deus in sapientia fundauit terram, parauit autem celos in intellectu , ostenditur quia nec Pater solus sine Filio celos fecit, nec sine Patre Filius; et tamen qui celum extendit, solus dicitur.

31. Quam uero id et de Filio aperte intelligendum sit, quod solus appelletur, [b 1Kb] etsi numquam,  inscio Patre, aliquid fecisse credatur; etiam alibi habes, ubi scriptum est: Extendens celum solus, et ambulans quasi in pauimento super mare . Namque Euangelium Domini docuit nos, quod in mari non Pater, sed Filius ambulauit, quando Petrus rogauit eum dicens: Domine, iube me uenire ad te . Sed etiam prophetia ipsa documento est; sanctus enim Iob aduentum Domini prophetabat, , de quo uere dixit quia magnum cetum erat debellaturus, et factum est: nam feralem illum cetum, [c 1Kb] diabolum scilicet, ultimis temporibus uenerabili corporis sui passione postratum perculit et afflixit .

32. Est ergo solus et uerus Deus Filius; hec enim et Filio prerogatiua defertur. De nullo namque  qui creatus est, proprie dici potest, quia solus est. Nam cui inest communitas creature, quemadmodum quasi solus potest a ceteris separari? Itaque homo rationabilis uidetur inter omnia terrena animantia, sed tamen non est solus rationabilis; scimus enim rationabilia esse et celestia opera Dei, angelos et archangelos rationabiles confitemur. Si ergo angeli rationabiles, non utique solus rationabilis homo dicitur.

 33. Sed dicunt solum dici posse solem; quia sol alter non est. At et ipse sol habet communia multa cum stellis, quod percurrit celum , 557 quod etheree illius celestisque substantie est, quod creatura est, quod inter omnia Dei opera computatur, quod cum omnibus Deo seruit, cum omnibus benedicit Deum, cum omnibus laudat. Non ergo solus proprie dicitur, quia nec a ceteris separatur .

34. Itaque cum Patris et Filii Spiritusque sancti diuinitati, que sola non inter omnia, sed super omnia est, nulla possit creatura conferri, ut de Spiritu interim assertio reseruetur: sicut Pater dicitur solus Deus uerus, cui nichil sit commune cum ceteris; ita etiam solus est Filius imago ueri Dei, solus  dextera Patris, solus uirtus Dei atque sapientia.

35. Solus ergo Filius facit sicut et Pater, quia scriptum est: [d 1Kb] Quecumque facio, ipse facit . Cum enim unum opus sit Patris et Filii, bene de Patre et Filio dicitur quia Deus solus operatus est; unde etiam cum creatorem dicimus, et Patrem et Filium confitemur. Nam utique cum Paulus diceret: Qui seruierunt creature potius quam Creatori ; nec Patrem creatorem negauit, ex quo omnia hec; nec Filium, per quem omnia.

36. A quo alienum utique non uidetur, quia scriptum est: Qui solus habet immortalitatem . Quomodo enim immortalitatem non habet, qui uitam habet in semetipso? Habet utique in natura, habet in substantia; et habet non per  gratiam temporalem, sed per sempiternam diuinitatem: habet non ex dono quasi seruus, sed ex generationis proprietate quasi Filius ceternus; et habet sicut Pater: Sicut enim Pater habet uitam in semetipso, ita et Filio dedit uitam habere in semetipso ; sicut habet, inquit, sic dedit. Didicisti supra , quemadmodum dederit; ne putares esse gratie largitatem, ubi generationis arcanum est. Cum ergo inter Patrem et Filium uite nulla distantia sit, quemadmodum quod immortalitatem solus habeat Pater, Filius non habeat, estimari potest?

37. Unde intelligant nec hoc loco a solo uero Deo Patre Filium separandum; quia probare non possunt quod solus et uerus Deus Filius non sit: cum presertim  et hic aut subaudiatur, ut diximus, et Christum uerum solum Deum esse: aut certe aliud ad diuinitatem Patris et Filii, aliud ad incarnationem Christi relatum intelligendum sit; quia non est perfecta cognitio, nisi que et secundum eternitatem unigenitum Deum uerum Dei Filium Iesum Christum, et secundum carnem generatum ex uirgine confitetur. Quod alibi hic ipse Euangelista nos docuit dicens: Omnis spiritus qui confitetur Iesum Christum  [a 1Kb] in carne uenisse, de Deo est .

38. Denique quam non alienum sit etiam incarnationis hoc loco intelligere sacramentum, docet nos ipsius series lectionis; sic enim habes: Pater, uenit hora, clarifica Filium tuum . Utique cum et horam uenisse commemoret, et clarificari petat, quomodo nisi secundum carnis assumptionem locutum eum conuenit estimari? Nam nec ulla sibi temporum prescripta momenta diuinitas habet, nec clarificatione indiget lumen eternum. Ergo in solo uero Deo Patre et Filium Dei solum uerum secundum 558 diuinitatis intelligimus unitatem, et in Iesu Christi nomine, quod ex uirgine natus accepit, incarnationis agnoscimus sacramentum.

 39. Quod si cum solum uerum Deum Patrem legunt, Filium cupiunt separare; ergo cum de Filii incarnatione legunt: Hic est lapis qui reprobatus est a uobis edificantibus, qui factus est in caput anguli; et infra: Non est aliud nomen sub celo datum hominibus, in quo oporteat [b 1Kb] nos saluos fieri , Patrem existimant ab impertiende nobis salutis beneficio separandum. At neque sine Patre salus, neque uita eterna sine Filio.



CAPUT III.

Arianis contra urgentibus Deos induci duos ex unitate substantie, respondetur pluralitatem ex diuersitate potius inferri, proindeque in ipsos recidere suam accusationem. Diuersitatem multiplicem in causa esse cur duo homines unus homo dici non possint; cum tamen omnes homines singulariter homo dicantar, ubi nature unitas indicatur. Solam in his naturam unam esse; at omnimodam in personis diuinis unitatem: a Patre igitur non separandum Filium; maxime cum ei debitam esse adorationem negare non audeant.


40. Sed asserunt Ariani: Si solum uerum Deum sicut Patrem, ita et Filium dicitis, et unius substantie Patrem et Filium confitemini, non unum Deum, sed duos deos inducitis; quia qui unius substantie sunt, non unus Deus, sed duo dii uidentur esse, sicut duo homines, aut due oues, pluresue dicuntur: homo autem et ouis nec duo homines dicuntur, nec due oues, sed unus homo, et una ouis.

41. Hec Ariani dicunt, et hac disputatione uersuta simpliciores capere nituntur. Tamen si legamus Scripturas diuinas, inueniemus pluralitatem magis  in ea cadere, que diuerse discreteque substantie sunt, hoc est, . Idque in Salomonis libris habemus expressum, eo loco scilicet in quo dicit: Tria sunt autem impossibilia intelligere, et quartum quod non cognosco; uestigia aquile uolantis, et uias serpentis super petram, et semitas nauis nauigantis, et uias uiri in iuuentute . Utique aquila et nauis et serpens unius non sunt generis atque nature, sed differentis discreteque substantie, et tamen tria sunt. Contra se igitur sua esse intelligunt argumenta testimoniis Scripturarum.

42. Itaque dicendo Patris et Filii discretam esse  substantiam, differentemque deitatem, duos utique ipsi deos asserunt: nos autem cum et Patrem confitemur, et Filium; asserendo tamen unius esse deitatis non duos deos, sed unum Deum dicimus. Et hoc Dominicis eloquiis approbamus; quia ubi plures sunt, ibi aut nature aut uoluntatum et operationum est differentia. Denique ut suis sibi testimoniis reuincantur, duo homines dicuntur; quia licet unius nature sint iure nascendi, tamen et tempore et cogitatione et opere et loco distant: et ideo non potest unus homo dici in significatione et numero duorum; quia unitas non est, ubi est diuersitas: unus autem Deus dicitur, et Patris 559 et Filii ac Spiritus sancti gloria et plenitudo signatur.

43. Denique tanta ueritas unitatis est, ut etiam  quando natura sola generationis aut carnis significatur humane, et unus homo de multis dicatur, sicut habes: Dominus mihi adiutor, non timebo quid faciat mihi homo , id est, non una persona hominis, sed una caro, et una fragilitas generationis humane. Et addidit: Bonum est sperare in Domino, quam sperare in homine . Nec hic utique specialem hominem, sed generalem conditionem designauit. Denique statim subiecit de pluribus: Bonum est confidere in Domino, quam confidere in principibus . Sed ubi homo dicitur, nature interdum, ut supra diximus, communis inter omnes unitas significatur: ubi principes, uariarum quedam differentia potestatum est.

44. Sed inter homines aut in hominibus unius alicuius  rei unitas est, aut caritatis, aut cupiditatis, aut carnis, aut deuotionis et fidei: generalis autem unitas, et que in se secundum diuinitatis gloriam complectitur omnia, solius est Patris et Filii et Spiritus sancti.

45. Unde et Dominus cum diuersitatem inter se hominum designaret, qui nichil habent inter se quod possit ad unitatem indiuidue substantie pertinere: In lege uestra, inquit, scriptum est, quod duorum hominum testimonium uerum est . Et cum premisisset: Duorum hominum testimonium uerum est; ubi uenit ad suum et Patris testimonium, non dixit: uerum est testimonium nostrum, quia duorum deorum testimonium est; sed: Ego, inquit, sum qui testimonium perhibeo de me ipso, et testimonium perhibet de me, qui misit me, Pater . Supra  quoque similiter ait: Et si iudico ego, iudicium meum uerum est, quia solus non sum, sed ego et qui misit me Pater . Itaque et infra ut supra et Patrem significauit et Filium, nec pluralitatem admiscuit, nec diuine unitatem substantie separauit.

46. Euidens est igitur quia quod unius est substantie, separari non potest, etiamsi non sit singularitatis, sed unitatis. Singularitatem hanc dico, que Grece dicitur. Singularitas ad personam pertinet, unitas ad naturam. Ea uero que diuerse substantie sunt, non solum unum, sed etiam plura dici solere, [c 1Kb] licet iam et prophetico claruerit testimonio;  expressius tamen ipse Apostolus declarauit dicens: Nam etsi sunt qui dicantur dii, siue in celo, siue in terra . uides igitur quia hi qui ex diuersis substantiis sunt, et non ex unius ueritate nature, dii appellantur? Pater autem et Filius, quia unius substantie sunt, non duo dii, sed Unus Deus, Pater ex quo omnia, et unus Dominus iehsu Christus, per quem omnia . Unus, inquit, Deus Pater, et unus Dominus iehsu; et supra: Unus Deus, non duo dii ; et infra: Unus Dominus, et non duo.

47. Pluralitas ergo excluditur, non unitas sequestratur. Sed quemadmodum cum legimus Dominum Iesum, nec Patrem, ut supra diximus , a dominationis iure secernimus, quod ei commune 560 cum Filio est: ita cum legimus solum uerum  Deum Patrem, nec Filium a solius ueri Dei iure possumus separare, quod ei commune cum Patre est.

48. Aut dicant quid aliud sentiant, quidue arbitrentur, cum legimus: Dominum Deum tuum adorabis, et ipsi soli seruies , utrum Christum non adorandum, et Christo non existiment seruiendum? Quod si illa que adorauit eum Chananea , impetrare meruit quod poposcit; et Paulus apostolus, qui seruum se Christi prima scriptorum suorum prefatione profitetur , apostolus esse meruit, non ab hominibus neque per hominem, sed per Iesum Christum; dicant quid arbitrentur sequendum, utrum cum Ario malint sibi societatem esse perfidie; ut solum et uerum Deum Christum negando, ostendant quia nec adorandum  eum, nec seruiendum ei iudicent: an uero consortium malint habere cum Paulo, qui seruiendo atque adorando etiam Christum, utique solum uerum Deum uoce affectuque non diffitebatur, quem pio seruitio fatebatur.



CAPUT Iu.

Obiiciebatur ab hereticis Christum Patri adorationem exhibuisse. At reponitur et hoc referendum ad humanitatem, ut ex loci examine manifestatur: illic tamen addita esse diuinitatis testimonia, quod in aliis etiam Christi operibus factum uidemus.

49. [Alias cap. II.] Quod si quis dicat quoniam Deum Patrem adorat et Filius, quia scriptum est: uos adoratis quod nescitis, nos adoramus quod scimus ; consideret quando, et apud quem, et  cuius suscepto loquatur affectu.

50. Denique et in superioribus non immerito premissum est, quia iehsu fatigatus ex itinere sedebat, et a Samaritana bibere postulabat; quia secundum carnem hominis loquebatur: nam secundum diuinitatem nec fatigari poterat, nec sitire .

51. Deinde cum Samaritana quasi Iudeum appellaret, et prophetam putaret; quasi Iudeus qui spiritaliter  mysteria Legis doceret, respondit: uos adoratis quod nescitis, nos adoramus quod scimus. Nos, inquit, hoc est, se hominibus copulauit. Quomodo autem nisi secundum carnem hominibus copulatur? Et ut ostenderet quia secundum incarnationem responderat, addidit: Quia salus ex Iudeis est .

52. Sed statim post hoc sequestrauit [a 1Kb] hominis affectum, dicens: ueniet hora, et nunc est, quando ueri adoratores adorabunt Patrem . Non dixit: Adorabimus. Quod utique dixisset, si consortium nostri subiret obsequii.

53. uerum cum legerimus quod Maria adorauit eum , intelligere debemus quod non potest per eamdem naturam et adorare quasi seruus, et adorari quasi Dominus: sed potius quia  ut homo inter homines adorare dicitur, et quasi [b 1Kb] Dominus a famulis adoratur.

54. Multa ergo secundum incarnationis legimus et credimus sacramentum, sed in ipsa 561 nature humane affectione maiestatem licet spectare diuinam. Fatigatur ex itinere iehsu, ut reficiat fatigatos: [c 1Kb] petit bibere, sitientibus potum spiritalem daturus: esurit, cibum salutis esurientibus traditurus: moritur, uiuificaturus: sepelitur, resurrecturus: tremulo pendet in ligno, confirmaturus trementes: celum caligine obducit, ut illuminet: terras tremefacit, ut solidet: maria conturbat, ut mitiget: reserat tumulos mortuorum, ut ostendat domicilia esse uiuorum: creatur ex uirgine, ut ex Deo natus esse credatur: nescire se simulat, ut scire faciat nescientes: adorare  quasi Iudeus dicitur, ut quasi uerus Deus Filius adoretur.



CAPUT u.

Dominica ad Zebedei filiorum matrem uerba ingerentibus Ambrosius respondet, quod Christus mestitia illam afficere noluerit, clementie fuisse. Affertur huiusce indulgentie causa multiplex. Moluisse igitur Dominum petitionis illius concessionem ad Patrem remittere, quam eamdem impossibilem pronuntiare: nec tamen Christo incommodare suum responsum, tum ex ipsis eiusdem uerbis, tum ex aliorum locorum comparatione ostenditur.

55. Quomodo, inquiunt, Filius Dei solus uerus Deus potest esse similis Patri, cum ipse dixerit filiis Zebedei: Calicem quidem meum bibetis, sedere autem ad dexteram meam uel ad sinistram non est meum  dare uobis, sed quibus paratum est a Patre meo ? Hoc igitur uestrum diuine, ut uultis, [d 1Kb] inequalitatis est argumentum; cum in eo magis uenerari Domini clementiam, adorare gratiam deberetis: si tamen uirtutis atque sapientie Dei profunda secreta possetis aduertere.

56. Considerate enim [e 1Kb] que cum filiis et pro filiis petat. Mater est utique, cui pro filiorum honore  sollicite immoderatior quidem, sed tamen ignoscenda mensura uotorum est. Atque mater etate longeua, studio religiosa, solatio destituta: que tunc temporis quando uel iuuanda uel alenda foret ualide prolis auxilio, abesse sibi liberos patiebatur, [a 1Kb] et uoluptati sue mercedem sequentium Christum pretulerat filiorum: qui prima uoce uocati a Domino, ut legimus , relictis retibus et patre, secuti sunt eum.

57. Hec igitur studio materne sedulitatis indulgentior, obsecrabat Saluatorem, dicens: Dic ut sedeant hi duo filii mei, unus ad dexteram tuam, et alter ad sinistram in regno tuo . Etsi error, pietatis tamen error est; nesciunt enim materna uiscera patientiam: [b 1Kb] etsi uoti auara, tamen  ueniabilis cupiditas, que non pecunie est auida, sed gratie: nec inuerecunda petitio, que non sibi, sed liberis consulebat. Matrem considerate, matrem cogitate.

58. Sed nichil mirum si uilis uobis uidetur circa filios 562 affectus parentum, qui etiam omnipotentis Patris uilem putatis esse circa unigenitum Filium caritatem. Dominus celi atque terrarum uerecundabatur , uerecundabatur, inquam, et ut ipsius uerbo utar, confundebatur matri pro filiis postulanti etiam sue sedis consortium denegare: uos eterni Dei Filium proprium interdum pro ministerio stare contenditis, [c 1Kb] interdum famulatorium, hoc est, non ex maiestatis unitate, sed ex Patris preceptione  uultis eius esse consessum; et negatis hoc Deo uero Dei Filio, quod ille hominibus aperte noluit denegare.

59. Considerabat enim matris dilectionem, que filiorum mercede grandeuam solabatur senectam, et desideriis licet fessa maternis, carissimorum pignorum tolerabat absentiam.

60. Considerate etiam feminam, hoc est, sexum fragiliorem, quem Dominus propria nondum confirmauerat passione. Considerate, inquam, Eue illius prime mulieris heredem transfusa in omnes immoderate cupiditatis successione labentem, quam Dominus adhuc proprio sanguine non redemerat, nondum inolitam affectibus omnium immodici contra fas honoris appetentiam suo cruore diluerat. Hereditario  igitur mulier delinquebat errore.

61. Et quid mirum si mater pro filiorum suorum, [d 1Kb] quod est tolerabilius quam pro se; quando etiam apostoli ipsi inter se, sicut legimus , de sui prelatione certabant?

 62. Non debuit igitur medicus omnium destitutam matrem, et egram adhuc mentem pudoris conuicio sauciare; ne postulato sibi superbius denegato, quasi immoderate petitionis damnata mereret.

63. Denique Dominus [e 1Kb] qui honorandam sciret esse pietatem, non mulieri, sed filiis eius respondit dicens: Potestis bibere calicem, quem ego bibiturus sum? Dicentibus autem illis: Possumus; ait illis iehsu: Calicem quidem meum bibetis; sedere autem ad dexteram meam uel ad sinistram non est meum dare uobis, sed quibus paratum est a Patre meo .

64. Quam patiens et clemens Dominus, quam alta sapientia et bona caritas! uolens enim ostendere quia non perfunctoriam rem aliquam discipuli postularent,  sed eam quam impetrare non possent, [f 1Kb] prerogatiuam eius paterne honorificentie reseruauit: non metuens, ne quid iuri proprio derogaret, qui non rapinam arbitratus est esse se equalem Deo ; simul diligens discipulos, quia, sicut habes, usque in finem dilexit eos , noluit iis quos diligeret, uideri quod peterent denegasse: sanctus et bonus Dominus, qui mallet aliquid dissimulare de iure, quam de caritate deponere: Charitas enim patiens est, benigna est, non emulatur, non inflatur, non querit que sua sunt .

563 65. Denique ut agnoscatis non infirmitatis, sed indulgentie esse, quia dixit: Non est meum dare uobis; ubi sine matre filii Zebedei rogant, nichil de Patre dixit; sic enim habes: Non est meum dare  uobis, sed quibus paratum est . Ita Marcus euangelista posuit. Ubi uero mater pro filiis rogat, hoc est, secundum Mattheum: Non est, inquit, meum dare uobis, sed quibus paratum est a Patre meo , hic addidit: A Patre meo; quia maiorem indulgentiam maternus poscebat affectus.

66. Quod si putant, dicendo: Quibus paratum est a Patre meo, quia, aut, Patri plus tribuit, aut sibi aliquid derogauit; dicant utrum et illic putent Patri aliquid derogatum, quia dixit in Euangelio Filius de Patre: Pater non iudicat quemquam .

67. Quod si [g 1Kb] sacrilegum putamus credere quia Pater ita iudicium detulit Filio, ut ipse non habeat;  habet enim, nec potest amittere quod habet naturaliter diuina maiestas: sacrilegum utique estimare debemus quia non potest Filius dare quidquid aut homines mereri possunt, aut queuis accipere creatura; presertim cum ipse dixerit: Ego ad Patrem  uado, et quodcumque ab eo petieritis in nomine meo, hoc faciam . Si enim quod Pater dare potest, Filius non potest, mentita est ergo ueritas, et non potest facere quidquid in nomine eius Pater fuerit obsecratus. Nec enim ideo dixit: Quibus paratum est a Patre meo, ut tantummodo a Patre poscatur: nam omnia quecumque a Patre fuerint postulata, se donare memorauit. Denique non dixit: Quodcumque a me petieritis, [a 1Kb] hoc faciam; sed: Quodcumque ab eo petieritis in nomine meo, hoc faciam.



CAPUT uI.

Accuratius propositam soluturus obiectionem, contendit memoratam petitionem, si modo in se impossibilis non fuit, possibilem fuisse Christo; maxime cum ipsi omne iudicium Pater dederit, quod sine ulla imperfectionis nota intelligendum. Attamen idem postulatum inter impossibilia censendum probat. Quod ut omnino esset possibile, tunc responsum Christi secundum naturam humanam accipiendum tradit, ac loci explicatione declarat. Denique iterum suam confirmat de sessionis huius impossibilitate responsionem.


68. Quero nunc utrum possibile aliquid humane conditioni, aut alicui creature, an impossibile putent a Zebedei coniuge et filiis postulatum? Si possibile, quomodo ad sinistram suam uel ad dexteram impertiende apostolis sedis non habuit potestatem, qui omnia fecit esse, que non erant?  Aut quomodo non poterat iudicare de meritis hominum, cui Pater dedit omne iudicium?

69. Notum est quemadmodum dederit : nam quomodo quasi indigens accepit Filius, qui omnia creauit ex nichilo? Quorum igitur naturas fecerat, eorum iudicium non habebat? Dedit autem Pater Filio omne iudicium; Ut omnes, inquit, honorificent Filium, sicut honorificant Patrem . Non igitur potentia Filii, sed cognitio nostra proficit: neque aliquid ad substantiam 564 eius accedit, sed ad nostram utilitatem, quod a nobis cognoscitur; ut cognoscendo Dei Filium, uitam habeamus eternam .

70. Cum autem in cognitione Filii Dei honor illius, noster autem non illius sit profectus, si quis putat  quia Dei uirtus illo honore cumulatur, necesse est etiam Deum Patrem credat posse cumulari; quia et ipse per cognitionem nostram clarificatur sicut Filius, iuxta quod scriptum est, dicente Filio: Ego te clarificaui super terram . Ergo si possibile aliquid erat quod petebatur, in potestate utique Filii fuit.

71. Sed tamen ostendant, si possibile putant, qui de hominibus aut ceteris creaturis, aut ad dexteram, aut ad sinistram Dei sedeat; Pater enim dicit Filio: Sede ad dexteram meam . Itaque si quis ad dexteram Filio sedet, inter ipsum utique  et Patrem, ut humano usu loquamur, Filius medius reperitur.

72. Non ergo possibile homini aliquid petebatur, sed noluit dicere quod homines sedere secum non possint; si quidem diuinam suam gloriam celari, priusquam resurgeret, non diuulgari cupiebat. Nam et supra cum inter famulos suos Moysen et Eliam apparuisset in gloria, monuerat discipulos, ne cui dicerent, quod uidissent .

73. Itaque si possibile non erat hominibus uel creaturis ceteris hoc mereri, non debet uideri Filius minus posse, quia non dedit apostolis, quod nec Pater hominibus uel creaturis ceteris dedit. Aut dicant cui horum dederit Pater. Non utique angelis, de quibus Scriptura dicit quia omnes angeli  stabant in circuitu sedis . Denique Gabriel se stare dixit, sicut habes: Ego sum Gabriel, qui asto ante Dominum .

74. Non ergo angelis, non senioribus qui adorant sedentem; illi enim non super sedem maiestatis sedent: sed, ut dixit Scriptura, in circuitu sedis; sedes enim alie uiginti et quatuor sunt, ut habes in Apocalypsi Ioannis: Et supra sedem uiginti quatuor seniores sedentes . In Euangelio quoque ipse Dominus dicit: Cum sederit Filius homnis in sede maiestatis sue, sedebitis et ipsi super sedes duodecim, iudicantes duodecim tribus Isrel . Non ergo sedis sue dixit apostolis dari posse consortium, sed alias illas sedes esse duodecim; quas tamen non pro corporali consessu, sed pro  successu spiritalis gratie estimare debemus.

75. Denique in libro Regnorum dixit Micheas propheta: uidi Dominum Deum Isrel sedentem super thronum suum, et omnis militia celi stabat circa eum, ad dexteram eius et ad sinistram . Quomodo igitur stantibus angelis ad dexteram uel ad sinistram Domini Dei, stante omni militia celesti, sedebunt homines ad dexteram Dei, uel ad sinistram, quibus pro uirtutis premio angelorum similitudo promittitur, sicut Dominus dicit: Eritis sicut angeli in celo ? Sicut angeli, dicit, non plus quam angeli.

76. Si ergo nichil plus dedit Pater quam Filius, nichil utique minus dedit Filius quam Pater: nichil igitur minus Filius potest quam Pater.

 77. Ponite tamen possibile impetratu hominibus 565 quod posceretur, quid est quod ait: Sedere autem ad dexteram meam uel ad sinistram non est meum dare uobis ? Quid est meum? Supra dixit: Calicem quidem meum bibetis; infra posuit: Non est meum dare uobis; et supra meum, et infra meum dixit, nec immutauit. Ergo superiora docent propter quid dixerit meum.

78. Rogatus enim a muliere quasi homo, ut ad dexteram uel ad sinistram suam filios eius sedere pateretur; quia illa quasi hominem rogauerat, et Dominus quasi tantummodo homo de sua passione  respondit: Potestis bibere calicem, quem ego bibiturus sum ?

79. Itaque quia secundum carnem de passione sui corporis loquebatur, demonstrare uoluit quod secundum carnem quidem subeunde passionis nobis exemplum ac similitudinem derelinqueret, secundum humanam autem conditionem non sedis superne consortia donaret. Hoc est enim quod dixit: Non est meum; sicut alibi: Mea doctrina non est mea ; non est enim, inquit, [a 1Kb] secundum carnem mea: quia que diuina sunt, non sunt carnis eloquia.

80. Indulgentiam autem suam circa discipulos quos diligeret, quam expresse reuelauit, premittens: Calicem quidem meum bibetis? Etenim quia  non debebat id dare quod petierant, aliud proposuit; ut prius commemoraret quid iis tribueret, quam quid negaret: quo magis equitatem sibi petitionis, quam studium Dominice liberalitatis intelligerent defuisse.

81. Calicem quidem, inquit, meum bibetis, hoc est, passionem quidem que carnis mee est, non negabo; quod enim humane assumptionis habeo, potestis imitari: donaui uobis uictoriam passionis, hereditatem crucis: Sedere autem ad dexteram meam, uel ad sinistram, non est meum dare uobis. Non dixit: Non est meum dare, sed, non est meum dare uobis, hoc est, non sibi potestatem deesse asserens, sed meritum creaturis.

82. Accipe aliter: Non est meum dare uobis. Quod est, non est meum, qui ueni [b 1Kb] humilitatem  docere: non est meum, qui ueni non ministrari, sed ministrare: non est meum, qui iustitiam seruo, non gratiam.

83. Denique ad Patrem referens, addidit: Quibus paratum est; ut ostenderet Patrem quoque non petitionibus deferre solere, sed meritis, quia Deus personarum acceptor non est . Unde et Apostolus ait: Quos presciuit, et predestinauit ; non enim ante predestinauit, quam presciret: sed quorum merita presciuit, eorum premia predestinauit.

84. Iure igitur reprehenditur mulier, que et impossibilia et speciali quodam priuilegio ab eo Domino postulauit, qui ea que sanctis iudicauit esse donanda, non duobus apostolis, sed omnibus discipulis,  etiam sine cuiusquam precatione, uoluntaria sui largitate contulerit, sicut scriptum est: Duodecim uos sedebitis super sedes, iudicantes duodecim tribus Isrel .

566 85. Ergo etiamsi possibile putemus postulatum fuisse, calumnie locus non est; tamen cum  legerim Seraphim stare , quomodo possum quod homines ad dexteram uel ad sinistram Filio Dei sedeant, arbitrari? Supra Cherubim Dominus sedet, sicut habes: Qui sedes super Cherubim, appare ; quomodo apostoli super Cherubim sedebunt?

86. Et hoc tamen colligo non ex meo ingenio, sed ex Dominice uocis oraculo; ipse enim Dominus in posterioribus apostolos commendans Patri, ait: Pater, quos dedisti mihi, uolo ut ubi ego sum, et illi sint mecum . Utique si iudicasset quia diuinam sedem Pater hominibus daret, dixisset: uolo ut ubi ego sedeo, et illi sedeant mecum; Sed uolo, inquit, ut sint mecum, non ut sedeant mecum; et ubi ego, non quomodo ego.

 87. Deinde sequitur: Ut uideant claritatem meam. Nec hic dixit: Ut habeant claritatem meam, sed ut uideant; seruus enim uidet, Dominus possidet; sicut et Dauid docuit dicens: Ut uideam [c 1Kb] uoluptatem Domini . Et ipse Dominus in Euangelio reuelauit asserens: Beati mundi corde, ipsi enim Deum uidebunt . uidebunt, inquit, non super Cherubim cum Deo sedebunt.

88. Desinant ergo uiliora secundum diuinitatem estimare de Dei Filio, ne uiliora quoque de Patre estiment. Qui enim male crediderit de Filio, non potest bene sentire de Patre: [d 1Kb] qui male crediderit de Spiritu, non potest bene sentire de Filio. Ubi enim una dignitas, una gloria, una caritas, una maiestas est; in commune derogatur, quidquid  in aliquo putaueris derogandum: iam enim non erit plenitudo quam discernas et diuidas in aliquas portiones.



CAPUT uII.

Obiectio petita ex hoc loco: Dilexisti eos, sicut et me dilexisti, ut diluatur, primo Arianorum expositionis impietas demonstratur, deinde comparantur eadem uerba cum similibus, ac demum totus locus consideratur. Hinc deducitur Christi missionem, etsi secundum carnem accipienda est, illi non officere. Quo probato, qui fiat diuina missio describitur.

89. [Alias cap. III.] Exsistunt tamen, Imperator auguste, qui hanc diuine unitatem substantie negare cupientes, extenuare studeant Patris et Filii  caritatem; quia scriptum est: Et dilexisti eos, sicut et me dilexisti . Quod cum dicunt, qui aliud agunt, nisi inter Dei Filium et homines equalitatem quamdam comparationis inducunt?

90. Numquid sic diligi possunt a Deo homines quemadmodum Filius, in quo complacuit Pater? Ille  per se complacet, nos per ipsum: in quibus enim Deus Filium suum ad imaginem suam cernit, eos per Filium adsciscit in gratiam filiorum; ut quemadmodum per imaginem ad 567 imaginem sumus, sic per generationem Filii in adoptionem uocemur. Alius igitur nature amor sempiternus, alius gratie.

91. Aut si ex uerbis faciunt questionem, quia scriptum est: Et dilexisti eos, sicut et me dilexisti; et comparationem factam putant: ergo et illud comparatiue dictum putant: Estote misericordes, sicut et Pater uester qui est in celis, misericors est ; et alibi: Estote perfecti, sicut et Pater meus, qui in celis est, perfectus est . Quod si ille secundum plenitudinem maiestatis sue perfectus est, nos autem perfecti [a 1Kb] secundum uirtutis accedentis  profectum; etiam Filius diligitur a Patre secundum semper manentis plenitudinem caritatis: in nobis autem caritatem Dei uirtutis emeretur profectus.

92. uides igitur quam [b 1Kb] gratiam Deus dederit hominibus, et tu Patris et Filii uis dissoluere naturalem et indiuiduam caritatem; et tu uerba adhuc discutis, ubi unitatem maiestatis aduertis?

93. uide totum hunc locum, ex cuius affectu loquatur; habes enim dicentem ipsum: Clarifica me, Pater, claritate ea quam habui, priusquam mundus esset, apud te . [c 1Kb] uide quia ex primi hominis loquatur affectu; quia nobis ea petitione deposcit, que ante peccatum in paradiso homo meminerit esse collata, ut et latroni in passione memorauit: Amen, amen dico tibi, hodie mecum eris in  paradiso . Hec est ante mundum claritas. Mundum autem pro hominibus dixit, sicut habes: Ecce mundus totus post ipsum abit ; et alibi: Ut cognoscat hic mundus quia tu me misisti .

94. Et tamen ut scires magnum Deum et salutarem et omnipotentem Dei Filium; [d 1Kb] indicium sue maiestatis admiscuit dicendo: Et mea omnia tua sunt, et tua mea . Omnia habet, et tu missum esse ad iniuriam deriuas?

95. Qui si secundum carnem non accipis missum, ut Apostolus dixit , et ex uerbo simplici preiudicium struis, quo dicas inferiores a superioribus mitti solere: quid ad illa respondes, quia Filius ad homines missus est? Nam si minorem putas  eum qui mittitur, eo uidelicet a quo mittitur; disce quod et minor maiorem misit, [e 1Kb] et maiores ad minores missi sunt. Nam et Tobias Raphelem archangelum misit , et angelus ad Balaam missus  est , et Dei Filius ad Iudeos .

96. Numquid ergo minor etiam Iudeis Dei Filius, ad quos mittebatur? De ipso enim scriptum est: Nouissime autem misit eis filium suum unicum dicens: uerebuntur filium meum . Et uide quia ante seruos, postea filium nominauit; ut scias quod Deus Filius unigenitus secundum diuinitatis potentiam nec nomen habet, nec consortium commune cum seruis: reuerendus mittitur, non cum famulis conferendus.

568 97. Et bene addidit, meum, ut non unus de multis, nec degeneris nature, nec minoris alicuius potestatis: sed uerus a uero, et paterne imago uenisse substantie crederetur.

 98. Esto tamen, minor sit qui mittitur, eo a quo mittitur; ergo et Pilato minor Christus, quoniam Pilatus misit eum ad Herodem. [f 1Kb] Sed sermo non preiudicat potestati: Scriptura, que missum dicit a Patre, missum dicit a preside.

99. Unde si sobrie de Dei Filio que digna sunt, opinemur; ideo missum intelligere debemus, quia ex illo incomprehensibili inenarrabilique secreto maiestatis profunde dedit se comprehendendum pro captu nostro mentibus nostris Dei uerbum, non solum cum se exinaniret, sed etiam cum habitaret in nobis, sicut scriptum est: Quoniam inhabitabo in illis . Denique et alibi habes quia Deus dixit: uenite, descendamus, et confundamus linguas eorum . Non enim Deus de loco  aliquando descendit, qui ait: Ego celum et terram compleo ; sed in eo descendere uidetur, si nostros Dei uerbum penetret affectus, sicut dixit propheta: Parate uiam Domino, rectas facite semitas eius; ; ut quemadmodum ipse promisit, ueniens cum Patre, apud nos faciat mansionem. Euidens est igitur quomodo ueniat.



CAPUT uIII.

Christo in quantum uerus est Dei Filius, Dominum non esse, sed in quantum homo est; ut uerbis eiusdem modo Patrem, modo Dominum compellantis significatur. Quot hereses uno iugulentur Scripture uersiculo. Distinguenda igitur que Christo uel ut Dei uel ut Dauidis filio conueniant; illi enim sub ultimo tantum nomine ascribendum, quod seruus fuerit. Ad extremum complures locos demonstrat non nisi secundum incarnationem accipi posse.


100. Unde et euidens est quomodo dominum dicat,  quem Patrem nouit; ait enim: Confiteor tibi, Pater, Domine celi et terre . Ante Patrem dixit Sapientia suum, postea creature Dominum nuncupauit. Itaque dominatum non esse ubi uera progenies est, ipse Dominus ostendit in Euangelio suo, dicens: Quid uobis uidetur de Christo? cuius Filius est? Dicunt ei: Dauid. Ait illis iehsu: Quomodo ergo Dauid in spiritu uocat eum Dominum, dicens: Dixit Dominus Domino meo: Sede a dextris meis? Et addidit: Si ergo Dauid in spiritu uocat eum Dominum, quomodo filius eius est? Et nemo poterat ei respondere uerbum .

101. O quam caute propter Arianos etiam in hoc testimonio Dominus fidei prospexit! Non enim dixit: uocat eum spiritus dominum: sed quia Dauid dixit in  spiritu; ut cuius secundum carnem 569 Filius est, Dauid scilicet, eius etiam secundum diuinitatem et Dominus et Deus crederetur. uides igitur quia nomen [a 1Kb] pietatis et dominii discretum est.

102. Et bene Dominus suum quidem Patrem celi autem et terre Dominum predicauit; ut tu cum legis et Patrem et Dominum, intelligas Patrem Filii, et Dominum creature. In alio prerogatiua nature est, in alio auctoritas potestatis; formam enim serui accipiens, eo utique Dominum uocat, quo seruitutem suscepit, equalis in Dei forma, seruus in corporis: seruitus enim carnis, dominatus autem diuinitatis est. Unde et Apostolus ait: Deus Domini nostri Iesu Christi, pater glorie , hoc est, Deum assumptionis humane asserens, Patrem autem glorie.  Num enim duos filios habuit Deus Christum et gloriam? Minime. Ergo si unus Dei Filius Christus, utique Christus est gloria. Quid autem ei derogas, qui Patris gloria est?

103. Si ergo et Filius gloria est, et Pater gloria; quia Pater glorie non potest aliud esse quam gloria: non diuisio gloriarum, sed una est gloria. Itaque ad proprietatem nature gloria refertur, dominatus autem ad suscepti corporis seruitutem. Si enim caro etiam iusti anime subdita est, sicut scriptum est: Castigo corpus meum, et seruituti redigo , quanto magis subiecta et diuinitati, de qua dicitur: Quoniam uniuersa seruiunt tibi ?

104. Una autem questione et Sabellianos et Photinianos et Arianos Dominus exclusit. Nam cum Dominum  dixisse Domino dicit, Sabellius excluditur, qui eumdem Patrem uult esse quem Filium. Excluditur Photinus, [b 1Kb] qui secundum carnem iudicat; quia dominus Dauid regis non poterat esse, nisi qui Deus  est; scriptum est enim: Dominum Deum tuum adorabis, et illi soli seruies . Numquid contra Legem propheta sentiret, qui sub Lege regnaret? Excluditur Arius, qui Filium sedere audit ad dexteram Patris; ut si ex usu argumentetur humano, ipse se perimat, et uenenum sacrilege disputationis sue in se refundat, [c 1Kb] ut dum inequalitatem Patris et Filii ex consuetudine hominum interpretatur, in utroque a uero deuius, eum preferat cui derogat, confessurus priorem quem audit ad dexteram. Excluditur etiam Manicheus: non enim negat esse se Dauid filium secundum carnem; ut pote qui clamantibus cecis: Iesu, fili Dauid, miserere nobis ; et delectatus est fide, et stetit et curauit eos: sed negat hoc sue esse eternitatis, si Dauid solius filius  a perfidis nominetur.

105. Nam Filius Dei est contra [d 1Kb] Hebionem, Filius Dauid est contra Manicheos: Filius Dei est contra Photinum, Filius Dauid est contra Marcionem: Filius Dei est contra Paulum Samosatenum: 570 Filius Dauid est contra ualentinum: Filius Dei est contra Arium atque Sabellium gentilis erroris heredes: Dominus Dauid est contra Iudeos, qui Dei Filium in carne cernentes, hominem tantummodo impio furore credebant.

106. Sed Ecclesiastica fide et Dei Patris et Dauid idem atque unus est Filius; quia incarnationis Dei mysterium uniuerse salus est creature; secundum quod scriptum est: Ut sine Deo pro omnibus gustaret mortem , id est, quod creatura omnis  sine passione aliqua diuinitatis Dominici sanguinis redimenda sit pretio, ut alibi habet: Omnis creatura liberabitur a seruitute corruptionis .

107. Aliud est igitur secundum diuinam substantiam, aliud secundum susceptionem carnis Filium nominari: nam secundum generationem diuinam Deo Patri equalis est Filius, et secundum susceptionem corporis Deo Patri seruus est; quia formam serui, inquit , accepit: unus tamen atque idem est Filius. Contra autem sancto patriarche Dauid secundum gloriam suam Dominus est, secundum corporalis successionis seriem filius est, [e 1Kb] non deficiens a se, sed nostre ius sibi adoptionis acquirens.

108. Nec solum ex genere Dauid seruitutem suscepit  in persona hominis; [f 1Kb] sed etiam ex nomine, sicut habes: Inueni Dauid seruum meum; et alibi: Ecce ego mittam ad uos seruum meum , Oriens nomen est ei . Et ipse Filius  ait: Sic dicit Dominus, qui finxit me ex utero seruum sibi, et dixit mihi: Magnum tibi est uocari puerum meum. Ecce posui te in testamentum generis mei, in lucem gentium; ut sis in salutem usque ad extremum terre . Cui hoc dicitur, nisi Christo? qui cum in forma Dei esset, exinaniuit se, et formam serui accepit . Quid est in Dei forma, nisi in diuinitatis plenitudine?

109. Disce igitur quid sit: Formam serui accepit, id est, plenitudinem perfectionis humane, plenitudinem obedientie. Ideoque dicit in psalmo trigesimo: Statuisti in loco spatioso pedes meos. Super omnes inimicos meos factus sum opprobrium. Illustra faciem tuam super [a 1Kb] seruum tuum . Seruus dictus est homo, in quo sanctificatus est:  seruus homo, in quo unctus est: seruus homo, in quo factus sub Lege, factus ex uirgine est; et ut compendio dicam, seruus dictus est, in quo matrem habet, sicut scriptum est: O Domine, ego seruus tuus, ego seruus tuus, et filius ancille tue ; et alibi: Afflictus sum et humiliatus sum nimis .

110. Quis nimis humiliatus est, nisi Christus, qui uenit ut omnes liberaret per obedientiam? Sicut enim per inobedientiam unius hominis peccatores constituti sunt plurimi, ita et per unius obedientiam iusti constituentur multi . Quis calicem 571 salutarem  accepit, Christus princeps sacerdotum, an Dauid, qui neque sacerdotium habuit, neque passionem subiit? Quis sacrificauit  hostiam laudis?

111. Sed si hoc parum est, accipe aliud: Custodi animam meam, quoniam ego sanctus sum . Numquid de se hoc diceret Dauid? Sed ille dicit, qui ait: Non derelinques animam meam in inferno, nec dabis sanctum tuum uidere corruptionem . Idem ergo utrumque dicit.

112. Addidit uero: Saluum fac seruum tuum ; et infra: Da postestatem puero tuo, et filio ancille tue ; et alibi, id est, in Ezechiele: Et suscitabo super eos pastorem unum, et reget eos seruus meus Dauid. Ipse pascet eos, et erit eorum pastor: et ego Dominus ero illis in Deum, et seruus meus Dauid in medio eorum princeps . Utique Dauid iam defunctus erat, filius  Iesse. De Christo itaque dicit, qui propter nos filius ancille factus est, secundum formam hominis; nam secundum diuinam generationem non matrem habet, sed Patrem: nec corporalis uentris est fructus, sed sempiterna Dei uirtus.

113. Ergo etiam illud cum legimus quia dixit Dominus: Tempus meum nundum impletum est , et: Adhuc modicum uobiscum sum , et: uado ad eum qui misit me , et: Clarificatus est Filius hominis , ad incarnationis sacramentum referre debemus. Cum autem legimus: Et Deus clarificatus est in eo, et Deus clarificauit eum ; quid ibi est questionis, ubi et Filius clarificatur a Patre, et Pater clarificatur a Filio?

114. Denique ut fidem unitatis et copulam Trinitatis aperiret, etiam ab Spiritu clarificandum esse se dixit, sicut habes: Ille de meo accipiet, et clarificabit me . Clarificat ergo Dei Filium etiam Spiritus sanctus. Quomodo igitur ipse dixit: Si ego clarificauero me ipsum, claritas mea nichilum est ? Ergo nichil est claritas Filii? Sacrilegum est dicere, nisi referas ad carnem; quia  ex persona hominis Filius loquebatur, eo quod comparatione diuinitatis nulla est carnis claritas.

115. Desinant igitur impie obiicere, quod in suam perfidiam retorquetur. Dicunt enim: Scriptum est: Nunc clarificatus est Filius hominis . [b 1Kb] Non nego scriptum: Clarificatus est Filius hominis; sed uideant quid sequatur: Et Deus clarificatus est in eo. Ego excusationem habeo de Filio hominis, ille de Patre non habet; quia Pater non suscepit carnem. Excusationem habeo, et non utor: ille non habet, et calumniatur. Aut simpliciter me patiatur intelligere, aut ad carnem referre que carnis sunt. Pia mens, que leguntur secundum carnem diuinitatemque, distinguit: sacrilega confundit, et ad diuinitatis detorquet iniuriam, quidquid secundum humilitatem  carnis est dictum.



572 CAPUT IX.

Iudaico more ordinem uerborum: In nomine Patris et Filii et Spiritus sancti, obiicientibus, preter responsum quod uir sanctus indicat a se iam datum, regerit etiam Filium ante Patrem sepe locari.

116. [Alias cap. Iu.] Quid quod etiam more Iudaico falsi et impudentes interpretes Ariani uerborum sunt diuinorum, dicentes usque adeo aliam Patris, aliam Filii, aliam Spiritus sancti esse potestatem, ut scriptum sit: Ite, docete omnes gentes, baptizantes eos in nomine Patris et Filii et Spiritus sancti ; et ex uerborum ordine differentiam diuine faciunt potestatis?

 117. Ego autem licet hoc ipsum testimonium in superioribus libris pro unitate asseruerim maiestatis ac nominis, tamen si hinc faciunt questionem, possum testimoniis asserere Scripturarum in plerisque locis prius Filium nominatum, postea Patrem dictum. Numquid igitur quia Filii significatio ante premissa est, uerborum, ut Ariani uolunt, preiudicio Pater secundus a Filio est? Absit, inquam, absit.  Nescit hunc ordinem fides, nescit discretum Patris et Filii honorem. Non legi, non audiui, nec aliquem in Deo inueni gradum. Nusquam secundum, nusquam tertium Deum legi: primum legi, primum ac solum audiui .

118. Si ordinis exigimus superstitionem, nec ad dexteram Patris sedere Filius debet, nec primum se et principium debuit dicere. Male ergo Euangelista prius a uerbo, quam a Deo cepit, dicens: In principio erat uerbum, et uerbum erat apud Deum . Etenim iuxta humani ritus ordinem, prius Patrem debuit nominare. Nesciuit etiam Apostolus ordinem, qui ait: Paulus seruus Christi Iesu, uocatus apostolus, segregatus in Euangelium Dei ; et alibi: Gratia Domini nostri Iesu Christi, et caritas  Dei, et communicatio Spiritus sancti . Si uerborum persequamur ordinem, [a 1Kb] in primo Filium posuit, in secundo Patrem. Sed uerborum ordo sepe mutatur; et ideo non debes uel de ordine, uel de gradu Patri Deo et Filio eius facere questionem, cum secundum diuinitatem diuisio nulla sit unitatis.



CAPUT X.

Arianos ad gentiles palam transire, dum obiiciunt illa uerba: Qui in me credit, non in me credit, etc. uerus loci sensus explicatur, et ne credatur Dominus nostram in ipsum fidem prohibuisse, alias ut Deus, alias ut homo locutus ostenditur. Mox uariis eiusdem fidei effectibus prolatis in medium, alios quoque nonnullos locos eodem modo sumendos probat.

 119. Ad extremum ut christianos se non esse manifestent, negant in Christum esse credendum, dicentes scriptum esse: Qui in me credit, non credit in me, sed in eum qui me misit . Hanc ego exspectabam confessionem, quid me quibusdam ambagibus ludebatis? Sciebam mihi aduersum gentiles esse contentionem: 573 sed illi conuertuntur, uos non conuertimini. Illi si credant, saluum est sacramentum: uos perdidistis acceptum; et nec ceptum fortasse, sed fictum.

120. Scriptum est, inquiunt: Qui in me credit, non in me credit, sed in eum qui me misit. Sed uidete quid sequatur, et uidete sic quemadmodum se Dei Filius uult uideri; sequitur enim: Et qui uidet me, uidet eum qui me misit , hoc est,  quia Pater uidetur in Filio. Exposuit igitur id quod ante premisit, quia ille credit in Filium, qui confitetur et Patrem. Nam qui Filium nescit, nec Patrem nouit; omnis enim qui negat Filium, nec Patrem habet: qui confitetur Filium, et Filium, et Patrem habet.

121. Quid est ergo: Non credit in me? Non in id quod corporaliter cernitis, non in hominem tantummodo, quem uidetis: non enim in hominem tantummodo credendum asseruit, sed ut credas quia iehsu Christus ipse est Dei Filius et homo. Propter quod et utrumque ait: A meipso non ueni ; et alibi: Ego sum principium quod et loquor uobis . Quasi homo, a se non uenit: quasi Dei Filius non ex homine principium habet: sed sum, inquit, ipse principium quod et loquor uobis : neque humana, sed diuina sunt, que locutus sum.

122. Neque enim fas est credere quod negauerit in se esse credundum, cum ipse dixerit: Ut omnis qui credit in me, in tenebris non maneat ; et alibi: Hec est enim uoluntas Patris mei qui me misit, ut omnis qui uidet Filium et credit in eum, habeat uitam eternam ; et alibi: Creditis in Deum, et in me credite .

123. Nemo ergo Filium sine Patre accipiat, quia Filium legimus. Habet Patrem Filius, sed non temporalem,  non ex passione, non ex conceptione, non ex gratia. Generationem legi, non legi conceptionem. Et Pater dicit, genui ; non dicit, creaui: et Filius non creatorem suum Deum secundum eternitatem diuine generationis, sed Patrem nominat.

124. Se quoque nunc ex persona hominis, nunc in Dei maiestate significat: nunc unitatem sibi diuinitatis cum Deo Patre uindicans, nunc fragilitatem humane carnis assumens: nunc doctrinam suam se non habere, nunc uoluntatem suam se non querere: nunc testimonium suum uerum non esse, nunc uerum esse significans. Nam ipse dixit: Si ego testimonium perhibeo de me ipso, testimonium meum non est uerum . Et ipse in posterioribus ait:  Et si ego testimonium perhibeo de me, uerum est testimonium meum .

125. Quomodo igitur non est uerum testimonium tuum, Domine Iesu, cui qui credidit, in cruce licet positus, et inter confessi sceleris supplicia constitutus, merita latronis exuit, premia innocentis emeruit ?

126. Deceptus est ergo Paulus, qui ideo recepit oculos, quia credidit, quos amiserat, antequam crederet ?

127. Errauitne etiam iehsu Naue, qui ducem militie celestis agnouit? Sed posteaquam credidit, 574 statim uicit, dignus qui fidei prelio triumpharet. Denique non eratas acies in bella produxit, nec ariete, ceterisque tormentorum machinis, sed  tubarum septem sacerdotalium sono, murorum hostilium septa deposuit. Ita bellum immane confecit tube clangor, et infula sacerdotis .

128. uidit hoc meretrix, et que in excidio ciuitatis remedia desperaret salutis, quia fides uicerat, signa fidei atque uexilla Dominice passionis attollens, coccum in fenestra ligauit; ut species cruoris mystici que foret mundum redemptura, uernaret . [b 1Kb] Ita foris Iesu nomen fuit preliantibus ad uictoriam, intus species Dominice passionis periclitantibus ad salutem. Unde quia intellexit Rahab celeste mysterium, dicit Dominus in psalmo. Memor  ero Rahab et Babylonis, scientium me .

129. Quomodo ergo non est uerum testimonium tuum, Domine, nisi secundum fragilitatem hominum? Omnis enim homo mendax .

130. Denique ut secundum hominem dixisse se demonstraret, ait: Qui misit me Pater, ipse testimonium perhibet de me . uerum autem est testimonium secundum diuinitatem, sicut ipse ait: Et uerum est testimonium meum; quia scio unde ueni, et quo uado: uos autem nescitis unde ueni, et quo uado. uos secundum carnem iudicatis . Non ergo secundum diuinitatem, sed secundum hominem iudicant, qui putant Christo testificandi scientiam defuisse.

131. Ergo cum audis: Qui credit in me, non credit  in me; et: Qui misit me Pater, ipse mihi mandatum dedit ; didicisti [a 1Kb] quo id putes esse referendum. Denique mandatum quod esset, ostendit dicens: Pono animam meam, ut iterum sumam illam. Nemo tollit eam a me, sed ego pono eam a me ipso . uides ideo dictum, ut ostenderet liberam sibi ponende ac resumende anime potestatem, sicut ipse dixit: Potestatem habeo ponendi eam, et potestatem habeo iterum sumendi eam. Hoc mandatum accepi a Patre meo .

132. Siue igitur mandatum, siue, ut aliqui Latini codices habent, preceptum, non utique secundum diuinitatem, sed secundum [b 17Kb] incarnationem datur, ad subeunde uictoriam passionis.



CAPUT XI.

Quod Christus legatur nichil a se loqui, hoc referendum ad ipsius humanitatem. Quomodo etiam secundum diuinitatem audire ac uidere Patrem recte dicatur, exposito, Dei Filium creaturam non esse multis coaceruatis argumentis euincit.


133. [Alias Cap. u.] An uero in hanc humilitatem Dei Filium deducemus, ut nisi que audierit, facere aut loqui nesciat: et prescriptam agendi loquendique ei putemus esse mensuram; quia scriptum est: Ex me ipso non sum locutus ; et infra: Sicut dixit mihi Pater, ita loquor ? Sed ad obedientiam carnis, aut ad fidem unitatis ista referantur. Plerique enim doctiores et audire Filium, et dicere aliquid Filio Patrem accipiunt per 575 unitatem nature, quod enim per unitatem uoluntatis  nouit Filius Patrem uelle, uidetur audisse.

134. Unde non officium corporale, sed arbitrium indissociabile [c 1Kb] cooperationis declaratur; neque enim uerborum hic aliquem significat auditum, sed unitatem uoluntatis atque uirtutis, que et in Patre est et in Filio. Quam etiam in Spiritu sancto esse memorauit  alio loco, dicens: Non enim loquetur a se, sed quecumque audit, loquetur ; ut aduerteremus quia quidquid Spiritus loquitur, loquitur et Filius: et quidquid loquitur Filius, loquitur et Pater; quia [d 1Kb] una sententia et operatio Trinitatis est. Sicut enim Pater uidetur in Filio, non utique specie corporali, sed unitate diuinitatis; ita etiam Pater loquitur in Filio, non temporali uoce, nec corporali sono, sed operis unitate. Denique cum dixisset: [e 1Kb] Pater qui in me manet, ipse loquitur: et opera que ego facio, ipse facit; addidit: Credite mihi, quia ego in Patre, et Pater in me est. Alioquin propter opera ipsa credite .

135. Hic intellectus est noster secundum diuinarum seriem Scripturarum: Ariani autem qui nolunt de Deo estimare que digna sunt, uel apto suis meritis  confutentur exemplo, ne totum carnaliter credant; cum ipsi patris sui diaboli opera incorporaliter uideant. Sicut de eorum consortibus Iudeis Dominus declarauit dicens: uos quod uidistis patrem uestrum facientem, facitis ; cum utique non quia diabolum operantem uiderint, sed quia [f 1Kb] arbitria eius fecerint, arguantur, inuisibiliter in his secundum iniquitatem suam diabolo operante peccatum. Hoc secundum Apostolum  propter insipientiam posuimus perfidorum.

136. Ceterum satis probatum est Scripturarum exemplis ad unitatem maiestatis pertinere diuine, quod et Pater maneat in Filio; et ea que loquitur Filius, a Patre uideatur audisse. Unitatem autem maiestatis  quibus aliis possumus intelligere, quam quod eadem Patri et Filio deferuntur? Nam quid precellentius potest dici, quam quod Apostolus  dixit Dominum maiestatis crucifixum?

137. Filius ergo est et Deus maiestatis, et Dominus maiestatis; sed non creaturis subiecta maiestas: non ergo creatura Filius.

138. Filius paterne est imago substantie : omnis autem creatura dissimilis superne substantie, sed non dissimilis Dei Patris Filius: non ergo creatura Filius.

139. Filius non rapinam arbitratus est esse se equalem Deo : sed nulla creatura equalis Deo, equalis autem Filius: non ergo creatura Filius.

 140. Omnis creatura mutabilis: sed non mutabilis Dei Filius: non ergo creatura Dei Filius.

141. Omnis creatura accidentia et boni et mali recipit sue capacitate nature, eademque decessionem sentit: Dei autem Filio nichil 576 potest ex eius diuinitate uel decedere uel accedere: non ergo creatura Dei Filius.

 142. Omne opus suum adducet Deus in iudicium , sed Dei Filius non adducitur in iudicium; quia ipse iudicat: non ergo creatura Dei Filius.

143. Postremo ut unitatem intelligas, de ouibus dicens Saluator: Nullus, inquit, rapit eas de manu mea. Pater quod dedit mihi, maius omnibus est, et nemo potest rapere de manu Patris mei. Ego et Pater unum sumus .

144. Sic uiuificat Filius, ut Pater: Sicut enim Pater suscitat mortuos et uiuificat; sic et Filius quos uult, uiuificat . Sic suscitat Filius, ut Pater: sic conseruat Filius, ut Pater. Qui non impar est gratia, quomodo impar est potestate? Sic etiam non perdit Filius, ut Pater. Et ideo ne quis uel duos deos crederet, uel discretionem potestatis induceret, unum  se esse cum Patre dixit. Id quemadmodum potest dicere creatura? Non ergo creatura Dei Filius est.

145. Non idem est regnare et seruire: Christus autem et rex est et filius regis: non ergo seruus est Dei Filius. Omnis autem creatura seruit; sed non seruit Dei Filius, qui ex seruis filios Dei facit: non ergo creatura Dei Filius.



CAPUT XII.

Superiora confirmat ex parabola diuitis ad querendum sibi regnum proficiscentis; ostenditque cum regnum tradat Patri Filius, ad contumeliam non accipiendum, si omnia huic subiicere Pater dicatur. Nos hic esse Christi regnum, et in Christi regno; futuros aliquando in regno Dei, ubi regnat ex equo tota Trinitas.

 146. Diuine itaque illam parabolam induxit diuitis, qui in regionem longinquam profectus est accipere regnum et reuerti , se ipsum secundum substantiam diuinitatis incorporationisque describens. Ipse enim diues secundum plenitudinem diuinitatis, qui pro nobis pauper factus est, cum diues esset et rex eternus, et eterno rege progenitus: peregre profectus secundum corporis susceptionem; quia uias hominis tamquam iter ingressus alienum, uenit in hunc mundum, ut regnum sibi pararet ex nobis.

147. uenit ergo iehsu in hanc terram regnum accipere de nobis, quibus ait: Regnum Dei intra uos est . Hoc est regnum quod Christus accepit, hoc est, quod Patri tradidit. Nam quomodo regnum accepit, qui erat rex sempiternus? uenit ergo  Filius hominis accipere regnum, et reuerti. Noluerunt eum suscipere Iudei, de quibus ait: Illi qui noluerunt me regnare super se, adducite et interficite eos .

 148. Sequamur Scripturarum ordinem. Ille qui uenit, regnum Deo Patri tradet: et cum tradiderit regnum, tunc et ipse subiectus erit ei, qui sibi subiecit omnia; ut sit Deus omnia et in omnibus . Si ut Filius hominis regnum accepit Dei Filius; ut Filius utique hominis etiam 577 traditurus est, [a 1Kb] quod accepit: si ut Filius hominis tradit, ergo et ut Filius hominis subiectionem, utique per conditionem carnis, non per maiestatem diuinitatis, agnoscit.

149. Et tu ad contumeliam obiicis, quod ei subiecerit omnia Deus; cum audias quod regnum Filius hominis Deo tradat, et ut in superioribus diximus libris, legeris: Nemo uenit ad me, nisi Pater attraxerit eum, et ego resuscitabo eum in nouissimo die ? Si litteram sequamur, uide magis atque aduerte unitatem honorificentie: et Pater subiecit Filio, et Filius Patri tradit. Dic quid sit amplius trahere, an resuscitare? Nonne secundum morem hominum ministerium trahentis, potestas est suscitantis? Sed et Filius ad Patrem trahit, et Pater ad Filium trahit: et Filius suscitat, et Pater suscitat. Facessant sacrilege commenta discretionis, ubi unitas potestatis est.

150. [b 1Kb] Tradat igitur Patri regnum suum Filius? Non deperit Christo regnum quod tradit, sed proficit. Nos sumus regnum, quia nobis dictum est: Regnum Dei intra uos est . Et sumus regnum Christi ante, postea Patris; quia scriptum est: Nemo uenit ad Patrem, nisi per me .  [c 1Kb] Cum in uia sum, Christi sum; cum peruenero, Patris sum: sed ubique per Christum, et ubique sub Christo.

151. Bonum est in regno Christi esse, ut Christus nobiscum sit, sicut ipse ait: Ecce ego uobiscum sum usque ad consummationem mundi . Sed melius est esse cum Christo: Dissolri enim et cum Christo esse multo melius . [d 1Kb] Cum in hoc mundo sub peccato sumus, Christus nobiscum est; ut per unius obedientiam iusti constituantur multi . Et si peccatum huius mundi euasero, incipiam esse cum Christo. Denique ait: ueniam iterum, et assumam uos ad me ; et infra: uolo ut ubi ego sum, et isti sint mecum .

152. Ergo nunc sub regno Christi sumus, [e 1Kb] dum  in corpore uersamur, et nondum forma exuimur serui, quam ille cum se exinaniuisset, accepit: cum uero gloriam eius uiderimus, quam habuit priusquam mundus esset, erimus in regno Dei, in quo patriarche  sunt et prophete, de quibus scriptum est: Cum uideritis Abraham, Isaac et Iacob, et omnes prophetas in regno Dei ; ut iam pleniore Dei cognitione potiamur.

153. Sed in Filii regno et Pater regnat, et in regno Patris Filius regnat, quia Pater in Filio, et in Patre Filius: et in quo habitat Filius, habitat et Pater; et in quo habitat Pater, habitat et Filius, sicut ipse ait: Ego et Pater ad eum ueniemus, et apud eum mansionem faciemus . Ergo sicut una domus, ita et unum regnum. Eousque autem unum Patris et Filii regnum est, ut quod Filius tradit, Pater accipit, et quod Pater accipiat, Filius non amittat. Ergo in uno regno unitas potestatis est. Nemo igitur 578 diuinitatem inter Patrem Filiumque secernat.



CAPUT XIII.

Que Christi subiectio sit, quesiturus, ubi subiectiones uarias proposuit ac reiecit, Apostolicum textum percurrit; unde impiam explodit hereticorum hac de re opinionem. Subiectionem que futura significatur, diuinitatis esse non posse; cum inter Patrem et Filium uoluntatis summa semper fuerit concordia. Etiam eidem Filio secundum diuinitatem uere omnia subiecta esse, at nondum subiecta hoc sensu dici, quod eius mandatis non pareant omnes homines: qui postquam illis fuerint subditi, tum Christus in his subiicietur, et Patris opus perfectum erit.


154. [Alias cap. uI.] Quod si Patri et Filio unum Dei nomen et ius est, cum Deus uerus, et rex sempiternus sit etiam Dei Filius; non utique secundum diuinitatem subiectus est Dei Filius. Subiectum itaque, Imperator auguste, quemadmodum debeamus  accipere, consideremus.

155. Quomodo enim subiectus Dei Filius? Ut creatura uanitati? Sed impium est de diuinitatis substantia tale aliquid estimare.

156. An quemadmodum creatura omnis Dei Filio, quia eque scriptum est: Omnia subiecisti sub pedibus eius ? Sed non Christus sibi ipse subiectus est.

157. An quemadmodum mulier uiro, sicut legimus: Mulieres uiris suis subiecte sint ; et alibi: Mulier in silentio discat cum omni subiectione ? Sed sacrilegum est uel Patri uirum, uel Dei Filio mulierem comparare.

158. An quemadmodum Petrus dixit: Subiecti estote omni [a 1Kb] humane creature ? Nec  sic utique Christus.

159. uel quemadmodum Paulus scripsit: Deo et Patri subiecti inuicem in timore Christi ? Sed neque in suo, neque in alterius Christi timore  subiectus est Filius, quia unus est Christus. Quorum uerborum uim considerate, quia Patri subiecti sumus, dum etiam Christum ueremur.

160. Quomodo ergo subiectum intelligimus? Totum Apostolicum caput recenseamus; ut nichil uideatur fraude subtractum, [b 1Kb] aut obreptione prestrictum: Si in hac inquit, uita tantum in Christo sperantes sumus, miserabiliores sumus omnibus hominibus. Si autem Christus resurrexit a mortuis primitie dormientium ? uidetis quoniam de resurrectione Christi tractata est disputatio.

161. Quoniam sicut per unum hominem, inquit, mors, et per hominem resurrectio mortuorum. Sicut enim in Adam omnes moriuntur, ita et in Christo omnes uiuificabuntur. Unusquisque autem in suo ordine, primitie  Christus: deinde hi qui sunt Christi, qui in aduentum eius crediderunt. Deinde finis, cum tradiderit regnum Deo et Patri, cum euacuauerit omnem principatum, et potestatem et uirtutem. 579 Oportet enim illum regnare, donec ponat omnes inimicos sub pedibus eius. Nouissime autem inimica destruetur mors; omnia enim subiecit sub pedibus eius. Cum autem dicat: Omnia subiecta sunt ei, sine dubio preter eum qui subiecit ei omnia. Cum autem subiecta illi fuerint omnia, tunc et ipse Filius subiectus erit illi, qui sibi subiecit omnia; ut sit Deus omnia in omnibus . Quod etiam ad Hebreos idem Apostolus dixit: Nunc autem nondum uidemus omnia illi esse subiecta . Accepimus Apostolice seriem lectionis.

162. Quomodo igitur subiectum dicimus? Sabelliani  et Marcionite dicunt quod hec futura sit Christi ad Deum Patrem [c 2Kb] subiectio, ut in Patrem Filius refundatur. Si ergo ea erit uerbi subiectio, ut resoluatur in Patrem Deus uerbum: ergo et quecumque Patri Filioque subiecta sunt, in Patrem et Filium resoluentur; ut sit Deus omnia et in omnibus creaturis. Sed absurdum est dicere: non igitur per refusionem subiectio. Alia sunt enim que subiiciuntur, ea utique que creata sunt: et alius, cui fit illa subiectio. Conticescant itaque seue refusionis interpretes.

163. Atque utinam et illi tacerent, qui quoniam resolubile Dei uerbum, Deique sapientiam probare non possunt, infirmitatem diuinitati subiectionis ascribunt, dicentes quia scriptum est: Cum autem  subiecta illi fuerint omnia, tunc et ipse Filius subiectus erit illi .

164. uidemus igitur quia nondum subiectum, sed subiiciendum esse Scriptura commemorat: ergo  nunc non est subiectus Deo Patri Filius. In quo igitur Filium subiectum fore dicitis? Si in diuinitate; nec inobediens est, quia non est a Patre discors: nec subiectus, quia non est seruus, sed unicus proprio Patri Filius. Denique cum celum crearet, terram conderet, et potestatem exercebat et caritatem. Nulla igitur seruilis in Christi diuinitate subiectio. Si autem nulla subiectio, uoluntas libera est.

165. Quod si eam subiectionem putant Filii, quia cum eius uoluntate omnia faciat Pater, discant hoc ipsum esse indiuidue potestatis argumentum; quia unitas uoluntatis est, que non cepit ex tempore, sed erat semper. Ubi autem unitas perpetua uoluntatis, non utique temporalis subiectionis infirmitas. Si enim per naturam subiiceretur, semper subiectus  maneret: cum uero subiiciendus dicatur in tempore, dispensationis ergo suscepte, non perpetue infirmitatis erit illa subiectio; maxime cum sempiterna Dei uirtus non possit statum mutare pro tempore, nec Deo Patri ex tempore ius potestatis accidere. Nam si Filius aliquando mutabitur, ut secundum diuinitatem subiiciatur: ergo et Deus Pater, si 580 aliquando plus poterit, ut subiectum secundum diuinitatem habeat Filium, nunc interim minus posse secundum interpretationem uestram necesse est estimetur.

166. Quid autem culpe commeruit Filius, ut postea secundum diuinitatem subiici posse credatur? Numquid [a 1Kb] secundum carnem ad dexteram Patris sedere preripuit, et, inuito Patre, sibi prerogatiuam  Paterni solii uindicauit? Sed ipse ait: Omnia que placita sunt ei, facio semper . Ergo si in omnibus Patri complacet Filius, cur subiicietur qui ante subiectus non erat?

167. uideamus itaque ne non diuinitatis illa, sed nostra fiat in Christi timore subiectio, plena gratie, et plena mysterii. Itaque rursus Apostolica uerba pendamus. Cum autem subiecta, inquit, illi fuerint omnia, tunc et ipse subiectus erit ei, qui sibi subiecit omnia; ut sit Deus omnia et in omnibus. Ergo quid dicis? Nunc subiecta non sunt ei omnia? non subiecti sanctorum chori? non Angeli, qui in terris posito ministrabant ? non Archangeli, qui etiam ad Mariam aduentus Dominici prenuntii mittebantur ? non omnis militia celestis?  non Cherubim et Seraphim, non Throni et Dominationes et Potestates, que uenerantur et laudant?

168. Quomodo ergo subiecta erunt? Sic utique quemadmodum ipse Dominus dixit: Tollite iugum meum super uos ; non enim indomiti iugum portant, sed humiles atque mansueti. [b 1Kb] Hec est plane nec ipsis hominibus uilis, sed gloriosa subiectio; ut in nomine Iesu omne genu curuetur celestium, et terrestrium, et infernorum: et omnis lingua  confiteatur, quia Dominus iehsu in gloria est Dei Patris . Ideo autem ante subiecta non erant omnia, quia nondum receperant sapientiam Dei, [c 1Kb] nondum habile iugum uerbi mentis quadam ceruice portabant. Quotquot autem, sicut scriptum est, receperunt eum, dedit eis potestatem filios Dei fieri .

169. Dicet aliquis: Ergo iam subiectus est Christus; quia plurimi crediderunt? Minime; quia non in paucis est Christi subiectio, sed in omnibus. Sicut enim si in me concupiscat adhuc caro aduersus spiritum, spiritus autem aduersus carnem, non uideor esse subiectus, etsi ex parte sim subditus: ita quia omnis Ecclesia unum corpus est Christi, quamdiu genus dissentit humanum, Christum diuidimus.  Nondum ergo subiectus est Christus, cuius non sunt adhuc membra subiecta. Cum autem fuerimus non multa membra, sed unus spiritus: tunc et ipse subiectus erit; ut per ipsius subiectionem sit Deus omnia et in omnibus.

170. Sicut autem nondum subiectus est Christus, ita nondum perfectum est opus Patris; quia dixit Filius Dei: Meus cibus est ut faciam 581 uoluntatem Patris mei qui me misit, et perficiam opus eius. Quid igitur questionis est, quia in me erit Filii subiectio, in quo imperfectum est opus Patris; quia non sum ipse perfectus? Ergo qui imperfectum opus facio Patris, ipse Filium facio esse subiectum? Sed non est iniuria ista, sed gratia; quia in eo quod subiicimur, noster utique, non diuinitatis est profectus; ut  subiiciamur Legi, subiiciamur gratie. Quoniam ante, sicut ipse dixit Apostolus, sapientia carnis inimica erat in Deum; Legi enim non erat subdita : nunc autem iam per Christi est subdita passionem.



CAPUT XIu.

Prosequitur ceptam difficultatem, et Christum non nisi secundum carnem subiectum docet: sed ipsum dum carne subiiceretur, prebuisse tamen signa diuinitatis. Repugnare ut secundum hanc subiiciatur: humanitatem uero quam adoptauit, ita in nobis subditam esse, quo pacto in eadem eius humanitate exaltatur et nostra. Denique quando futura sit eadem illa Christi subiectio, explicatur.

 171. Et tamen ne quis calumnietur, uidete quid diuinitus inspirans Scriptura precauerit; ostendit enim nobis in quo subiectus erit Deo Christus, dum docet in quo sibi uniuersa subiecerit. Ideoque dicit: Nunc autem non uidemus omnia ei subiecta . Nam paulo minus quam Angelos minoratum uidimus Iesum propter passionem mortis. Ostendit itaque minorem factum in carnis susceptione. Quid igitur impedit quin etiam subiectionem in carnis susceptione  significet, per quam subiiciet sibi omnia, dum in ipsa Patri Deo est ipse subiectus?

172. Consideremus itaque eius subiectionem: Pater, inquit, meus, si uis, transfer calicem hunc a me: uerum non mea uoluntate, sed tua fiat . Ergo secundum humane nature assumptionem erit illa subiectio; quia sicut legimus: Specie inuentus ut homo, humiliauit semetipsum, factus obediens usque ad mortem : subiectio utique obedientie est, obedientia mortis, mors assumptionis humane; assumptionis ergo humane erit illa subiectio. Nequaquam igitur diuinitatis infirmitas, sed dispensatio ista pietatis est.

173. uide quam non timeam eorum propositiones. Illi obiiciunt subiiciendum Patri Deo, ego lego  Marie subditum matri; quia scriptum est de Ioseph et Maria: Et erat subditus illis . Aut si hoc putant, dicant quia hominibus erat subiecta diuinitas.

174. Non igitur preiudicet quia subiectus dicitur, cui non preiudicat, quia seruus legitur, quia crucifixus asseritur, mortuus predicatur. Qui cum moreretur, uiuebat; cum subiiceretur, regnabat: cum sepeliretur, resuscitabat; ac subiectum se potestati prebebat humane, alias se Dominum maiestatis declarabat eterne. Erat sub iudice, et ad dexteram Dei solium sibi iudex perpetuus uindicabat. Scriptum est denique: Amodo uidebitis Filium hominis sedentem ad dexteram uirtutis Dei, et uenientem in nubibus celi . uapulabat a Iudeis, imperabat angelis: natus 582 ex Maria sub Lege erat,  ante Abraham supra Legem erat . In cruce uenerandus natura: denique sol refugit, terra contremuit, conticuerunt angeli . Cuius igitur passionem elementa uidere timuerunt, huius generationem uidere potuerunt? Et in quo subiectionem corporis non tulerunt, in eo subiectionem nature uenerabilis sustinebunt?

175. Sed cum unius nature sint Pater et Filius et Spiritus sanctus, utique non erit Pater sibi ipse subiectus. Et ideo non erit in eo subiectus Filius, in quo cum Patre unum est; ne per unitatem diuinitatis uideatur et Pater Filio esse subiectus. Ergo sicut in illa cruce non diuinitatis plenitudo, sed nostra fragilitas erat subdita: ita etiam postea subiectus erit Filius Patri, in nostre utique participatione nature;  ut, subiectis carnis illecebris, [a 1Kb] non diuitie sint cordi, non ambitio, non uoluptas: sed omnia nobis Deus sit, si per omnia quantum capere possumus, ad eius imaginem, similitudinemque uiuamus.

176. Ad communitatem igitur beneficium transiuit a specie; quia in sua carne naturam totius humane carnis edomuit. Et ideo iuxta Apostolum: Sicut portauimus imaginem huius terreni, portemus et imaginem huius celestis . Quod utique nisi per interiorem hominem non potest euenire. Deponentes igitur uniuersa, hoc est, illa que legimus;  iram, animositatem, blasphemiam, turpiloquium ; et sicut infra dictum est: Exspoliantes nos ueterem hominem cum actibus suis, induamus nouum, qui renouatur in agnitionem, secundum imaginem eius, qui creauit eum .

177. Et ut scires, quia cum dicit: Ut sit Deus omnia et in omnibus, a Deo Patre non separet et Christum, ipse ad Colossenses dicit: Ubi non masculus, inquit, et femina, Iudeus et Grecus, Barbarus et Scytha, seruus et liber: sed omnia et in omnibus Christus . Ergo etiam ad Corinthios dicens: Ut sit Deus omnia et in omnibus , et unitatem et equalitatem cum Deo Patre complexus est Christi; quia nec a Patre Filius separatur. Et similiter sicut Pater omnia et in omnibus,  ita omnia in omnibus etiam Christus operatur. Si ergo Christus quoque in omnibus omnia operatur , non utique in diuinitatis maiestate subiectus est, sed in nobis. Quomodo autem subiectus est in nobis, nisi eo modo quo minor angelis factus est, in corporis scilicet sacramento? In eo enim nondum subiecta ei omnia uidebantur, que creatori suo a principio sui utique seruiebant.

178. Quod si quesieris quemadmodum sit subiectus in nobis, ipse ostendit dicens: In carcere eram, et uenistis ad me: infirmus eram, et uisitastis me. Quod enim uni horum minimorum fecistis, mihi fecistis . Infirmum audis, et non moueris: subiectum audis, et moueris; cum in eo infirmus, in quo subiectus, in quo peccatum atque  maledictum pro nobis factus est.

179. Sicut igitur non propter se, sed propter nos peccatum atque maledictum factus est: ita non pro se, sed pro nobis erit subiectus in nobis, non in natura subiectus eterna, neque 583 in natura maledictus eterna: Maledictus enim omnis qui pendet in ligno . Maledictus, quia nostra maledicta suscepit: subiectus quoque, quia subiectionem nostram ipse suscepit, sed in seruilis forme assumptione, non in Dei maiestate; ut dum ille nostre fragilitatis se preberet in carne consortem, nos in uirtute sua diuine faceret consortes nature . Non quo aut hoc nobis cum superna Christi generatione naturale consortium, aut diuinitatis in Christo sit illa subiectio: sed sicut in illo per carnem illam,  que est pignus nostre salutis, sedere nos in celestibus Apostolus dixit , utique non sedentes; sic et ille per nostre assumptionem nature dicitur subiectus in nobis.

180. Quis enim tam demens qui putet, ut supra diximus , quod ad dexteram Dei Patris sedes sibi uenerabilis [b 1Kb] debeatur; cum licet etiam secundum carnem Christo ea a Patre, generationis tamen superne et equalis potentie deferatur? Angeli adorant, et tu tibi presumptione sacrilega solium Dei sternis?

 181. Scriptum est, [a 1Kb] inquies, quia cum mortui essemus peccatis, conuiuificauit nos in Christo, cuius gratia estis salui facti; et simul suscitauit, simulque fecit sedere in celestibus, in Christo Iesu . Agnosco scriptum: sed non ut homines sedere ad dexteram sibi patiatur Deus, sed ut in Christo sedere; quia ipse est omnium fundamentum, et ipse est caput Ecclesie , in quo communis secundum carnem natura prerogatiuam sedis celestis emeruit: in Christo enim Deo caro, in carne autem humani natura generis omnium hominum particeps honoratur.

182. Sicut nos ergo in illo sedemus [b 1Kb] per corporee communitatem nature, ita et ille qui per susceptionem nostre carnis maledictum pro nobis factus  est; cum maledictum utique in benedictum Filium Dei non cadat: ita, inquam, et ille per obedientiam omnium erit subiectus in nobis; cum Gentilis crediderit, cum Iudeus agnouerit, quem crucifixit; cum Manicheus adorauerit, quem in carne uenisse non credidit; cum Arianus omnipotentem confessus fuerit, quem negauit; cum postremo in omnibus fuerit sapientia Dei, iustitia, pax, caritas, resurrectio. Per sua igitur opera Christus et genera diuersa uirtutum erit in nobis Patri subditus; cum uitiis abdicatis, et feriante delicto, unus in omnibus Deo ceperit in uno sensu populorum omnium spiritus adherere, tunc erit Deus omnia et in omnibus .



CAPUT Xu.

Superius disputata strictim resumit, ex unitate diuine potestatis in Patre ac Filio quecumque de Filii subiectione dicuntur, ad solam referenda humanitatem scite colligens: quod preterea ex caritate, que eadem utriusque est, confirmat.


183. Conclusionem igitur totius absolutionis breuiter colligamus. Unitas potestatis opinionem iniuriose subiectionis excludit: euacuatio 584 potestatum, et uictoria de morte quesita, triumphatoris utique non minuit potestatem: subiectionem operatur obedientia, obedientiam Christus assumpsit, obedientia usque ad crucem, crux ad salutem. Ergo ubi opus, ibi et auctor est operis. Cum igitur omnia Christo subiecta fuerint per obedientiam Christi, ut  in nomine eius omnes genu flectant, tunc erit ipse omnia in omnibus; nunc enim, quia non omnes credunt, non uidentur omnes esse subiecti. Cum omnes ergo crediderint, et Dei fecerint uoluntatem, erit omnia et in omnibus Christus: cum Christus fuerit omnia et in omnibus, erit omnia et in omnibus Deus; quia Pater manet semper in Filio. Quomodo ergo infirmitatis arguitur, qui redemit infirmos?

184. Ac ne forte et illud ad infirmitatem Filii referas,  quod scriptum est quia subiecit ei Deus omnia; disce quod omnia sibi etiam ipse subiecerit; scriptum est enim: Nostra autem conuersatio in celis est; unde et Saluatorem exspectamus Dominum Iesum, qui transfigurabit corpus humilitatis nostre, conforme ut fiat corpori glorie sue secundum operationem, quo possit etiam subiicere sibi omnia . Didicisti ergo quod omnia possit sibi ipse subiicere, secundum operationem utique diuinitatis.

185. Disce nunc quoniam secundum carnem omnia subiecta accipiat, sicut scriptum est: Qui operatus est in Christo, suscitans eum a mortuis, et constituens eum ad dexteram suam in celestibus, supra omnem principatum, et potestatem, et uirtutem, et dominationem,  et omne nomen quod nominatur non solum in hoc seculo, sed etiam in futuro; et omnia subiecit sub pedibus eius . Secundum carnem igitur ei omnia subiecta tradentur, secundum quam et a mortuis suscitatus est, et secundum animam humanam ac rationabilem subiectionem.

186. [c 1Kb] Diuine plerique interpretantur quod scriptum est: Nonne Deo subiecta erit anima mea ? animam dixit, non diuinitatem; animam, non maiestatem. Et ut sciremus quod Dominus per Prophetam de susceptione nature est locutus humane, addidit: Usquequo adiicietis super hominem ? secundum illud quod ait in Euangelio: Quid me queritis interficere hominem ? Et addidit: uerumtamen pretium  meum uoluerunt repellere, cucurrerunt in siti, ore suo benedicebant, et corde suo maledicebant . Iudei enim, reportante Iuda pretium, recipere noluerunt , currentes in siti amentie; quia spiritalis potus gratiam recusarunt.

187. Hec est pia subiectionis interpretatio. Etenim cum Dominice passionis hoc munus sit, utique in quo passus est, in hoc erit subiectus in nobis. Querimus qua causa? Ut neque angeli, neque uirtutes, neque altitudo, neque profundum, neque presentia, neque futura, neque creatura alia separare nos possit a caritate Dei, que est in Christo Iesu . uidemus itaque ex his que diximus, nullam exceptam esse creaturam: sed istis, quas supra dixit, omnem, si qua est, annumeratam  esse.

585 188. Simul etiam illud est considerandum, quod cum in superioribus dixerit: Quis nos separabit a caritate Christi? subter posuit: Neque mors, neque uita, nec alia creatura separare nos poterit a caritate Dei, que est in Christo Iesu . uidemus ergo eamdem caritatem Dei esse, que Christi est. Denique non otiose posuit caritatem Dei, que est in Christo Iesu; ne separatam Dei et Christi intelligeres caritatem. Nihil autem est quod caritas  diuidat, nichil quod diuinitas sempiterna non possit, nichil quod lateat ueritatem, fallat iustitiam, pretereat sapientiam.



CAPUT XuI.

Arianos a Spiritu sancto per Dauid condemnatos, quippe qui scientie Christi derogare audeant. Locum ab illis ad hoc citatum suspicione corruptionis minime carere; sed ut maxime careat, distinguendam esse uocem Filius; Christo enim ut Dei Filio scientiam deesse non posse, cum sit sapientia: nec partis ullius cognitionem, cum omnia crearit. Eum qui secula fecerit, futurum non posse non cognoscere, et multo minus diem iudicii. Siue quid magnum sit ea cognitio, siue quid paruum, eam Filio non negandam; immo neque etiam Spiritui sancto. Demum his addit uaria signa, quibus hec scientia inesse Christo colligi potest.

 189. [Alias cap. uII.] Unde exsecrabiles eos qui ista commemorant, et a Spiritu sancto esse damnatos scire debemus. Quos enim alios, nisi specialiter Arianos Propheta condemnat, qui dicunt quod Dei Filius nesciat tempora et annos? Non enim est aliquid quod ignoret Deus: est autem Deus Christus, et altissimus Christus; ipse est enim super omnia Deus.

190. uidete quemadmodum sanctus Dauid huiuscemodi homines qui Dei Filio scientiam derogent, perhorrescat; sic enim habes: In laboribus hominum non sunt, et cum hominibus non flagellabuntur; ideo obtinuit eos superbia eorum; cooperti sunt iniquitate et impietate sua: prodiit quasi ex adipe iniquitas eorum, pertransierunt in dispositionem cordis . Utique eos condemnat qui ex dispositione cordis estimanda que diuina sunt, arbitrantur: nam Deus nec dispositioni est [a 1Kb] subiectus, nec ordini; quando etiam ipsa que sunt in usu hominum, et [b 1Kb] successione generis humani, non semper aliqua solemnis dispositione rationis, sed plerumque secretis latentibusque decursa mysteriis, euenire cernamus.

191. Cogitauerunt, inquit, et locuti sunt nequitiam, iniquitatem in Excelsum locuti sunt, posuerunt in celum os suum . uidemus itaque quod impii sacrilegii reos damnet, qui ex similitudine 586 humane nature, dispositionem sibi arrogent celestis arcani.

 192. Et dixerunt: Quomodo sciuit Deus? et si est scientia omnis in Altissimo ? Nonne hec  quotidie perstrepunt Ariani, scientiam omnem in Christo esse non posse? Quia ipse, inquiunt, diei et hore se professus est esse ignarum. Nonne dicunt: Quomodo sciuit, qui eum non potuisse scire commemorant, [c 1Kb] nisi que audierit, et uiderit: et ea que spectant ad diuine unitatem nature ad infirmitatem sacrilega interpretatione deriuant?

193. Scriptum est, inquiunt: De die autem illo et hora nemo scit, neque angeli celorum, nec Filius, nisi solus Pater . Primum [d 2Kb] ueteres non habent codices Greci quia nec Filius scit: sed non mirum si et hoc falsarunt, qui Scripturas interpolauere diuinas. Qua ratione autem uideatur adiectum, proditur, dum ad interpretationem tanti sacrilegii deriuatur.

 194. Pone tamen ab euangelistis scriptum. Medium utique nomen est Filii: nam et Filius hominis dicitur; ut secundum [e 1Kb] imprudentiam assumptionis nostre diem futuri iudicii nescisse uideatur. Quomodo enim nesciret diem Dei Filius, cum in ipso sint thesauri sapientie et scientie Dei absconditi ?

195. Quero autem utrum ex substantia, an ex accidenti habuerit scientiam; omnis enim scientia aut ex natura, aut ex disciplina est: ex natura suppetit, ut equo currere, pisci natare; hec enim faciunt antequam discant: ex disciplina rursus suppetit natare homini; nam nisi didicerit, scire non poterit. Cum ergo mutis animantibus suppetat ex natura facere et scire que non didicerint, quid censes de Dei  Filio, utrum ex institutione, an ex natura habeat scientiam? Si ex institutione: ergo non est natus sapientia, et ex processu cepit esse perfectus, nec erat semper. Quod si naturalem scientiam habet, utique perfectus in principio erat, perfectus ex Patre processit; et ideo prescientia non eguit futurorum.

196. Non ergo nesciuit diem; neque enim sapientie Dei est ex parte scire, et ex parte nescire. Nam quomodo potest nescire partem, qui fecit omnia; cum minus sit scire, quam facere? Multa enim scimus, que facere non possumus: nec eodem modo omnes scimus, sed ex parte cognoscimus. Nouit enim uentorum uim, stellarumque cursus aliter rusticus, aliter ciuitatis incola, aliter gubernator. Etsi  non omnes norunt omnia, tamen nosse dicuntur: solus autem plene nouit ille, qui fecit omnia. Nouit  gubernator quota uigilia procedat [a 1Kb] Arcturus, 587 quales ortus exploret Orionis; non tamen [b 1Kb] colligationes uergiliarum, ceterarumque stellarum aut numerum nouit, aut nomina, sicut ille, Qui numerat multitudinem stellarum, et omnibus his nomina uocat : quem utique non fallit operis sui uirtus.

197. Quomodo enim uultis hec fecisse Dei Filium? Numquid quasi [c 1Kb] annulum, qui non sentit quod exprimit? Sed omnia [d 1Kb] in sapientia Pater fecit , id est, omnia per Filium fecit, qui est uirtus Dei et sapientia : sapientie autem id conuenit, ut suorum operum et uirtutes norit et causas. Et ideo non potuit creator omnium ignorare quod fecit, nescire quod ipse donauit: nouit ergo diem quem fecit.

 198. Sed dicis, quia presentem nouit, nescit futurum. Licet inepta sit propositio, tamen ut de Scripturis satisfaciam tibi, disce quia non solum preterita fecit, sed etiam que futura sunt, sicut scriptum est: Qui fecit que aduentura sunt . Et alibi ait Scriptura: Per quem et facta sunt secula, splendor est glorie, et character substantie eius . Secula enim et preterita et presentia et futura sunt. Quomodo ergo facta sunt que futura sunt; nisi quia operatoria uirtus et scientia comprehendit numerum omnium seculorum? Sicut enim uocat que non sunt, tamquam que sunt : sic et fecit que futura sunt, tamquam que sint; [e 1Kb] quia non contingit ut non sint, sed necessario sunt futura, que esse precepit. Ergo qui fecit que futura sunt, eo genere  quo sunt futura cognouit.

199. Si hoc de seculis, multo magis de iudicii credendum est die; eo quod cognitionem eius habeat Dei Filius tamquam a se iam facte; quia scriptum est: Dispositione tua [f 1Kb] permanebit dies . Nec solum permanet dixit, sed etiam permanebit; ut eius dispositione que uentura sunt, gubernentur. Que disposuit ergo, non nouit? Qui plantauit aurem, non audiet? qui finxit oculum, non considerat ?

200. uideamus tamen ne quid forte magnum sit, quod creatorem suum potuerit preterire; et tamen eligant utrum quasi magnum aliquid et prestantius putent esse quam cetera: an quasi minimum atque abiectum? Si minimum atque abiectum, non est iniuria,  ut nostro usu loquar, uilia et exigua nescire; nam cum potentie sit scire que maxima sunt, despexisse magis uidetur degeneris operis uilitatem. Fastidio igitur absolutus est, non potestate fraudatus.

201. Quod si magnum et summum arbitrantur scire iudicii diem, dicant quid Deo Patre maius aut melius sit. Patrem igitur Deum nouit, ut ipse ait: Nemo nouit Patrem nisi Filius, et cui uoluerit Filius reuelare . Patrem, inquam, nouit et diem nescit? Sic ergo creditis 588 quia Patrem reuelat, et diem non potest reuelare?

202. Deinde quia gradus quosdam facitis; ut Patrem Filio, Filium Spiritui preferatis; dicite mihi utrum Spiritus sanctus nouerit iudicii diem; nichil enim de eo scriptum est hoc loco. Negatis profecto.  Quid si doceo quod nouerit? Lectum est enim: Nobis autem reuelauit Deus per Spiritum suum; Spiritus enim omnia scrutatur, etiam alta Dei . Utique quia alta Dei scrutatur, cum Deus nouerit iudicii diem, etiam Spiritus nouit. Nouit enim omnia que Deus nouit, sicut Apostolus declarat dicens: Quis enim scit hominum que sunt hominis, nisi spiritus hominis qui in ipso est? Sic et que Dei sunt, nemo cognouit, nisi Spiritus Dei . uidete igitur, [g 1Kb] ne aut negando Spiritum sanctum scire, negetis et Patrem scire; quia que Dei sunt, cognouit et Dei Spiritus: que autem non cognouit Spiritus Dei, utique Dei non sunt: aut confitendo quia Spiritus Dei nouit, quod negatis Filium scire, contra uestram assertionem Spiritum Filio preferatis. uerum non  solum sacrilega ista, sed etiam inepta dubitatio.

203. Nunc consideremus quibus modis scientia colligatur, et ostendamus ipsum Filium demonstrasse quod et diem sciret. Quod enim scimus, aut tempore, aut loco, aut signis, aut personis declaramus, aut ordine. Quomodo igitur nesciuit iudicii diem, qui et horam iudicii, et locum, et signa expressit et causas.

204. Denique sic habes: In illa hora qui fuerit in tecto, non descendat tollere uasa de domo sua; et qui in agro, similiter non redeat retro . Eousque igitur futurorum norat periculorum euentus, ut etiam presidia periclitantibus demonstraret.

205. An poterat Dominus diem ignorare, qui ipse de se dixit quia Filius hominis [h 1Kb] Dominus est sabbati ?

 206. Locum quoque etiam alibi designauit, cum sibi structuras templi ostendentibus discipulis, diceret: uidetis hec omnia? Amen dico uobis, non relinquetur lapis super lapidem, qui non destruatur .

207. De signo quoque interrogatus ab Apostolis respondit: uidete ne seducamini. Multi enim uenient in nomine meo, dicentes quia ego sum Christus ; et infra: Terre motus, inquit, magni erunt per loca singula, et fames, et pestilentia, terroresque de celo, et signa magna erunt . Itaque et personas expressit et signa.

208. Quo autem modo, uel circumdaturos exercitus Ierusalem dicat, uel implenda tempora gentium, et quo ordine, Euangelice utique lectionis attestatione  reseratur. Sciuit ergo omnia.



589 CAPUT XuII.

Quod Christus diem iudicii reuelare noluerit, in hoc nostre utilitati consultum esse. Illud alia Domini sententia declaratur; nec non et Pauli loco plane simili. Urgentibus uero cur ita responderit discipulis ac si nescisset, alii loci quibus Patri eadem tribui uidetur ignoratio, opponuntur: ex quibus si ignorantiam impotentiamue in Patre illi admittant, hinc in Filio eamdem que in Patre substantiam admittendam esse contra ipsos arguit Ambrosius; nisi tamen malint mendacii accusare Filium; cum neque in hunc neque in Patrem cadat fallere, sed memoratis locis utriusque unitas designetur.

209. Sed querimus qua ratione designare momenta noluerit . Si queramus, non  ignorantie inueniemus esse, sed sapientie. Nobis enim scire non proderat; ut dum certa futuri iudicii momenta nescimus, semper tamquam in excubiis constituti, et in quadam uirtutis specula collocati, peccandi consuetudinem declinemus; ne nos inter uitia dies Domini deprehendat. Non enim prodest scire, sed metuere quod futurum est; scriptum est enim: Noli alta sapere, sed time .

216. Nam si diem designasset expresse, uni etati hominum que proxima erat iudicio, uideretur disciplinam prescripsisse uiuendi; superioris temporis aut iustus esset remissior, aut peccator securior. Namque adulter nisi quotidianam penam metuat, non potest [a 1Kb] ab adulterandi cupiditate desinere: nec latro obsessorum saltuum secreta deserere, nisi  sciat sibi momentis omnibus imminere supplicium. Plerumque enim quibus incentiuum est impunitas, timor tedio est.

211. Ideo ergo dixi quia scire non proderat, immo proderat ignorare; ut ignorantes timeremus, ut obseruantes emendaremur, sicut ipse dixit: Estote parati, quia nescitis qua hora Filius hominis uenturus est . Namque miles nisi bellum in  manibus esse cognoscat, pretendere non nouit in castris.

212. Unde alibi quoque ipse Dominus interrogatus ab apostolis, inquam, qui utique non sicut Arius intelligebant, sed Filium Dei futura scire credebant; nam nisi hoc credidissent, numquam interrogassent: interrogatus ergo quando restitueret regnum Isrel, non se nescire dixit, sed ait: Non est uestrum scire tempora et annos, que Pater posuit in sua potestate . Attende quid dixerit: Non est uestrum scire. Lege iterum: Non est uestrum. uestrum dixit, non meum; iam enim non secundum perfectionem, sed secundum profectum humani corporis ac nostre anime loquebatur. uestrum ergo dixit, non meum.

213. Quod et Apostolus secutus: De temporibus  autem et momentis, fratres, non habetis, inquit, opus ut uobis scribamus . Itaque ne Apostolus quidem ipse Christi seruus dixit se nescire momenta, sed non opus esse doceri populum 590 qui semper spiritalibus munimentis esse debet armatus; ut uirtus Christi in unoquoque pretendat. Cum autem dicit Dominus: De temporibus que Pater posuit in sua potestate, utique non potest exsors esse scientie paterne, cuius nequaquam exsors est potestatis; cum potestas ex sapientia et uirtute gignatur, quod utrumque Christus est.

214. Sed queritis qua causa non ita discipulis negauerit, quasi sciret et nollet dicere: sed neque Angelos, neque Filium scire memorauerit ? Interrogabo uos et ego, qua causa in Genesi  Deus dicat: Descendam itaque, ut uideam secundum clamorem illorum uenientem ad me, si consummabuntur: sin autem, ut sciam ? Qua causa etiam Scriptura de Domino dicat: Et descendit Dominus uidere ciuitatem et turrim, quam edificarent filii hominum ? Qua causa etiam dicat Propheta in Psalterio: Dominus respexit super filios hominum, si est intelligens, aut requirens Deum ; quasi et illic si non descenderet Deus, et hic si non prospiceret Dominus, aut opera hominum ignoraret aut merita?

215. Sed etiam in Euangelio habes secundum Lucam, quia Pater dicit: Quid faciam? Mittam Filium meum dilectissimum, forsitan hunc uerebuntur . Secundum Mattheum, autem, et secundum  Marcum habes: Quoniam misit unicum Filium suum, dicens: uerebuntur Filium meum . In uno libro dicit: Forsitan uerebuntur, et quasi nesciens dubitat; nam hic sermo dubitantis est: in duobus autem aliis libris: uerebuntur, inquit, Filium meum; hoc est, confirmat reuerentiam deferendam.

216. Sed neque dubitare Dei est, neque falli; dubitat  enim, qui ignorat quod futurum est: fallitur autem, qui aliud predixit, et aliud est secutum. Quid autem euidentius, quam quod Scriptura habet aliud Patrem dixisse de Filio, et aliud accidisse eadem Scriptura testatur? Ille dixit: uerebuntur Filium meum: Filius autem uapulauit, illusus est, crucifixus est, mortuus est ; multoque illis seruis qui prius fuerant destinati, grauiora secundum carnem passus est. Fefellit igitur Pater, an ignorauit, uel subuenire non potuit? Sed uerus nescit fallere; scriptum est enim: Fidelis Deus qui non mentitur . Quomodo autem ignorauit, qui nouit omnia ? Aut quid non potuit, qui omnia potest?

217. Tamen si aut ignorauit, aut non potuit , uidetis quia [a 1Kb] ex hoc ipso unius substantie est Filius cum Patre; si quemadmodum Pater, ita et Filius, ut secundum uestram insipientiam loquar, aut non omnia nouit, aut non omnia potest. Non sum enim auarus aut preceps circa Filii laudes, ut plus audeam dicere Filium posse quam Patrem, qui nullam inter Patrem et Filium discretionem facio potestatis.

218. Sed fortasse dicatis, non ita dixisse Patrem, sed de Patre Filium fefellisse. Iam ergo 591 non solum infirmitatis Filium, sed etiam sacrilegii et mendacii arguitis. uerumtamen si non creditis de Patre Filio, nec de eo credatis; si enim fallere nos uoluit, quia dixit dubitasse Patrem, quasi nesciret quod esset futurum: fallere ergo etiam de se nos  uoluit, quia futura nescire se dixit; multoque tolerabilius ad pudorem, si ignorantiam ante pretendit, quod de se facit, quam si [b 1Kb] contrario promissis lusus uideatur effectu, quod de Patre predicauit.

219. Sed neque fallitur Pater, neque fallit Filius: uerum ea est in Scripturis consuetudo diuinis, sicut et superiora, et multa alia exempla testantur, ut Deus dissimulet se nescire quod nouit. Et in hoc ergo unitas diuinitatis, [c 1Kb] et unitas dispositionis in Patre probatur et Filio, si quemadmodum Deus Pater cognita dissimulat, ita Filius etiam in hoc imago Dei, que sibi sunt nota dissimulet.



CAPUT XuIII.

Dominici ad apostolos responsi causam allaturus, primo illud indulgentie Christi acceptum refert, mox alia quorumdam ratione proposita, germanam hanc esse profitetur, quod idem Dominus ex humano affectu locutus fuerit. Inde colligit scientiam Patris ac Filii equalem esse; atque adeo non minorem Patre Filium. Postea ubi textui quo dicitur minor, alium quo equalis traditur, opposuit; Arianorum de Filio iudicantium temeritatem castigat, et cum illum impie minorem astruerent, ipsum pie lapidem abs se dici ostendit.


220. Edoctum est igitur non ignorasse Dei Filium que futura sunt. Quod si fatentur, et ego, ut iam respondeam qua ratione neque angelos, neque Filium, sed Patrem scire memorauit , solemnem eius in discipulos caritatem etiam in hoc loco  et gratiam recognosco, quod ex frequentia ipsa debet omnibus esse iam cognitum. Mauult enim Dominus nimio in discipulos amore propensus, petentibus his que cognitu inutilia iudicaret, uideri ignorare quod nouerat, quam negare; plusque amat nostram utilitatem instruere, quam suam potentiam demonstrare.

221. Sunt tamen plerique non ita timidiores, ut ego; malo enim alta timere, quam sapere: sunt tamen plerique eo freti, quod scriptum est: Et iehsu proficiebat etate et sapientia et gratia apud Deum et homines , qui dicant confidenter quod secundum diuinitatem quidem ea que futura sunt, ignorare non potuit, sed secundum nostre conditionis assumptionem ignorare se quasi Filium hominis ante  crucem dixit. Etenim cum Filium dicit, non quasi de alio dicit; nam ipse est et Dominus noster Dei Filius, et Filius uirginis: sed medio uerbo nostrum informat affectum, ut quasi hominis filius secundum susceptionem nostre imprudentie, uel profectus, non 592 plene adhuc scisse omnia crederetur; [d 2Kb] non enim est nostrum scire que futura sunt. Eadem igitur uidetur ignorare conditione, qua proficit: nam quomodo secundum diuinitatem proficit, in quo habitat plenitudo diuinitatis ? Aut quid est quod nesciat Dei Filius qui dicebat: Quid cogitatis mala in cordibus uestris ? Quomodo nesciat, de quo dicit Scriptura: iehsu autem norat cogitationes eorum ?

222. Hec tamen alii dicant: ego autem ut ad superiora  redeam, qui proposuerim scriptum quia Pater dixit: Fortasse reuerebuntur Filium meum ; quod utique ideo arbitror positum; ut quia de hominibus loquebatur Pater, humano locutus uideatur affectu: multo magis arbitror quia Filius qui cum hominibus conuersatus est, et hominem egit, et carnem suscepit, nostrum assumpsit affectum; ut nostra ignoratione nescire se diceret, non quia aliquid ipse nesciret. Nam etsi homo in ueritate corporis uidebatur; erat tamen uita, erat lux, et uirtus exibat de eo, que uulnera sauciorum maiestatis sue auctoritate sanabat .

223. Aduertitis ergo questionem uobis esse sublatam, cum et Filii dictum ad susceptionem integre conditionis referatur humane, et de Patre ideo  scriptum sit, ut uel sic calumniari Filio desinatis.

224. Nihil ergo fuit quod ignorauerit Dei Filius; nichil enim fuit quod ignorauerit Pater. Quod si nichil et Filius ignorauit, ut iam concludamus, dicant in quo eum minorem uelint uideri. Si minorem generauit Deus Filium, minus contulit; si minus contulit, aut minus uoluit, aut minus potuit: sed nec infirmus nec inuidus Pater; quia nec uoluntas ante Filium, nec potestas: in quo enim minor, qui omnia habet que Pater habet ? Nam et omnia a Patre iure generationis accepit, et totum Patrem gloria sue maiestatis expressit.

225. Scriptum est, inquiunt: Quoniam Pater maior me est . Sed scriptum est: Non rapinam arbitratus est se esse equalem Deo .  Scriptum est quod propterea uolebant illum Iudei occidere, quia Filium se dicebat Dei, equalem se faciens Deo . Scriptum est: Ego et Pater unum sumus . Unum legunt, multa non legunt. Numquid ergo et minor et equalis per naturam eamdem potest esse? Sed aliud ad diuinitatem refertur, aliud ad carnem.

226. Minorem dicunt: quero quis mensus sit, quis tam exaltati cordis, qui uelut ante tribunal suum Patrem Deum et Filium constituat; ut de prelatione diiudicet? Non est exaltatum cor meum, neque in uanum elati sunt oculi mei, Dauid dicit . Rex Dauid exaltare cor metuit in rebus humanis, nos exaltamus aduersus diuina secreta. Quis igitur iudicat de Dei Filio? Throni, Dominationes, Angeli,  Potestates? Sed famulantur 593 et seruiunt Archangeli, sed ministrant Cherubim et Seraphim, sed laudant. Quis igitur iudicat de Dei Filio, cum legerit quia ipse Pater nouerit Filium, non iudicet; Nemo enim nouit Filium, nisi Pater . Nouit, inquit, non iudicat. Aliud est nosse, aliud iudicare. Habet Pater in se scientiam, Filius supra se non habet potestatem. Et rursus: Nemo nouit Patrem, nisi Filius; et ipse nouit Patrem, sicut eum Pater nouit.

227. Sed dicis quia minorem se dixit : dixit et lapidem. Plus dicis, et impie calumniaris:  minus dico, et pic astruo. Minorem dicis, et supra angelos confiteris: ego minorem angelis dico, et non derogo; quia non diuinitatem arguo, sed misericordiam predico.



CAPUT XIX.

Conuersus ad Deum Patrem uir sanctus, cur Filium eo minorem non statuat, exponit: tum asserit suum non esse ut metiatur Dei Filium; cum angelo metiri tantum Ierusalem datum fuerit, immo et forte Christo ut homini: sed Arium Satane imitatorem se prebuisse. Temere igitur de diuina generatione disputari; cum tantum humane signum per Esaiam sit propositum; nec debeat comparatio fieri in diuinis. Postremo quantum fugienda sit Arii arrogantia, uariorum Scripture exemplorum oppositione demonstrat.

 228. Ad te nunc, omnipotens Pater, cum lacrymis uerba conuerto. Ego te quidem inaccessibilem, incomprehensibilem, inestimabilem prompte dixerim: sed Filium tuum minorem non ausim dicere. Nam cum illum splendorem glorie, et imaginem substantie tue legerim ; uercor ne minorem imaginem tue dicendo substantie, minorem substantiam tuam dicere uidear, cuius imago sit Filius, cum plenitudo tue diuinitatis omnis in Filio sit. Immensum te Filiumque tuum et Spiritum sanctum, incircumscriptum, inestimabilem, inenarrabilem legi frequenter, credo libenter. Et ideo estimare non possum, ut examinare possim.

229. Esto tamen, spiritu ausuque temerario metiri  te uelim; unde, queso, te metiar? Funiculum agrimensorium uidit propheta , quo metiebatur angelus Ierusalem. Metiebatur tamen angelus, non Arius: metiebatur Ierusalem, non Deum. Et fortasse nec Ierusalem metiri poterat angelus; uir enim erat. Denique sic habes: Et alleuaui oculos, et uidi: et ecce uir, et in manu eius funiculus agrimensorius . uir erat quia typus suscipiendi corporis declarabatur. uir erat ille, de quo est dictum: Post me uenit uir, cuius non sum dignus soluere corrigiam calceamenti eius . Ergo Christus in typo Ierusalem metitur, [a 1Kb] Arius Deum.

230. Et Satanas transfigurat se in angelum lucis; quid mirum si Arius suum imitatur auctorem, ut  usurpet illicita ? Licet quod Pater suus diabolus per semetipsum non fecit, intolerabiliore 594 iste sacrilegio diuinorum sibi scientiam secretorum, et superne generationis arcana presumat; diabolus enim uerum Dei Filium fatebatur, Arius negat.

231. Si ergo metiri te, omnipotens Pater, non queo, possumne sine sacrilegio de tue generationis disputare secreto? Possumne dicere quod aliquid inter te et Filium tuum plus minusue sit; cum ipse qui ex te natus est, dixerit: Omnia que Pater habet mea sunt ? Quis me constituit iudicem aut  diuisorem de rebus humanis? Hoc Filius dicit, et nos inter Patrem et Filium diuisionem nobis et iudicium uindicamus? Bona pietas arbitros refugit etiam in diuisione patrimonii. Nos ergo erimus arbitri, ut inter te et Filium tuum [a 1Kb] increate maiestatem substantie diuidamus?

232. Generatio, inquit, hec, generatio nequam est: signum querit, et signum non dubitur ei, nisi signum Ione prophete . Signum utique datur non diuinitatis, sed incarnationis. Denique de incarnatione dicturus ait: Pete tibi signum. Et cum ille dixisset: Non petam, neque tentabo Dominum, responsum est: Ecce uirgo in utero accipiet . Ergo signum diuinitatis uidere non possumus, mensuram querimus? ue misero mihi, impie  discutere audemus, quem digne rogare non possimus?

233. [b 1Kb] uiderint tamen quid faciant Ariani: ego te, Pater, si maiorem omnibus dixero, iniuriose te tuis operibus comparaui: si maiorem Filio, ut Arius asserit, impie iudicaui. De te prior erit illa sententia, nam neque ulla fieri potest nisi ex comparatione prelatio, neque preferri quisquam, nisi de quo prius fuerit iudicatum.

234. Iurare nobis per celum non licet , [c 1Kb] iudicare de Deo licet: sed Filio tuo soli iudicium de omnibus detulisti.

235. Ioannes carnem Domini baptizare metuebat, Ioannes prohibebat dicens: Ego a te debeo baptizari, et tu uenis ad me ; et ego Christum iudicio meo subdam?

 235. [d 1Kb] Moyses excusat sacerdotium, Petrus imperatum  in ministerio declinat obsequium: Arius scrutatur etiam alta Dei? Sed non Arius Spiritus sanctus: sed Ario et hominibus dictum est: Altiora te ne quesieris .

236. Moyses uultum Domini prohibetur uidere : Arius meruit uidere secretum. Moyses et Aaron in sacerdotibus eius, Moyses qui cum Domino apparet in gloria; Moyses ergo ille posteriora tantummodo Dei in typo uidit: Arius totum Deum facie ad faciem comprehendit. Sed nemo, inquit, uidere potest faciem meam, et uiuit .

237. Paulus etiam de inferioribus dicit: Ex parte cognoscimus et ex parte etiam prophetamus . Arius dicit: Ex toto Deum, non ex parte cognoui.  Inferior ergo Paulus, quam Arius; et uas electionis ex parte scit, uas perditionis totum scit: Scio, inquit, hominem, siue in corpore, 595 siue extra corpus nescio, Deus scit, quoniam raptus est in paradisum, et audiuit uerba ineffabilia . Paulus raptus usque ad tertium celum, se ipsum nesciuit: Arius in stercore uolutatus Deum sciuit. Paulus dicit de se ipso: Deus scit; Arius de Deo dicit: Ego noui.

238. Sed non Arius raptus in celum, quamuis 596 eum secutus sit, qui iactatione damnabili diuina presumeret, dicens: Ponam thronum meum super nubes, et ero similis Altissimo ; sicut enim ille dixit: Ero similis Altissimo: sic et Arius altissimum Dei Filium sui similem uult uideri: quem non in diuinitatis eterne maiestate ueneratur,  sed ex carnis infirmitate metitur.



[DE SPIRITU SANCTO.]





IN LIBROS DE SPIRITU SANCTO ADMONITIO.


Gratianus Augustus, cum primos duos libros de Fide ab Ambrosio per litteras peteret, eum etiam, ut in Admonitione ad illud Opus obseruauimus , rogauerat, ne de Spiritus sancti diuinitate commentationem quoque scribere grauaretur. Tam pie Cesaris uoluntati morem non gerere sancto Presuli non licebat; moram tantum postulauerat , ut destinatam disputationem magis serio meditaretur. Illam igitur in tres libros abs se diuisam, suprema manu imposita, quamprimum misit ad imperatorem.

Primo libro premittit exordium  quo Gedeonem non tantum Christi figuram, liberato suo populo, pre se tulisse, uerum etiam ingenti illo prodigio roris modo in uellus, modo in aream decidentis, effusionem sancti Spiritus a Iudeis ad Christianos quandoque transferendam, et cuius opera nouissime tot hominum millia in Ecclesie gremium reuocati essent, expressisse pulchre demonstrat . Hinc argumentum suum aggressus, supra conditarum rerum ordinem, ac uere Deum esse Spiritum sanctum probat  ex eo potissimum, quod in Euangelio peccatum in Spiritum negatur in hoc futuroue seculo remittendum. Addit eumdem in sacris codicibus appellari Dei Spiritum, locutum esse per prophetas atque apostolos, infinitamque ipsius bonitatem iuxta in sanctificatione creaturarum innotescere, ac in sui effusione per omnes locos atque homines simul didita, immensitatem, immutabilitatem, eternitatem . Et hoc mystici unguenti, de quo Scriptura loquitur, expositione confirmato,  substantialem eius cum aliis duabus personis unitatem aperit ; cui unitati missionem aduersari omnino negat ; cum inter diuinas omnes personas unitas intercedat pacis gratie, caritatis, ac ceterarum dotum et qualitatum .

In ipso libri secundi exordio, proposita non multis uerbis Samsonis historia, docet  prospere illum dum Spiritus sanctus ei adfuit, semper egisse: improspere autem, ubi primum eodem presidio destitutus est. Postea declarato ipsam hanc Spiritus sancti uirtutem eamdem esse que Patris et Filii, nec diuersum ipsius atque illorum consilium; astruit nostram omnium uitam non magis in hoc esse positam, ut illos cognoscamus, quam ut ipsum, cuius operatione perinde atque amborum uiuificamur . Sub hec postquam eum rerum conditorem, atque adeo adoratione colendum esse multis asseruit , obiectionibus quibusdam expeditis, in Ecclesia constituenda unam Spiritui cum Patre ac Filio uoluntatem, uocationem, et preceptionem fuisse planum facit . Deinde hunc ipsum nec Patri nec Filio scientia decedere ubi firmatum est , nonnulleque circa eam rem difficultates euolute , eidem institutionem prophete atque apostolatus tamquam ipsi cum duabus aliis personis communem uindicat : unde quam esse trium illarum operationem scite colligit.

Continuatur in tertio libro ceptum in superiore argumentum, et non solum prophetarum apostolorumque, sed et ipsius quoque Domini missionem ad Spiritum referendam esse statuitur ; unde tamen non putandum est ullam ad Filium redire subiectionem, cum ipsemet Spiritus etiam mittatur a Patre et Filio. In hoc itaque nichil preter unitatem diuinitatis intelligendum, sicut nec in hisce locutionibus, queis digitus, dextera, et manus uocitatur, non secus atque ubi arguere, iudicare, uindicare, contristari, tentariue significatur . Fusior exsurgit  disputatio de Ioannis uerbis, Spiritus est Deus, que ex Euangelii diptychis sacrilega temeritate expunxerant: quo quidem loco non secus ac quibusdam aliis quos suppeditant Pauline epistole, Spiritus diuinitas ualidissime comprobatur . Ostenditur autem  ne tres Dii uel Domini ob hoc dicantur, periculum non esse: quandoquidem diuine tres persone eadem constent sanctitate atque natura . Postremo reuocatis tamquam in fascem precipuis totius commentationis capitibus, nonnullisque illorum denuo tractatis et assertis, opus coronatur .

Illud uero non aliter inscriptum oportere, quam de Spiritu sancto ex iis, que hactenus explicata sunt, liquido constat; quamuis tamen confiteamur et apud quosdam scriptores  citatum reperiri sub titulo de Trinitate, et in codicibus non paucis eamdem prefigi tribus his libris, non secus ac quinque superioribus inscriptionem. In utroque Opere cum eisdem aduersariis confligitur, uidelicet cum Arianis, qui Spiritum asserebant Filio inferiorem esse, tametsi puros Pneumatomachos certis locis aggrediatur . Hos libros non nisi post memoratos quinque de Fide lucubratos esse nemo non uidet; id ergo unum superaddimus, quamquam Gothorum rex Athanaricus, qui Constantinopoli obiit uIII kal. Febr. an. 381, iam tum e uiuis excesserat, cum illud operis edidit sanctus Doctor; eum tamen nichildum rescisse de morte Petri Alexandrini, sed nec de Gregorii abdicatione, qua noue Rome patriarchatu cessit in synodo II generali illic habita: cuius synodi cum nulla in hisce libris exstet mentio, illos sub medium annum 381 ad umbilicum adductos liquet.

uerum enim uero Hieronymiana censura librorum de Spiritu sancto, quos tacito scriptoris nomine, paulo seueriore obelo fodit, nobis haud paulum facessit negotii. uolunt plerique non alium hic designari quam Ambrosium, qua de re ut quiuis tutius ferre ualeat iudicium, neue eludere difficultatis nodum ipsimet uideamur, locum integrum hic subiicimus: Malui alieni operis interpres existere, quam  informis cornicula alienis me coloribus adornare. Legi dudum cuiusdam libellos de Spiritu sancto, et iuxta comici sententiam ex Grecis bonis Latina uidi non bona. Nihil ibi dialecticum, nichil uirile, nichil districtum, quod lectorem uel ingratiis ad assensum trahat: sed totum flaccidum, molle, nitidum atque formosum, et exquisitis hinc inde odoribus pigmentatum. Dydimus uero meus oculum habens sponse . . . . . Certe qui hunc legerit, Latinorum furta cognoscet, et contemnet riuulos, cum ceperit haurire de fontibus . Quis commentationem ullam durioribus uerbis umquam traduxit?

Rufinus, cum simultas inter ipsum atque Hieronymum oborta esset, summa cum indignatione in eum ob illam ipsam sententiam insurgens: Sed quoniam polliciti sumus, inquit, probaturos nos quomodo laceret uirum omnium admiratione dignum Ambrosium episcopum, qui non solum Mediolanensis Ecclesie, uerum etiam omnium Ecclesiarum columna quedam, et turris inexpugnabilis fuit . Et multis interiectis pergit in hunc modum: Audistis quemadmodum quem coruum ante dixerat et totum tenebrosum, nunc iterum corniculam dicat alienis se pennis uel coloribus depingentem: et quam turpiter laceret, et nichil uirile dicat habere uirum, qui ad Ecclesiarum Christi gloriam electus a Deo est; qui in testimoniis Domini locutus est in conspectu persecutorum regum, et non est confusus. Ambrosius sanctus de Spiritu sancto non solum uerbis sed et sanguine suo scripsit. Obtulit enim persecutoribus sanguinem suum quem in se fudit, sed a Deo ad alios adhuc reseruabatur labores. Quod etiamsi secutus est Grecos catholicos nostrorum scriptores, et aliquid de eorum scriptis presumpsit, non continuo hec debuit tua summa esse  cura, hic labor, hoc studium, ut pro hac causa interpretareris librum Didymi de Spiritu sancto, ut illius furta cognoscerentur . . . . . . Si ergo neque tanto ac tali uiro Ambrosio pepercisti, etc.

Baronius, cum persuasum haberet Ambrosium non exiguam Operis sui partem a Basilio mutuatum esse, Rufinum insimulauit  calumnie in Hieronymum; quippe quod hic prius sue Didymiani libri interpretationi, quam ab illo conderentur isti tres libri, manum admouerit. uerum ut omittamus Hieronymi uersionem non nisi post Damasi obitum absolutam esse, atque adeo post uulgatam ab annis iam aliquot Ambrosii lucubrationem, quis umquam credat Rufinum tam atrocem accusationem, nisi rem ipsam certissimam exploratissimamque habuisset, tanta confidentia intentaturum fuisse Hieronymo: uel Hieronymum, qua erat uehementia et animo parum ad iniuriam dissimulandam nato, sibi temperaturum, quin accusatori suo meritam calumnie notam infligeret, cum tamen impositum sibi hoc tantum crimen nusquam depellat?

At enim nichil opus est his coniecturis; nam quisquis cum Didymi tractatu Ambrosianum contenderit, comperiet non pauca ex illo in hunc translata esse, ut puta que de Spiritus sancti effusione , sanctificatione , scientia, donisque  disputantur, quibus etiam locum prophetie Amos  iungas licebit. Neque tamen ita Didymo addictus fuit Ambrosius noster, ut que in aliorum scriptis argumento suo congruere existimabat, decerpere inde, operique suo inserere fastidiret. Itaque cum eum Patres Florentini  plurima Basilio debere animaduertissent , non iniuria affirmauerunt ipsum tres libros Basilii de Spiritu sancto exposuisse: quorum sententiam secutum uidemus magnum Baronium. Occurrunt preterea petite ex Athan. Gregorio Nyss. nonnullisque aliis probationes; ut non absurde quiuis iudicet Doctorem nostrum, dum scriptioni sue operam daret, prestantissimas quasque commentationes, que in eamdem materiam edite fuerant, ob oculos sibi proposuisse.

Quamquam autem que in rem suam facere putat, hinc inde carpit; non tamen temere ac promiscue delapsas, ut narrat Hieronymus, ab aliis auibus Aesopice cornicule instar diripit plumas: sed potius apis industrie ac diligentis more, florum plantarumque, unde mella sua colligat, succos distinguentis, alia tollit, alia respuit, quedam immutat, quedam transponit, non pauca demum profert de suo, que apud aliorum auctorum neminem reperias. uerum tamen etiamsi nichil haberetur in hisce libris, quod in aliorum non legeretur; haud propterea uideretur consectarium omnia ex alienis scriptis desumpta esse. Quis enim nescit sepius contingere, ut qui in eodem desudant argumento, etsi numquam inter se animi cogitata communicauerint, plurima tamen efferant longe simillima; maxime uero si unusquisque probationes suas ex iisdem fontibus, ut puta e Scripture diuine oraculis, ducat, atque hauriat.

Quapropter ingenue fatemur Rufinum indignatione sua ultra quam par fuit, abreptum esse, cum Hieronymum criminatus est, quasi eo tantum consilio, Didymi libros in Latinam linguam conuertisset, ut illius, Ambrosii scilicet, furta cognoscerentur . Sed rursus non dissimulabimus memoratam Hieronymi censuram, si uere Ambros. illa perstringebat, exaggerationis modum haud parum esse pretergressam. Nec sane hic dissensurum a nobis fuisse putamus ipsum Baronium; quandoquidem  in accusatione, qua idem Hieronymus Romanam ibidem traducit Ecclesiam, apertam hyperbolen agnoscere non dubitauit. Enim uero neque concedi potest sanctum Presulem Didymianam commentationem eo modo expilasse, quo illud actum indicare uidetur citatus Doctor. Et certe ut magis dialecticum sese Didymus prestet, quam Ambrosius; huius tamen dictio nobilior est, oratio copiosior, ordo concinnior; quique argumentationes utriusque attentiore animo perpenderit, facile agnoscet hunc non minus ualide propositum suum assequi atque conficere, quam Didymum. Non igitur absurdum fuerit, si Hieronymum idem dixerimus hoc loco passum, quod solent ii, qui auctores in quos aliquid studii, atque opere posuerunt, nimiis encomiis cumulasse minime contenti, etiam editas ab aliis de eadem materia lucubrationes, infra quam ueritas atque equitas sinit, deprimunt.

Que cum ita sint, quisquis uerum ac legitimum de hac Ambrosii commentatione iudicium ferre uoluerit, equiores estimatores sibi duces in hoc eligat, sacra scilicet concilia , multosque doctissimos uiros , qui testimonium atque auctoritatem illorum proponentes, quanti eos facerent, ostenderunt. At imprimis presto nobis est, quem Stridoniensi presbytero opponamus, Hipponensis presul, cuius in polemicis operibus sane quam exercitatissimi sententia illa est de hoc Opere: Sanctus Ambrosius, cum agat rem magnam de Spiritu sancto, ut eum Patri et Filio demonstret equalem; submisso tamen dicendi genere utitur; quoniam res suscepta non ad ornamenta uerborum, aut ad flectendos animos, rerum documenta desiderat . Quod quidem iudicium, quo uix aliud cum Hieronymiano magis pugnare potest, nemo dixerit a discipulo ad preceptoris gratiam latum: quando et per se summopere moderatum est, et Augustino ex Ambrosii tractatibus alii erant ad manum, quos in submisse dictionis specimen proponeret, si hunc flaccidum, molle, nitidum atque formosum existimasset.





SANCTI AMBROSII, MEDIOLANENSIS EPISCOPI, DE SPIRITU SANCTO LIBRI TRES [a 1Kb] , AD GRATIANUM AUGUSTUM. 



LIBER PRIMUS.



599 PROLOGUS.


In Gedeonis electione Dominice incarnationis figuram fuisse: in hedi sacrificio peccatorum per Christi corpus expiandorum: in uituli, profanorum sacrorum abolendorum: in trecentis denique militibus future per crucem redemptionis. Quod plura petierit signa idem Gedeon, mysterii fuisse; per uelleris enim siccitatem ac madefactionem, Iudeorum infidelitatem, gentiumque uocationem significatas: per rorem autem pelui exceptum pedum apostolorum ablutionem. Hac sibi pedum mundari sordes orat Ambrosius, simulque Christi benignitatem laudat. Quam utile sit hanc imitari! Eamdem aquam a Dei Filio missam in orbe mirabiles conuersiones operari: sed ab alio mitti non posse, cum sit effusio Spiritus  Sancti, qui aliene potestati non subiicitur.

1. Hierobaal cum sub arbore, ut legimus , quercu, tritici messem uirga cederet, accepit oraculum, ut a potestate alienigenarum in libertatem Dei populum uindicaret. Nec mirum si est electus ad gratiam, cum sub umbra iam tum sacre crucis et uenerabilis sapientie predestinato incarnationis future mysterio constitutus, feracis segetis sensibilia de latibulis frumenta produceret, electionemque sanctorum a purgamentis inanis palee sequestraret: [b 1Kb] qui tamquam uirga ueritatis exerciti, superflua ueteris hominis cum eius actibus deponentes, quasi in torculari, ita in Ecclesia congregantur; Ecclesia enim torcular est fontis eterni, in qua celestis  uitis fructus exundat.

2. [c 1Kb] Quo motus oraculo Gedeon, cum audisset quod deficientibus licet populorum millibus, in uno uiro Dominus plebem suam ab hostibus 600 liberaret  ; obtulit hedum caprarum, cuius carnem, secundum preceptum angeli, et azyma supra petram posuit [d 1Kb] et ea iure perfudit: que simul ut uirge cacumine, quam gerebat angelus, Dei contigit, de petra ignis erupit; atque ita sacrificium quod offerebatur, absumptum est . Quo indicio declaratum uidetur quod petra illa typum habuerit corporis Christi; quia scriptum est: Bibebant de consequenti eos petra, petra autem erat Christus . Quod utique non ad diuinitatem eius, sed ad carnem relatum est, que sitientium corda populorum perenni riuo sui sanguinis inundauit.

3. Iam tunc igitur in mysterio declaratum est, quia Dominus iehsu in carne sua totius mundi peccata  crucifixus aboleret: nec solum delicta factorum, sed etiam cupiditates animorum. Caro enim hedi ad culpam facti refertur; ius ad illecebras cupiditatum, sicut scriptum est: Quia concupiuit populus cupiditatem pessimam, et dixerunt: Quis nos cibabit carne ? Quod igitur extendit angelus uirgam, et tetigit petram, de qua ignis exiuit ; ostendit quod caro Domini Spiritu repleta diuino, peccata omnia humane conditionis exureret. Unde et Dominus ait: Ignem ueni mittere in terram .

4. Aduertit igitur uir doctus et presagus futuri superna mysteria; et ideo secundum oracula occidit uitulum a patre suo idolis deputatum, et ipse septennem alium uitulum immolauit Deo .  Quo facto manifestissime reuelauit post aduentum Domini omnia gentilitatis abolenda sacrificia, solumque sacrificium Deo Dominice passionis pro redemptione populi deferendum. Etenim uitulus ille  erat in typo Christus, in quo septem spiritalium plenitudo uirtutum, sicut Esaias dixit , habitabat. Hunc uitulum et Abraham obtulit, quando diem Domini uidit, et gauisus est . Hic est qui nunc in hedi typo, 601 nunc in ouis, nunc in uituli offerebatur. Hedi, quod sacrificium pro delictis sit; ouis, quod uoluntaria hostia: uituli, quod immaculata sit uictima.

5. Preuidit ergo mysterium sanctus Gedeon. Denique trecentos elegit ad prelium ; ut ostenderet non in numero multitudinis, sed in sacramento crucis mundum ab incursu grauiorum hostium liberandum. Et tamen licet fortis et fidus, pleniora adhuc de Domino future uictorie documenta querebat, dicens: Si saluas in manu mea Isrel,  quemadmodum locutus es, Domine; ecce ego pono lane uellus in area: et si ros factus fuerit super uellus, et super omnem terram siccitas, cognoscam quia in manu mea secundum promissa tua populum liberabis. Et ita factum est . Sed adiecit postea, ut rursum ros proflueret super totam terram, et siccitas esset in uellere.

6. Querit fortasse aliquis utrumnam quasi incredulus esse uideatur, qui frequentibus informatus indiciis adhuc plura poscebat? Sed quemadmodum potest uideri quasi ambiguus incertusque tentasse, qui mysteria loquebatur? Non ergo ille ambiguus, sed prouidus, ne nos ambigeremus. Nam quomodo ille ambiguus, cuius precatio habebat effectum? Unde autem securus adorsus esset prelium, nisi intellexisset  oraculum: ros enim in uellere fides erat in Iudea; quia, sicut ros, Dei uerba descendunt .

7. Ergo quando totus orbis infructuoso estu gentilis superstitionis arebat, tunc erat ros ille celestis uisitationis in uellere. Postea uero quam oues que  perierunt domus Isrel , oues, inquam, ille fontem aque uiue negarunt , ros fidei humentis exaruit in pectoribus Iudeorum, meatusque suos fons ille diuinus in corda gentium deriuauit . Inde est quod nunc fidei rore totus orbis humescit: at uero Iudei prophetas suos et consiliarios perdiderunt.

8. Nec mirum si perfidie subeant siccitatem,  quos Dominus Deus prophetici imbris ubertate priuauit, dicens: Mandabo nubibus meis ne pluant super uineam istam . Est enim prophetice nubis pluuia salutaris, sicut et Dauid dixit: Descendit sicut pluuia in uellus, et sicut stillicidia stillantia super terram . Hanc nobis Scripture diuine totius mundi pluuiam pollicebantur, que rigaret orbem sub Domini Saluatoris aduentu [a 1Kb] Spiritus rore diuini. uenit ergo iam Dominus, uenit et pluuia, uenit Dominus stillicidia secum celestia deferens;  et ideo iam nos bibimus, qui ante sitiebamus, et diuinum illum Spiritum haustu interiore potamus.

9. Hoc ergo preuidit sanctus Gedeon, quia uerum et spiritalem rorem etiam gentium nationes erant fidei perceptione bibiture, et ideo diligentius explorauit; est enim necessaria cautela sanctorum. Siquidem etiam iehsu Naue cum uidisset ducem militie celestis, interrogauit: Noster es, an aduersariorum ? ne forte aliquibus 602 aduersarii prestigiis falleretur.

10. Non tamen otiose quod uellus non uel in campo posuit, uel in prato: sed posuit in area, ubi messis est tritici: Messis enim multa, operarii autem pauci ; eo quod per fidem Domini futura esset messis fecunda uirtutum.

 11. Nec illud otiose quod exsiccauit uellus Iudaicum, et rorem eius misit in peluim, ut repleretur aqua, non tamen ipse eo rore pedes lauit . Alii debebatur tanti prerogatiua mysterii. Exspectabatur ille qui sordes omnium solus posset abluere. Non erat tantus Gedeon, qui hoc sibi [b 1Kb] mysterium uindicaret. Non enim Gedeon, sed Filius hominis uenit non ministrari, sed ministrare . Itaque cognoscamus in quo hec mysteria uideantur esse completa. Non in sancto Hierobaal; adhuc enim erant illa principia. Ideo gentes uicte, quia siccitas erat adhuc in gentibus: ideo Isrel uicit, quia ros tunc manebat in uellere.

12. ueniamus ad Dei Euangelium. Inuenio Dominum  spoliantem se uestimenta, et precingentem se linteo, mittentem aquam in peluim, lauantem pedes discipulorum . Hec erat aqua ros ille celestis, hoc prophetabatur [c 1Kb] quod illo rore celesti discipulorum suorum Dominus iehsu pedes lauaret. Et nunc extendantur pedes animorum nostrorum. uult Dominus iehsu et nostros lauare pedes; non enim Petro soli, sed unicuique dicit fideli: Nisi lauero tibi pedes, non habebis mecum partem .

13. ueni ergo, Domine Iesu, exue te uestimenta, que propter me induisti: esto nudus, ut nos misericordia tua uestias. Precinge te propter nos linteo, ut nos tui muneris immortalitate precingas. Mitte aquam in peluim: laua non solum pedes, sed etiam [d 1Kb]  caput: nec solum corporis nostri, sed etiam mentis uestigia. uolo exuere omnes nostre sordes fragilitatis; ut et ego dicam: Nocte exui tunicam meam, quomodo induam eam? Laui pedes meos, quomodo inquinabo illos ?

14. Quanta ista maiestas est! Quasi minister pedes famulorum tuorum lauas, quasi Deus rorem mittis e celo. Nec solum pedes lauas, sed etiam ut tecum recumbamus inuitas, et exemplo nos tue dignationis hortaris dicens: uocatis me dominum et magistrum,  et bene facitis; sum etenim. Si ergo ego laui pedes uestros dominus et magister, et uos inuicem lauate pedes uestros .

15. uolo ergo et ego pedes lauare fratrum meorum, uolo Domini implere mandatum, [a 1Kb] uolo in me non uerecundari, non dedignari quod ipse prius fecit. Bonum mysterium humilitatis; quia dum alienas sordes lauo, meas abluo. Sed non hoc omnes [b 1Kb] haurire poterant mysterium. Lauare uoluit quidem et Abraham pedes, sed hospitalitatis affectu . uolebat et Gedeon lauare pedes angelo Domini qui apparuit sibi: sed uolebat uni, uolebat quasi is qui deferret obsequium, non qui donaret consortium. 603 Hoc mysterium magnum est, quod nemo cognouit. Denique Petro dixit: Quod ego facio  tu nescis, cognosces postea . Hoc, inquam, diuinum mysterium est, quod etiam qui lauerint, requirent. [c 1Kb] Non est ergo simplex aqua celestis mysterii, per quam consequimur, ut partem cum Christo habere mereamur.

16. Est et quedam aqua quam mittamus in peluim anime nostre, aqua de uellere et libro Iudicum, aqua de libro Psalmorum . Aqua est ros celestis oraculi. ueniat igitur, Domine Iesu, hec aqua in meam animam, in meam carnem; ut huius humore pluuie nostrarum conualles mentium atque intimi cordis arua uiridescant . ueniant in me stillicidia tua, gratiam immortalitatemque rorantia. Dilue gressus mentis mee, ne iterum  peccem. Ablue [d 1Kb] animi mei calcaneum, ut possim abolere maledictum ; ne morsum serpentis interiore pede sentiam, sed, sicut ipse iussisti sequentibus te, ut serpentes et scorpiones illeso possim calcare uestigio . Redemisti mundum, redime unius animam peccatoris.

17. Hec est specialis tue prerogatiua pietatis, qua totum mundum in singulis redemisti. Elias ad unam missus est uiduam , Eliseus mundauit unum : tu nobis, Domine Iesu, hos hodie mille mundasti. Quantos in urbe Roma, quantos Alexandrie, quantos Antiochie, quantos etiam Constantinopoli! Nam etiam Constantinopolis iam Dei uerbum recepit, et euidentia meruit tui documenta iudicii. Etenim quamdiu uenena  Arianorum suis fouebat inclusa uisceribus, bellis finitimis inquieta, [e 2Kb] muros armis circumsonabat hostilibus. Postea uero quam fidei exsules abdicauit, [f 2Kb] hostem ipsum iudicem regum, quem semper timere consueuerat, deditum uidit, supplicem recepit, morientem obruit, sepultum possidet. Quantos ergo et Constantinopoli, quantos postremo toto hodie in orbe mundasti!

18. [g 2Kb] Non mundauit Damasus, non mundauit Petrus, non mundauit Ambrosius, non mundauit Gregorius; nostra enim seruitia, sed tua 604 sunt sacramenta. [h 1Kb] Neque enim humane opis est diuina conferre; sed tuum, Domine, munus et Patris est, qui locutus est per prophetas, dicens: Effundam de  Spiritu meo super omnem carnem, et prophetabant [a 1Kb] filii et filie eorum . Hic est in typo ros ille celestis: hec pluuia uoluntaria, sicut legimus: Pluuiam uoluntariam segregans Deus hereditati sue .  Non enim Spiritus sanctus aut potestati aliene est subiectus aut iuri; sed sue libertatis arbiter, omnia pro auctoritate proprie uoluntatis diuidens, sicut legimus , singulis prout uult.



CAPUT PRIMUM.

Argumentum suum aggressus Ambrosius, imperatorem cum propter fidem, tum propter basilicam Ecclesie restitutam laudat: hinc ubi dixit aduersarios, si Spiritum sanctum seruire negauerint, quin sit super omnia, diffiteri non posse; addit Spiritum eumdem,  cum dixit: Uniuersa seruiunt tibi, satis innuisse a creaturis se separari: quod aliis quoque testimoniis astruitur.

19. Non ergo inter omnia, sed super omnia Spiritus sanctus est. Iam enim de eo  cupientem te et exigentem audire aliquid expressius, non morabor; presertim cum ita te assertione istiusmodi testificatus sis proxime delectatum, ut basilicam Ecclesie sine ullo monitore preceperis reformari.

20. Fidei itaque tue gratiam, et nostre premium iam tenemus; neque enim aliud possumus dicere, nisi sancti Spiritus hanc fuisse gratiam quod ignorantibus  omnibus, subito basilicam reddidisti. Spiritus, inquam, sancti hoc munus, hoc opus est, qui a nobis quidem [c 1Kb] tunc predicabatur, sed in te operabatur.

21. Nec superioris temporis damna deploro; quandoquidem sequestratio illa basilice, cuiusdam fenoris traxit usuras. Etenim basilicam sequestrasti, ut fidem probares. Impleuit igitur propositum suum pietas tua, que sic sequestrauerat, ut probaret; sic probauit, ut redderet. 605 Nec fructum amisi, et iudicium teneo, patuitque omnibus in quadam facti discretione discretam tibi numquam fuisse sententiam. Patuit, inquam, omnibus et tuum non fuisse, cum sequestrares: et tuum esse, cum redderes.

22. Primum igitur ab inferioribus inchemus, ut quasi per gradus quosdam tractatus noster ascendat,  quo facilius hi qui [d 1Kb] fidem non deferunt, uel ratione  flectantur. Possunt enim dicere in principio: Nec nos dicimus seruire Spiritum. Sed cum dicant seruire Christum, quomodo possunt negare de Spiritu? Quod si secundum carnem in serui forma consentiunt [e 1Kb] Christum fuisse, constat et conuenit. Ergo si secundum diuinitatem suam Christus non seruit, non seruit etiam Spiritus. Quod si non seruit Spiritus, omnia autem seruiunt: super omnia igitur Spiritus est, qui non seruit [f 1Kb] sicut omnia.

23. Nunc idipsum quod diximus, testimoniis astruamus. Principium disputationis est, quia seruiunt omnia. Seruire autem omnia liquet, quoniam scriptum est: Uniuersa seruiunt tibi . Dixit hoc Spiritus per Prophetam. Non dixit: seruimus; sed, seruiunt tibi; ut crederes quod a seruitio  sit ipse exceptus. Ergo cum uniuersa seruiant, non seruiat Spiritus, utique inter uniuersa non est Spiritus sanctus.

24. Nam si inter omnia dicimus esse Spiritum sanctum, utique cum legerimus quia alta Dei scrutatur Spiritus , Deum Patrem esse super omnia denegamus. Etenim cum ex Deo Spiritus sit, et Spiritus oris eius, quomodo possumus inter omnia dicere Spiritum sanctum; cum super omnia Deus sit, cuius est Spiritus, plene utique perfectionis, perfecteque uirtutis?

25. Ac ne Apostolum arbritentur errasse, accipiant, quem fiducie huius sit secutus auctorem. Dominus enim in Euangelio dixit: Cum uenerit Paraclitus, quem ego mittam uobis a Patre meo, Spiritum  ueritatis, qui a Patre procedit; ille testimonium perhibebit de me . Ergo et a Patre procedit Spiritus sanctus, et testificatur de Filio. Testificatur etaim de Patre testis et fidelis et uerus: quo nichil ad expressionem diuine maiestatis est plenius; [g 1Kb] nichil ad unitatem diuine potestatis euidentius; cum idem nouerit Spiritus quod et Filius, qui paternorum testis et consors indiuiduus secretorum est.

26. Exclusit itaque a cognitione Dei societatem et multitudinem creature: non excludendo autem Spiritum sanctum, ostendit non esse socium creature. Unde et illud quod lecum est in Euangelio: Quia Deum nemo uidit umquam, nisi unigenitus Filius qui est in sinu Patris, ipse enarrauit ; ad  exceptionem pertinet Spiritus sancti. Quomodo enim  Deum non uidit, qui scrutatur etiam alta Dei? quomodo Deum non uidit, qui cognouit que Dei sunt ? quomodo 606 Deum non uidit, qui ex Deo est? Ergo cum ita positum sit quia Deum nemo uidit umquam, uidit autem Spiritus; utique exceptus est Spiritus. Super omnia igitur est, qui est exceptus ex omnibus.



CAPUT II.

Spiritum sanctum esse inter omnia non probari ex illis uerbis: Omnia per ipsum facta sunt; cum factus non sit. Namque alias perinde probaretur Filius, immo etiam Pater numerandus inter omnia. Quod est eiusdem impietatis.

27. uidetur, sancte imperator, plena ratio esse  pietatis, sed impiis non uidetur. Denique quid moliantur aduerte. Solent enim dicere heretici ideo inter omnia Spiritum sanctum esse numerandum, quia scriptum est de Dei Filio: Omnia per ipsum facta sunt .

28. Quam male [a 1Kb] confunditur actio, que non tenet ueritatem, et prepostero ordine assertionis inuoluitur! Hoc enim tunc ualeret, ut inter omnia dicerent esse Spiritum sanctum, si factum probarent. Namque omnia per Filium Scriptura dicit esse, que facta sunt: cum autem factus non doceatur Spiritus sanctus; utique nec inter omnia probari potest, qui neque factus est sicut omnia, nec creatus. Mihi igitur ad utrumque hoc proficit testimonium, ut et super omnia probetur esse, quia factus non est; et quia super  omnia est, non uideatur factus esse: nec inter ea que sunt facta, numerandus.

29. Quod si quis, quia omnia facta per uerbum Euangelista posuit, non excipit Spiritum sanctum (quamquam in Ioanne locutus Spiritus Dei, Omnia per ipsum facta sunt, dixerit, non omnia facti sumus; cum utique loqui in Euangelistis Spiritum Dei ipse Dominus ostenderit, dicens ; tamen si quis, ut dixi, hoc loco non excipit Spiritum sanctum, sed inter omnia numerat; nec ibi ergo excipit Dei Filium, ubi Apostolus dixit: Nobis tamen unus Deus Pater ex quo omnia, et nos per illum . Sed ut sciat quia inter omnia non est Filius, legat sequentia;  nam cum dicit: Et unus Dominus iehsu, per quem omnia ; ab omnibus utique excipit Dei Filium, qui excepit et Patrem.

30. Eiusdem autem impietatis est uel Patri, uel Filio, uel Spiritui sancto derogare. Non enim credit in Patrem, qui non credit in Filium: nec credit in Dei Filium, qui non credit in Spiritum: nec potest  sine regula ueritatis fides stare. Nam qui negare ceperit unitatem potestatis in Patre et Filio et Spiritu sancto, non potest utique ibi, ubi nulla diuisio sit, fidem probare diuisam. Ergo quia pietatis unitas est bene credere, etiam unitas impietatis est male credere.

31. Itaque qui putant Spiritum sanctum inter 607 omnia debere numerari, quia omnia legunt facta per Filium, etiam Filium utique inter omnia annumerandum putant, quia legunt: Ex Deo omnia . Consequenter autem nec Patrem secernunt ab omnibus, qui a creaturis omnibus Filium non secernunt; quoniam sicut ex Patre omnia, ita etiam per Filium omnia. [b 1Kb] Hoc ipsum in Spiritu preuidens Apostolus, dixit: ne inter omnia posuisse  Filium uel impiis uideretur, qui audierant dixisse Filium: Pater quod [c 1Kb] dedit mihi, maius omnibus est .



CAPUT III.

Quod Apostolus dixerit ex Patre per Filium omnia esse, ab eorum consortio Spiritum non secludi; cum que ad unam referuntur personam, aliis quoque attribuantur. Sic baptizati in nomine Christi simul in Patris ac Spiritus nomine censentur baptizati; si tamen simul in tres personas crediderint: secus autem, nullus erit baptismus. Hec etiam baptismo in Spiritus sancti nuncupatione conuenire. Si autem ob eumdem locum Spiritus ab aliis personis separaretur, utique ob alios locos Pater Filio diceretur postponendus. Ab angelis Filium adorari, non a Spiritu; hunc enim testem eius esse, non ministrum. Cum omnibus anteponitur Filius, intelligendum de creaturis. Dignitatem  sancti Spiritus a peccati in eum admissi irremissibilitate probari. Unde sit illa irremissibilitas; et quomodo unus Spiritus.

32. Sed fortasse aliquis dicat, qua ratione cum dixerit hic ex Patre omnia, et per Filium omnia , de Spiritu sancto tacuerit; et hinc cupiat preiudicium comparare. Quod si pergit malitiose interpretari, quam multis inueniet locis predicatam sancti Spiritus potestatem, in quibus uel de Patre uel de Filio nichil Scriptura expresserit, sed intelligendum reliquerit!

40 [d 1Kb] . Numquid ergo cum gratia Spiritus predicatur, Dei Patris aut unigeniti Filii denegatur? Non ita, quia sicut Pater in Filio et Filius in Patre, [e 1Kb] ita etiam diffusa est, inquit, caritas Dei in cordibus  nostris per Spiritum sanctum, qui datus est nobis . Et sicut qui benedicitur in Christo, 608 benedicitur in nomine Patris, et Filii et Spiritus sancti; quia unum nomen, potestas una, [f 1Kb] ita etiam ubi operatio aliqua diuina, aut Patris, aut Filii, aut Spiritus designatur, non solum ad sanctum Spiritum, sed etiam ad Patrem refertur et Filium, nec  solum ad Patrem, sed etiam ad Filium refertur et Spiritum.

41. Denique Aethiops eunuchus Candacis regine baptizatus in Christo , plenum mysterium consecutus est. Et illi qui negauerunt se scire Spiritum sanctum, quamuis baptizatos se dicerent in Ioannis baptismo, baptizati sunt postea ; quia Ioannes in remissionem peccatorum, in aduenientis Iesu, non in suo baptizauit nomine. Et ideo Spiritum nesciebant, quia nec baptismum in Christi nomine, sicut Ioannes baptizare solebat, acceperant. Ioannes enim, licet non baptizaret in Spiritu, tamen et Christum predicabat et Spiritum. Denique cum interrogaretur, ne forte ipse esset Christus, respondit: Ego uos  aqua baptizo, ueniet autem fortior me, cuius non sum dignus calceamenta portare: ipse uos baptizabit Spiritu sancto et igni . Ergo isti quia nec in Christi nomine, nec cum fide Spiritus sancti baptizati fuerant, non potuerunt accipere baptismatis sacramentum.

42. Baptizati sunt itaque [a 5Kb] in nomine Iesu Christi: nec iteratum est in his baptisma, sed nouatum; unum enim baptisma . Ubi autem non est plenum baptismatis sacramentum, nec principium, uel species aliqua baptismatis estimatur.  Plenum autem est, si Patrem et Filium Spiritumque sanctum fatearis. Si unum neges, totum subrues. Et quemadmodum si unum in sermone comprehendas, aut Patrem, aut Filium, aut Spiritum sanctum; fide autem nec Patrem, nec Filium, nec Spiritum sanctum abneges, plenum est fidei sacramentum: ita etiam quamuis et Patrem, et Filium, et Spiritum dicas, et aut Patris, aut Filii, aut Spiritus sancti minuas potestatem, uacuum est omne mysterium. Denique et illi ipsi qui dixerant: Nec si Spiritus sanctus 609 sit audiuimus, baptizati sunt postea in nomine Domini Iesu Christi . Et hoc abundauit ad gratiam; quia iam Spiritum sanctum, Paulo predicante, cognouerant.

43. Nec contrarium debet uideri, quia quamuis  etiam postea tacitum sit de Spiritu, tamen creditum est: et quod uerbo tacitum fuerat, expressum est fide. Cum enim dicitur: In nomine Domini nostri Iesu Christi, per unitatem nominis impletum mysterium est: nec a Christi baptismate Spiritus separatur; quia Ioannes in penitentia baptizauit, Christus in Spiritu .

44. Nunc consideremus utrum quemadmodum in Christi nomine plenum esse legimus baptismatis sacramentum; ita etiam sancto tantum Spiritu nuncupato, nichil desit ad mysterii plenitudinem. Rationem  sequamur; quia qui unum dixerit, Trinitatem signauit. Si Christum dicas, et Deum Patrem a quo unctus est Filius, et ipsum qui unctus est, Filium, et Spiritum sanctum quo unctus est, designasti. Scriptum est enim: Hunc Iesum a Nazareth, quem unxit Deus Spiritu sancto . Et si Patrem dicas, et Filium eius et Spiritum oris eius pariter indicasti; si tamen id etiam corde comprehendas. Et si Spiritum dicas, et Deum Patrem, a quo procedit Spiritus: et Filium, quia Filii quoque est Spiritus, nuncupasti.

45. Unde et rationi copuletur auctoritas, in Spiritu quoque recte nos baptizari posse Scriptura indicat, dicente Domino: uos autem [a 1Kb] baptizabimini in Spiritu sancto . Et alibi Apostolus ait: Omnes  enim [b 31Kb] in ipso corpore, in unum Spiritum bapti zati sumus . Unum opus, quia unum mysterium: unum baptisma, quia mors una pro mundo: unitas predicationis que non potest separari.

46. Quod si hoc loco separatur Spiritus ab operatione Patris et Filii, quia dictum est: [c 1Kb] Ex Deo omnia, et per Filium omnia ; ergo et ubi Apostolus de Christo dicit: Qui est super omnia Deus benedictus in secula , non solum eum creaturis omnibus, sed etiam Patri  pretulit. Sed absit; non enim inter omnia Pater, non inter plebem quamdam creaturarum suarum. Subter creatura omnis, supra diuinitas Patris et Filii et Spiritus sancti. Illa seruit, hec regnat; illa subiacet, ista dominatur: illa opus, hec  auctor est operis: illa adorat omnes, hec adoratur ab omnibus.

47. Denique de Filio scriptum est: Et adorent eum omnes [d 1Kb] angeli Dei . Non habes: Adoret Spiritus sanctus. Et infra: Ad quem autem angelorum dixit aliquando: Sede ad dexteram meam, donec ponam inimicos tuos scabellum pedum tuorum? Nonne omnes sunt, inquit, ministri spiritus in ministerium, qui mittuntur ? Cum dicit, omnes, numquid et Spiritum sanctum comprehendit? Non utique, quia Angeli et cetere Potestates in ministerium et obsequium Dei Filio, ut seruiant, destinantur.

48. At uero Spiritus sanctus non minister, 610 sed testis est Filii, quemadmodum de ipso Filius dixit: Ille testimonium perhibet de me . Testis  est ergo Filii, Spiritus. Qui testis est, nouit omnia, sicut Deus Pater testis est. Sic enim habes in posterioribus, quia confirmata est salus nostra, testificante Deo, signis quoque et prodigiis, et uariis uirtutibus, et Spiritus sancti diuisionibus . Qui diuidit quod uult, utique supra omnia, non inter omnia est; diuidere enim operatoris gratia, non operis est materies .

49. Si supra omnia Filius, per quem initium salus  nostra, ut predicaretur, accepit: utique et Pater Deus, qui testificatur, et asseuerat signis et prodigiis de salute nostra, exceptus a cunctis est. Similiter autem et Spiritus qui diuisionibus suis nostre testimonium fert saluti, non est in creaturarum plebe numerandus, sed cum Patre estimandus et Filio, qui non per incisionem sui diuiditur ipse, cum diuidit; indiuiduus enim cum sit, nichil amittit, cum omnibus largiatur: sicut et Filius, regnum Patre accipiente, nichil perdit: nec Pater Filio cum sua tradat, amittit. Nullum itaque damnum esse in diuisione gratie spiritalis, Domino attestante , cognouimus; qui enim ubi uult spirat , ubique sine damno est. De quo infra dicemus plenius.

 50. Interim nunc quoniam propositum est ordine suo asserere, non esse inter omnia Spiritum compntandum, ipsum Apostolum, de cuius uerbis faciunt questionem, assertionis huius adhibeamus auctorem. Que enim essent illa omnia, siue uisibilia, siue inuisibilia, ipse signauit dicens: Quoniam in ipso condita sunt omnia in celis et in terra . uides omnia de his dicta, que uel in celis sunt, uel in terra; sunt enim in celis etiam inuisibilia, que facta sunt.

51. Tamen ne cui esset incognitum, addidit de quibus diceret: Siue Sedes, inquit, siue Dominationes, siue Principatus, siue Potestates, omnia per ipsum, et in ipso creata sunt, et ipse est ante omnes, et omnia in ipso constant . Numquid ergo hic inter creaturas Spiritum sanctum comprehendit? Aut  cum dicit ante omnes esse Dei Filium, numquid ante Patrem dixisse estimandus est? Non utique; nam sicut hic per Filium dicit omnia creata esse, et in ipso omnia constare celestia: ita etiam in Spiritu sancto uires habere uniuersa celestia dubitari non potest, quando lectum est: uerbo Domini celi firmati sunt, et Spiritu oris eius omnis uirtus eorum . Super omnia est igitur, de quo est omnis celestium et terrestrium uirtus. Qui igitur super omnia est, utique non seruit: qui non seruit, liber est: qui liber est, habet iura dominatus.

52. Hoc si a principio dicerem, negaretur. Sed quemadmodum illi minora negant, ne maiora credantur: ita et nos minora premittamus, ut aut perfidiam suam etiam in minoribus prodant; aut si uel  minoribus consentiunt, maiora de minoribus colligamus.

53. Arbitror, clementissime imperator, plenissime confutatos eos, qui audent inter omnia 611 Spiritum sanctum computare. Sed tamen ut sciant se non tantum Apostolicis testimoniis, sed etiam Dominicis perurgeri; quomodo audent inter omnia numerare Spiritum sanctum, quando ipse Dominus dixit: Qui blasphemauerit in Filium hominis, remittetur  ei: qui autem blasphemauerit in Spiritum sanctum, nec hic, nec in futurum remittetur ei ? Quomodo igitur inter creaturas audet quisquam Spiritum computare? Aut quis sic se obligat, ut si creature derogauerit, non putet sibi hoc aliqua uenia relaxandum? Nam si Iudei, quia adorauerunt militiam celi , diuino presidio destituti sunt: qui autem adorat et confitetur Spiritum sanctum, acceptus est Deo; qui non confitetur, sacrilegii reus sine uenia damnatur: utique hinc estimari potest non inter omnia, sed super omnia esse Spiritum sanctum, cuius iniuria eternis suppliciis expiatur.

54. Cur autem dixerit Dominus: Qui blasphemauerit in Filium hominis, remittetur ei: qui autem blasphemauerit  in Spiritum sanctum, nec hic, nec in futurum remittetur ei ; diligenter aduerte. Numquid alia est offensa Filii, alia Spiritus sancti? Sicut enim una dignitas, sic una iniuria. [a 2Kb] Sed si quis corporis specie deceptus humani, remissius aliquid sentit de Christi carne, quam dignum est , habet culpam; non est tamen exclusus a uenia, quam fide possit adsciscere. Si quis uero sancti Spiritus dignitatem, maiestatem et potestatem abneget sempiternam, et putet non in Spiritu Dei eiici demonia, sed in Beelzebub: non potest ibi exoratio esse uenie, ubi sacrilegi plenitudo est; quia qui Spiritum negauit, et Deum Patrem negauit et Filium; quoniam idem est Spiritus Dei, qui Spiritus  est Christi.



CAPUT Iu.

Spiritum sanctum unum et eumdem esse qui locutus est in prophetis et in apostolis, qui Spiritus Dei et Christi est, quem preterea Spiritum Paraclitum, Spiritum uite ac ueritatis Scriptura significat.

55. Unum autem esse Spiritum nemo dubitauerit, etsi de uno Deo plerique dubitauerunt. [b 1Kb] Alium enim dixerunt plerique heretici Deum ueteris, alium  noui Testamenti. 612 Sed sicut unus Pater, qui et olim locutus est, ut legimus, patribus in prophetis: et in nouissimis diebus nobis locutus est in Filio : et sicut unus Filius, qui iuxta ueteris seriem Testamenti [c 1Kb] ab Adam offensus, ab Abraham uisus, adoratus a Iacob est: ita etiam Spiritus sanctus unus est, qui efferbuit in prophetis, insufflatus est apostolis, copulatus est Patri et Filio in baptismatis sacramentis . De ipso enim dicit Dauid: Et Spiritum sanctum tuum ne auferas a me . De ipso etiam alibi dixit: Quo ibo a Spiritu tuo .

56. [Alias cap. Iu.] Ut scias quia idem Spiritus Dei est, qui est Spiritus sanctus, sicut et in Apostolo  legimus: Nemo in Spiritu Dei loquens, dicit anathema Iesu; et nemo potest dicere Dominus iehsu, nisi in Spiritu sancto , ipsum Apostolus Spiritum Dei dixit. Ipsum etiam Spiritum Christi appellauit, sicut habes: uos autem in carne non estis, sed in Spiritu; si tamen Spiritus Dei inhabitat in uobis. Si quis autem Spiritum Christi non habet, hic non est eius . Et infra: Quod si Spiritus eius qui suscitauit Iesum a mortuis, habitat in uobis . Ipse est ergo Spiritus Dei, qui Spiritus est Christi.

57. Ipse etiam est Spiritus uite, sicut ait Apostolus: Lex enim Spiritus uite in Christo Iesu liberauit me a lege peccati et mortis .

58. Quem igitur Spiritum uite [d 1Kb] Apostolus dixit,  ipsum Dominus in Euangelio paraclitum nominauit, ipsum Spiritum ueritatis, sicut habes: Et rogabo Patrem, et alium Paraclitum dabit uobis; ut uobiscum sit in eternum, Spiritum ueritatis, quem hic mundus non potest accipere; quia non uidet eum, nec cognoscit eum . Habes ergo et Paraclitum Spiritum, eumdem et Spiritum ueritatis et Spiritum inuisibilem designatum. Quomodo igitur secundum diuinitatem quidam [e 1Kb] Filium uisibilem putant, cum etiam Spiritum mundus uidere non possit?

 59. Accipe nunc eiusdem uocem Domini, quod ipse sit Spiritus sanctus, qui est Spiritus ueritatis; habes enim in ultimo libri huius: Accipite Spiritum sanctum . Ipsum quoque esse [a 1Kb] Spiritum sanctum, qui est Spiritus Domini, Petrus docet dicens: Anania, quid tibi uisum est tentare et mentiri Spiritui sancto ? Et statim ad uxorem Ananie idem ait: Quid uobis uisum est tentare Spiritum Domini ? Cum dicit, uobis, ostendit de eo dictum Spiritu, de quo Ananie dixerat. Ipse est ergo Spiritus Domini, qui Spiritus sanctus.

60. Ipsum etiam Spiritum sanctum, qui Spiritus 613 Patris est, declarauit Dominus, dicens secundum Mattheum in persecutione non esse cogitandum quid loquamur: Non enim uos estis qui loquimini; sed  Spiritus Patris uestri, qui loquitur in uobis . Idem autem secundum Lucam ait: Nolite solliciti esse qualiter respondeatis aut dicatis; Spiritus enim sanctus Dei docebit uos in ipsa hora, que oporteat dicere . Ergo quamuis multi dicantur spiritus, quia lectum est: Qui facit Angelos suos spiritus ; unus tamen est Dei Spiritus.

61. Ipsum igitur unum Spiritum et apostoli et prophete sunt consecuti. Sicut etiam uas electionis, doctor gentium dicit: Quia unum Spiritum potauimus ; quasi eum qui non queat scindi, sed infundatur animis, et sensibus allabatur, ut secularis sitis restinguat ardorem.



CAPUT u.

 Spiritum sanctum, cum creaturas sanctificet, nec creaturam esse, nec mutabilem: eum semper bonum esse, cum a Patre detur et a Filio; nec inter ea que declinare dicuntur, numerandum; fontem bonitatis, Spiritum oris Dei, malorum emendatorem, bonum necessario confitendum: postremo cum in Scripturis bonus affirmetur, et Patri ac Filio coniungatur in baptismate, bonum negari neutiquam posse; nec tamen dici in bono proficientem, sed perficientem: quod eum ab omnibus distinguit creaturis.

62. Non ergo sanctus Spiritus de substantia corporalium; hic enim corporalibus incorpoream infundit gratiam: sed nec de substantia inuisibilium creaturarum est; nam et ille sanctificationem huius accipiunt, et per hunc reliquis mundi operibus antecellunt.  Siue Angelos dicas, siue Dominationes, siue Potestates, omnis creatura exspectat sancti Spiritus gratiam. Sicut enim nos per Spiritum liberi, quia  misit Deus Spiritum Filii sui in corda nostra clamantem: Abba Pater. Itaque iam non est seruus, sed filius : ita etiam omnis creatura reuelationem filiorum Dei exspectat, quos utique sancti Spiritus gratia filios Dei fecit . Ergo et creatura ipsa omnis spiritualis gratie reuelatione mutabitur, et liberabitur a seruitute corruptionis in libertatem glorie filiorum Dei .

63. Omnis ergo creatura mutabilis, non solum ea que iam peccato aliquo aut elementorum conditione mutata est; uerum etiam que corruptele potest esse obnoxia uitio nature, etsi nondum est studio discipline; nam ut in superioribus libris docuimus , et angelorum naturam liquet potuisse mutari. Utique estimare conuenit quia qualis  unius natura, talis et ceterorum. Mutabilis ergo et reliquorum natura, sed melior disciplina.

64. [Alias cap. u.] Ergo omnis mutabilis creatura, sed bonus et non mutabilis Spiritus sanctus; neque enim aliquo uitio mutari potest, qui omnium 614 abolet uitia, peccata condonat. Quomodo ergo mutabilis [b 1Kb] qui sanctificando alios mutat ad gratiam, non ipse mutatur?

65. Quomodo mutabilis, qui bonus semper est? Neque enim umquam malus Spiritus sanctus, per quem nobis que bona sunt, ministrantur. Unde et euangeliste duo in uno eodemque loco, diuersis quidem inter se uerbis, sed eadem designarunt; habes enim in Mattheo: Si uos cum sitis mali, nostis bona data dare filiis uestris; quanto magis Pater uester, qui  in celis est, dabit bona petentibus se ! Secundum Lucam autem inuenies ita scriptum: Quanto magis Pater uester de celo [c 11Kb] dabit Spiritum sanctum petentibus se ! Aduertimus ergo bonum esse Spiritum sanctum Domini iudicio, euangelistarum testimonio: quando alius pro sancto Spiritu bona, alius pro bonis sanctum Spiritum nominauit. Si igitur quod bonum est, hoc est Spiritus sanctus, quomodo bonus non est?

66. Nec fallit quod nonnulli codices habent etiam secundum Lucam: Quanto magis Pater uester de celo dabit bonum datum petentibus se! Hoc bonum datum gratia spiritalis est, quam Dominus iehsu effudit e celo, postquam patibulo crucis fixus, triumphales reuehens euacuate mortis exuuias, uictor mortis a  mortuis resurrexit, sicut habes scriptum: ascendens in altum [d 12Kb] captiuam duxit captiuitatem: dedit data hominibus . Et bene ait, data; sicut  enim Filius datus, de quo scriptum est: Puer natus est, filius datus est nobis , data est et gratia spiritualis. Quid autem dubito dicere quia datus est et Spiritus sanctus, cum scriptum sit: [a 13Kb] Charitas Dei effusa est in cordibus nostris per Spiritum sanctum, qui datus est nobis . Quem utique quoniam pectora recipere captiua non poterant, prius Dominus iehsu captiuam duxit captiuitatem; ut liberis affectibus gratie diuine munus effunderet.

67. Pulchre autem dixit: Captiuam captiuitatem. Christi enim uictoria, uictoria libertatis est, que omnes gratie uindicauit, nullum astrinxit iniurie. Ergo in omnium absolutione nemo captiuus est. Et quia Dominice tempore passionis [b 1Kb] sola feriabatur iniuria, que captiuos omnes amiserat quos tenebat;  in se recurrens captiua facta est ipsa captiuitas, iam non Belial addicta, sed Christo, cui seruire libertas est. Qui enim in Domino uocatus est seruus [c 19Kb] libertus est Domini .

68. Sed ut ad proposita reuertamur: Omnes, inquit, declinauerunt, simul inutiles facti sunt; non est qui faciat bonum, non est usque ad unum . Si excipiunt Spiritum sanctum, etiam ipsi eum non esse inter omnia confitentur: si non excipiunt, ergo et ipsum inter omnes declinasse fateantur.

69. Sed uideamus utrum bonitatem habeat, cum fons sit principiumque bonitatis. Nam sicut 615 Pater bonitatem habet et Filius, ita etiam bonitatem habet et Spiritus sanctus. Quod etiam Apostolus docuit dicens: Fructus autem Spiritus pax, caritas,  gaudium, patientia, bonitas . Quis autem dubitat quod bonus sit, cuius fructus est bonitas? Arbor enim bona bonos fructus facit .

70. Itaque si bonus Deus, quomodo non bonus qui oris eius est Spiritus , qui scrutatur etiam alta Dei ? An in alta Dei [d 1Kb] contagio mali possit intrare? Unde et illud intelligitur, quam amentes sint, qui bonum Filium Dei abnegant, cum bonum Spiritum Christi negare non possint; de quo ait Dei Filius: Propterea dixi, de meo accipiet .

71. An non bonus Spiritus, qui bonos de pessimis facit, peccatum abolet, malum delet, crimen excludit, bonum munus infundit, de persecutoribus apostolos  facit, [e 1Kb] de peccatoribus sacerdotes? Eratis, inquit, aliquando tenebre, nunc autem lux in Domino .

72. Sed quid [f 1Kb] differimus eos? Nam si uerba exigunt, cum facta non abnuant, accipiant bonum Spiritum  scriptum; dixit enim Dauid: Spiritus tuus bonus deducet me in uiam rectam . Quid est enim Spiritus, nisi plenus bonitatis? Qui cum sit inaccessibilis natura, receptibilis tamen propter bonitatem suam nobis est, complens uirtute omnia, sed qui solis participetur iustis, simplex substantia, opulentus uirtutibus, unicuique presens, diuidens de suo singulis, et ubique totus.

73. Meritoque Filius Dei dixit: Ite, baptizate gentes in nomine Patris et Filii et Spiritus sancti , non dedignatus Spiritus sancti societatem. Cur igitur nunc quem Dominus non dedignatus est in baptismatis sacramento, moleste ferunt aliqui Patri uel Filio Spiritum nostra deuotione coniungi?

74. Bonus ergo Spiritus: bonus autem, non quasi  acquirens, sed quasi impertiens bonitatem. Non enim accipit a creaturis, sed accipitur Spiritus sanctus: sicut non sanctificatur, sed ipse sanctificat; creatura enim sanctificatur, sanctificat autem Spiritus sanctus. In quo licet uerbi communio, discretio tamen nature est. Sanctus enim dicitur et homo qui accipit, et Deus qui tribuit sanctitatem; quia legimus: Estote sancti, quoniam et ego sanctus sum . Non ergo potest sanctificatio et corruptela unius esse nature; et ideo non potest gratia sancti Spiritus et creatura unius esse substantie.

75. Itaque cum omnis inuisibilis preter Trinitatem reliqua natura, cuius rationabilem et incorpoream iure quidam substantiam putant, [g 1Kb] non impertiat spiritalem gratiam, sed acquirat: nec participet, sed  assumat; separanda utique est a societate Spiritus sancti communitas creature. Credant igitur quia creatura non est Spiritus sanctus: aut si creaturam putant, cur associant Patri? Si creaturam arbitrantur, cur Filio Dei iungunt? Quod si a Patre et Filio 616 non existimant separandum, non estiment creaturam; quia ubi una sanctificatio, una natura est.



CAPUT uI.

Quamquam in aqua et Spiritu baptizamur, hunc tamen illi longe prestare; atque adeo non seiungendum a Patre et Filio.

76. Sunt tamen plerique qui eo quod in aqua baptizamur et Spiritu, non putent aque et Spiritus distare  munera; et ideo non putant distare naturam. Nec aduertunt quia in illo aquarum sepelimur elemento, ut renouati per Spiritum resurgamus. In aqua enim imago mortis, in Spiritu pignus est uite; ut per aquam moriatur corpus peccati, que quasi quodam  tumulo corpus includit: et per uirtutem Spiritus renouemur a morte peccati, renati in Deo.

77. Et ideo hi tres testes unum sunt, sicut Ioannes dixit: Aqua, sanguis, et Spiritus . Unum in mysterio, non in natura. Aqua igitur testis est sepulture, sanguis testis est mortis, Spiritus testis est uite. Si qua ergo in aqua gratia, non ex natura aque, sed ex presentia est Spiritus sancti.

78. Numquid in aqua uiuimus, sicut in Spiritu? Numquid in aqua signamur, sicut in Spiritu? In ipso enim uiuimus, et ipse est pignus hereditatis nostre, sicut et Apostolus scribens ad Ephesios, ait: In quo credentes signati estis Spiritu promissionis sancto, qui est pignus hereditatis nostre . [a 1Kb] Sancto igitur Spiritu signati sumus, non natura, sed  a Deo, quia scriptum est: qui unxit nos Deus, et qui signauit nos, et dedit pignus Spiritum in cordibus nostris .

79. Signati ergo Spiritu a Deo sumus. Sicut enim in Christo morimur, ut renascamur; ita etiam Spiritu signamur, ut splendorem atque imaginem eius et gratiam tenere possimus: quod est utique spiritale signaculum. Nam etsi [b 1Kb] specie signemur in corpore, ueritate tamen in corde signamur; ut Spiritus sanctus exprimat in nobis imaginis celestis effigiem.

80. Quis igitur audeat dicere discretum a Deo Patre et Christo esse Spiritum sanctum; cum per ipsum ad imaginem et similitudinem Dei esse mereamur; et per ipsum fiat, quemadmodum Petrus apostolus  dixit , ut diuine simus consortes nature? In quo utique non carnalis successionis hereditas, sed adoptionis gratie spiritale commercium est. Atque ut sciamus cordis nostri magis hoc, quam corporis esse signaculum, docet Propheta qui dicit: Signatum est in nobis lumen uultus tui, Domine; dedisti letitiam in corde meo .



617 CAPUT uII.

Spiritum sanctum creaturam non esse, cum sit incircumscriptus, et apostolis per omnes regiones dispersis infusus, quin etiam angelos ipsos, quibus equales nos reddit, sanctificet. Eodem Mariam repletam esse, nec non etiam Christum Dominum, atque adeo superiora et inferiora omnia: de cuius operatione, que per piscine commotionem designabatur, ortum ducit omnis benedictio.

 81. Cum igitur omnis creatura certis nature sue sit circumscripta limitibus; si quidem et illa inuisibilia opera, que non queunt locis et finibus comprehendi, substantie sue tamen proprietate clauduntur: quomodo quis audeat creaturam appellare Spiritum sanctum, qui non habet circumscriptam determinatamque uirtutem; quia et in omnibus et ubique semper est, quod utique diuinitatis et dominationis  est proprium: Domini enim est terra, et plenitudo eius ?

81*. Et ideo cum Dominus seruulos suos apostolos destinaret, ut agnosceremus aliud creaturam esse, aliud gratiam spiritalem, alios alio destinabat; quia omnes simul ubique esse non poterant. Dedit autem omnibus Spiritum sanctum, qui licet separatis apostolis inseparabilis gratie munus infunderet. Erant igitur diuerse persone, sed unus in omnibus operationis effectus; quia unus est Spiritus sanctus, de quo ait: Accipietis uirtutem uenientem, Spiritum sanctum in uos; et eritis mihi testes in Hierusalem et in omni Iudea et Samaria usque in fines terre .

82. Incircumscriptus igitur et infinitus Spiritus sanctus, qui se discipulorum sensibus per separatarum  diuortia discreta regionum, remotosque fines totius orbis infudit, quem nichil potest preterire uel fallere. Et ideo sanctus Dauid ait: Quo ibo a Spiritu tuo, aut quo a facie tua fugiam ? De quo Angelo Scriptura hoc dicit? de qua Dominatione? de qua Potestate? Cuius inueniemus Angeli uirtutem per plurimos esse diffusam? Angeli enim ad paucos mittebantur, Spiritus autem sanctus populis infundebatur. Quis igitur dubitet quin diuinum sit, quod infunditur [c 1Kb] simul pluribus, nec uidetur: corporeum autem, quod et uidetur a singulis, et tenetur?

83. Sed quemadmodum sanctificans apostolos Spiritus, non est humane consors nature; ita etiam sanctificans Angelos, Dominationes et Potestates, non habet consortium creature. Si qui autem putant  non esse spiritalem in angelis sanctitatem, sed aliam quamdam gratiam [d 1Kb] sue proprietate nature, hi inferiores profecto angelos hominibus iudicabunt. Cum enim et ipsi fateantur quod Spiritui sancto angelos conferre non audeant, [e 1Kb] nec possint negare quod hominibus infundatur Spiritus sanctus: sanctificatio autem Spiritus donum munusque diuinum sit; inuenientur utique homines qui meliorem sanctificationem habent, angelis preferendi. 618 Sed cum angeli hominibus in adiumentum descendant , intelligendum est quod creatura quidem superior angelorum sit, que plus recipit gratie spiritalis; eiusdem tamen et erga nos et illos munus auctoris sit.

84. Quanta autem gratia, que premiis angelorum  etiam inferiorem creaturam humane conditionis exequet, sicut Dominus [f 1Kb] ipse promisit dicens: Eritis sicut angeli in celo ? Nec difficile; qui enim illos angelos fecit in Spiritu, homines quoque per eamdem gratiam similes faciet angelorum .

85. De qua autem creatura dici potest quia repleuerit uniuersa, quod scriptum est de Spiritu sancto: Effundam de Spiritu meo super omnem carnem  ? Non hoc de angelo dici potest. Denique Gabriel ipse missus ad Mariam: Aue, inquit, gratia plena; spiritalem utique in ea declarans gratiam, quod in eam Spiritus sanctus superuenisset, et plenum gratie uterum uerbo esset habitura celesti.

86. Domini enim est omnia complere, qui dicit: Ego celum et terram compleo . Si ergo Dominus est, qui celum complet et terram; quis potest Spiritum sanctum iudicare dominationis, et [a 1Kb] diuine potestatis exsortem, qui repleuit orbem, et quod ultra totum orbem est, repleuit Iesum mundi totius redemptorem? Scriptum est enim: iehsu autem plenus Spiritu sancto, regressus est ab Iordane . Quis igitur alius nisi qui eiusdem esset plenitudinis, complentem omnia posset implere?

 87. Sed ne hoc secundum carnem dictum obiiciant; quamquam plus unus ille, quam omnes: de cuius carne exibat uirtus, que sanaret omnes: tamen sicut Dominus complet omnia, ita etiam et de Spiritu lectum est: Quoniam Spiritus Domini repleuit orbem terrarum . Habes etiam de omnibus qui conuenerant cum apostolis dictum quia, repleti sancto Spiritu, loquebantur uerbum Dei cum fiducia . uides quia et plenitudinem et fiduciam dat Spiritus sanctus; cuius operationem archangelus nuntiat Marie, dicens: Spiritus sanctus superueniet in te .

88. Habes etiam in Euangelio quia angelus secundum tempus descendebat in natatoriam, et mouebatur aqua: et qui prior descendisset in natatoriam,  sanus fiebat . Quid in hoc typo angelus, nisi descensionem sancti Spiritus nuntiabat, [b 1Kb] que nostris futura temporibus, aquas sacerdotalibus inuocata precibus consecraret? Ille ergo angelus sancti Spiritus erat nuntius, eo quod per gratiam spiritualem medicina nostris esset animi ac mentis languoribus deferenda. Eosdem ergo et Spiritus habet, quos Deus Pater et Christus ministros. Sic omnia replete, sic omnia possidet, sic omnia operatur et in omnibus, quemadmodum et Deus Pater operatur et Filius.

89. Quid igitur sancti Spiritus operatione diuinius, cum etiam benedictionum suarum presulem Spiritum Deus ipse testetur dicens: 619 Ponam Spiritum meum super semen tuum, et benedictiones meas super filios tuos ? Nulla enim potest esse plena  benedictio, nisi per infusionem Spiritus sancti. Unde et apostolus nichil melius hoc nobis quod optaret inuenit, sicut ipse dixit: Non deficimus pro uobis orantes et obsecrantes, ut repleamini cognitione uoluntatis eius in omni sapientia et intellectu spiritali, ambulantes digne Deo . Hanc igitur Dei esse docuit uoluntatem, ut magis in bonis operibus et sermonibus et sensibus ambulantes repleamur uoluntate Dei, qui ponit in cordibus nostris Spiritum sanctum.  Ergo si is qui habet Spiritum sanctum, Dei repletus est uoluntate; utique inter Patrem et Spiritum nulla distantia uoluntatis est.



CAPUT uIII.

A Deo solo dari Spiritum; neque tamen totum singulis, cum preter Christum nemo fuerit qui totum eum capere posset. Per Spiritum effundi caritatem, que per mysticum unguentum figurata, nichil commune cum creaturis habere ostenditur: ipsum autem cum ex ore Dei dicatur procedere, inter creata non reponendum; nec inter diuisibilia, cum sit eternus.

90. Simul illud aduerte, quia Deus dat Spiritum sanctum . Non enim humanum hoc opus, neque ab homine datur: sed qui inuocatur a  sacerdote, a Deo traditur, in quo [c 1Kb] Dei munus, ministerium sacerdotis est. Nam si Paulus apostolus iudicauit  quod ipse donare Spiritum sanctum sua auctoritate non posset, et in tantum se huic officio imparem credidit, ut a Deo nos Spiritu optaret impleri; quis tantus est, qui huius traditionem muneris sibi audeat arrogare? Itaque Apostolus [d 1Kb] uotum precatione detulit, non ius auctoritate aliqua uindicauit: impetrare optauit, non imperare presumpsit. Petrus quoque ait quia non erat idoneus qui posset Spiritum sanctum uel cogere, uel arcere. Sic enim dixit: Ergo si eamdem gratiam concessit illis Deus sicut et nobis, ego quis eram, qui possem prohibere Deum ?

91. Sed fortasse apostolicis non moueantur  exemplis, et ideo diuinis utamur oraculis; scriptum est enim: Iacob puer meus, suscipiam eum: [e 1Kb] Isrel electus meus, suscepit eum anima mea, dedi Spiritum meum in ipsum . Dominus quoque per Esaiam dixit: Spiritus Domini super me, propter quod unxit me .

92. Quis ergo audeat dicere creatam Spiritus sancti esse substantiam, qui cum illuxerit in cordibus nostris, diuine cernimus pulchritudinem ueritatis, et distantiam creature diuinitatisque cognoscimus, ut opus segregetur ab auctore? Aut de qua creatura Deus ita locutus est, quod aut Dominationes aut Potestates effundat aut Angelos? Sed de Spiritu, inquit, meo effundam . Non Spiritum ait, sed de Spiritu; neque enim nos capere  possumus plenitudinem Spiritus sancti, sed tantum accipimus, quantum de suo arbiter nostri pro sua uoluntate diuiserit. Sicut enim Dei Filius non rapinam arbitratus est esse se equalem Deo, sed semetipsum exinaniuit , ut nos eum nostris animis percipere 620 possemus: exinaniuit autem non quod ipse esset uacuus sue plenitudinis; sed quo mihi qui plenitudinem eius sustinere non possem, pro eo quod capere possem, infunderetur:  ita etiam de Spiritu sancto Pater se dicit effundere super omnem carnem; non enim totum effudit, sed quod effudit, omnibus abundauit.

93. Supra nos ergo effusum est de Spiritu: at uero super Dominum Iesum, cum in forma esset hominis, manebat Spiritus, sicut scriptum est: Supra quem uideris Spiritum descendentem de celo, et manentem super eum, hic est qui baptizat in Spiritu sancto . Circa nos ex affluenti commodo liberalitas largientis est, in illo totius manet in eternum Spiritus plenitudo. Quod igitur nobis satis esse iudicauit, effudit: et quod effusum est, non separatum est, nec incisum: sed unitatem habet plenitudinis, quo aciem nostri cordis illuminet pro nostre possibilitate uirtutis. Denique tantum capimus,  quantum profectus nostre mentis acquirit; inseparabilis est enim plenitudo gratie spiritalis, sed nobis pro nostre participatur facultate nature.

94. Effundit ergo Deus de Spiritu, effunditur etiam caritas Dei per Spiritum: quo loco unitatem debemus agnoscere operationis et gratie. Sicut enim de Spiritu sancto Deus effudit, ita etiam, Charitas Dei effusa est in cordibus nostris per Spiritum sanctum ; ut intelligamus [a 1Kb] non esse opus sanctum Spiritum, qui diuine arbiter et fons profluus caritatis est.

95. Similiter autem ut credas id quod effunditur, cum creaturis non posse esse commune, sed speciale diuinitatis; etiam et Filii nomen effunditur, sicut habes: Unguentum exinanitum est nomen tuum . Cuius uirtute sermonis nichil potest esse prestantius. Nam sicut inclusum in uase aliquo unguentum cohibet odorem suum, qui odor quamdiu uasis illius angustiis cercetur, etsi ad plures non potest peruenire, tamen uim suam seruat; cum uero de uase illo, quo claudebatur, unguentum fuerit effusum, longe lateque diffunditur: ita et Christi nomen ante eius aduentum in Isrel populo, quasi in uase aliquo Iudeorum mentibus claudebatur: Notus enim in Iudea Deus, in Isrel magnum nomen eius : hoc utique nomen, quod uasa Iudeorum angustiis suis cercitum continebant.

96. Magnum quidem et tunc nomen, cum infirmiorum atque paucorum hereret angustiis: sed magnitudinem sui nondum per corda gentium, et in fines  totius orbis effuderat. Postea uero quam per omnem mundum suo illuxit aduentu, per omnem utique creaturam diuinum illud suum nomen extendit, non repletum accessione aliqua  sed replens uacua, ut esset admirabile nomen eius in uniuersa terra. Huius igitur effusio [b 1Kb] nominis abundantem quamdam exuberantiam gratiarum, bonorumque celestium significat largitatem; ex abundantia enim superfluit, quidquid effunditur.

 97. Itaque sicut creata non potest dici sapientia, que ex ore Dei procedit, nec uerbum, quod eructatur ex corde, nec uirtus, in qua plenitudo 621 maiestatis eterne est: ita etiam creatus non potest Spiritus estimari, qui ex ore Dei funditur; cum ipse Deus tantam ostenderit unitatem, ut effundere se de Spiritu suo dicat. Quo intelligamus quia etiam Dei Patris eadem gratia sit, que Spiritus sancti est, et quod sine incisione ac detrimento aliquo diuidatur mentibus singulorum. Quod ergo de Spiritu Dei effunditur, nec inciditur, nec partibus aliquibus corporalibus comprehenditur, aut secatur.

98. [Alias cap. uIII]. Quomodo enim credibile est, quod Spiritus sectilibus aliquibus diuidatur? Dicit Ioannes de Deo: Ex hoc cognoscimus quia manet  in nobis de Spiritu quem dedit nobis . [c 1Kb] Quod autem manet semper, utique nec mutatur: ergo si mutationem non habet, eternitatem habet. Et ideo Spiritus sanctus sempiternus est; creatura autem obnoxia uitio, ideoque mutabilis. Quod autem mutabile est, esse non potest sempiternum : et ideo non potest Spiritui sancto et creature esse consortium; quia sempiternus est Spiritus, creatura autem omnis in tempore est.

99. Sempiternum autem Spiritum sanctum, etiam Apostolus ostendit: Si enim sanguis taurorum et hircorum, et cinis uitule aspersus inquinatos sanctificat ad carnem emundandam; quanto magis sanguis Christi, qui per Spiritum sempiternum se obtulit immaculatum  Deo ! Ergo sempiternus est Spiritus.



CAPUT IX.

Spiritum sanctum recte dici unguentum Christi, et oleum letitie, et quas ob causas? Christum ipsum non esse unguentum; cum unctus sit Spiritu sancto: mirum autem id non uideri, si unguentum uocetur et Spiritus, cum Pater ac Filius etiam Spiritus appellentur. Nec ullam tamen in ipsis confusionem esse; cum solus Christus in corpore oppetierit mortem, cuius salutifera crux predicatur.

100. Plerique autem arbitrati sunt unguentum Christi esse Spiritum sanctum. [d 1Kb] Et bene unguentum, quia oleum letitie nuncupatum est, plurimarum  redolente copula gratiarum: uerum illum Deus omnipotens Pater unxit principem sacerdotum, qui non ut alii in typo unctus ex lege, sed et secundum legem unctus in corpore, et in ueritate supra legem uirtute sancti Spiritus ex Patre plenus est.

101. Hoc est oleum letitie, de quo dicit propheta: Unxit te Deus, Deus tuus oleo letitie [e 1Kb] pre consortibus tuis . Denique Petrus unctum Spiritu dicit Iesum, sicut habes: uos scitis quod factum est uerbum per totam Iudeam, incipiens a Galilea  post baptismum, quod predicauit Ioannes, Iesum a Nazareth, quomodo unxit eum Deus Spiritu sancta . Oleum igitur letitie Spiritus sanctus est.

102. Et pulchre oleum letitie dixit, ne creaturam putares; olei enim huiusmodi natura est, ut nequaquam [a 1Kb] nature alterius humido misceatur. Letitia quoque non corpus ungit, sed intima 622 cordis illuminat, sicut propheta dixit: Dedisti letitiam in corde meo . Ergo cum ludat operam, qui oleum uelit cum creatura humidiore confundere: quia cum [b 1Kb] olei natura leuior sit ceteris, residentibus aliis, eleuata secernitur: quomodo putant isti deterrimi caupones oleum letitie cum ceteris creaturis sua posse fraude confundi; cum utique non  queant incorporeis corporea, increatis creata misceri?

102*. Et bene oleum letitie dicitur, quo unctus est Christus; neque enim usitatum fuit, ei oleum et commune querendum, quo aut uulnera curantur, aut estus leuatur: cum fomentum uulnerum suorum [c 1Kb] salus mundana non quereret, nec refectionem corporis fatigati uirtus sempiterna deposceret.

103. Nec mirum si habet oleum letitie, qui fecit exsultare morituros, tristitia mundum exuit, [d 1Kb] meste fetorem mortis aboleuit. Et ideo Apostolus ait: Christi enim bonus odor sumus Deo ; utique de spiritalibus significans se locutum. Sed et cum ipse Filius Dei dicat: Spiritus Domini super me, propter quod unxit me , spiritale  signat unguentum. Ergo unguentum Christi est Spiritus.

104. Aut quia unguentum exinanitum est nomen Iesu, si ibi Christum ipsum intelligere uolunt unguenti expressum nomine, non Spiritum Christi; utique cum unctum Spiritu sancto Dominum Iesum Petrus apostolus dixerit, liquet sine dubio quod unguentum dicatur et Spiritus.

105. Sed quid mirum, cum et Pater et Filius spiritus esse dicatur? De quo quidem dicemus plenius, cum de unitate nominis dicere ceperimus . Tamen quia hic quoque incidit pulcherrimus locus, ne sine corollario eum preterire uideamur, accipiant quia et Pater dicitur spiritus, sicut in Euangelio Dominus locutus est, quoniam Spiritus  est Deus ; et Christus spiritus dicitur; quia Ieremias dixit: Spiritus ante faciem nostram Christus Dominus .

106. Et Pater ergo spiritus, et Filius spiritus; quia quod non est creature corpus, hoc spiritus est:  sed non confusus cum Patre et Filio Spiritus sanctus, uerum et a Patre distinctus et a Filio. Non enim Spiritus sanctus est mortuus, qui mori non potuit; quia carnem non suscepit, nec mortis capax esse potuit sempiterna diuinitas: sed mortuus est secundum carnem Christus.

107. In eo utique mortuus, quod suscepit ex uirgine: non in eo, quod habebat ex Patre; in eo enim mortuus, in quo crucifixus est Christus. Spiritus autem sanctus non potuit crucifigi, qui carnem et ossa non habuit: sed crucifixus est Dei Filius, qui carnem et ossa suscepit; ut in illa cruce nostre carnis tentamenta morerentur. Suscepit enim quod non erat, ut celaret quod erat: celauit quod erat, ut tentaretur in eo, et redimeretur quod non erat;  ut ad id quod erat, per id quod non erat, nos uocaret.

108. O diuinum crucis illius sacramentum, 623 [e 1Kb] in qua heret infirmitas, uirtus libera est, affiguntur uitia, eriguntur tropea! Unde quidam sanctus ait: Confige clauis a timore tuo carnes meas ; non ferreis clauis, ait, sed timoris et fidei: uehementior est enim [f 1Kb] uirtutis strictura, quam pene. Denique Petrum, cum usque in atrium principis sacerdotum Dominum sequeretur , quem nemo ligauerat, fides uinxerat: et quem fides uinxit, pena non soluit. Rursus cum ligaretur a Iudeis, deuotio soluit, pena non tenuit; quia non recessit a Christo.

109. Ergo et tu crucifige peccatum, ut moriare  peccato; qui enim peccato moritur, Deo uiuit: uiuas ei qui Filio proprio non pepercit; ut in illius corpore nostras crucifigeret passiones. Pro nobis enim mortuus est Christus, ut nos in illius rediuiuo corpore uiueremus. Mortua est ergo in illo non uita nostra, sed culpa: Qui peccata, inquit, nostra pertulit in corpore suo super lignum; ut a peccatis nostris separati, cum iustitia uiuamus, cuius uulnere plagarum sanati sumus .

110. Lignum igitur illud crucis uelut quedam nostre nauis salutis uectura nostra est, non pena; [g 1Kb] alia enim salus non est, nisi uectura salutis eterne. [h 1Kb] Dum mortem expetendo, non sentio: dum penam contemnendo, non patior: dum metum nescio, negligendo.

 111. Quis est igitur cuius uulnere plagarum sanati sumus, nisi Christus Dominus: de quo idem prophetauit Esaias quia plaga eius nostra medicina est : de quo Paulus apostolus in Epistolis suis scripsit: [i 1Kb] Qui peccatum non cognouit, sed pro  nobis peccatum factus est ? Hoc quippe diuinum in eo, quia caro peccatum non fecit, nec in eo suscepti [a 1Kb] corporis creatura peccauit. Nam quid mirum, si non peccauit sola diuinitas, cum peccandi incentiua non habeat? Si autem solus exsors peccati Deus, omnis utique creatura per naturam sui, ut diximus, obnoxia potest esse peccato.



CAPUT X.

Quod Spiritus peccata condonat, hoc illi cum Patre ac Filio, non autem cum angelis esse commune.

112. [Alias cap. IX.] Dic igitur, [b 1Kb] quicumque Spiritus sancti diuinitatem negas: Spiritus autem obnoxius non potuit esse peccato, qui magis peccata condonat. Numquid angelus donat? numquid archangelus? Non utique, sed donat solus Pater, solus  Filius, solus Spiritus sanctus . [c 1Kb] Nemo autem quod potest donare, non potest euitare.

113. Sed fortasse dixit aliquis quia et Seraphim dixit Esaie: Ecce tetigit hoc labia tua, [d 1Kb] et auferet iniquitates tuas, et peccata tua circumpurgabit . 624 Auferet, inquit, et circumpurgabit: non ego auferam, sed ignis ille de altari Dei, hoc est, gratia spiritalis. Quid enim aliud pie intelligere possumus in altari Dei esse, nisi Spiritus gratiam? Non utique lignum siluarum, nec fuliginem atque carbonem. Aut quid tam pium, quam ut secundum mysterium intelligamus quia reuelabatur in ore Esaie omnes homines per passionem Christi esse purgandos, qui uelut carbo secundum carnem exussit nostra peccata, sicut in Zacaria habes: Nonne hic titio eiectus  ab igni? Et ille erat iehsu indutus estimenta sordida .

114. Denique ut sciamus communis hoc redemptionis mysterium per prophetas euidentissime reuelatum, etiam hoc loco habes dictum: Ecce abstulit peccata tua : non quod Christus peccata sua deponeret, qui peccatum non fecit; sed quod in carne Christi omne a peccatis suis genus absolueretur humanum.

115. Sed etiamsi Seraphim abstulisset peccatum, quasi unum utique de ministris Dei ad hoc esset mysterium destinatum. Sic enim dixit Esaias: Quia missum est ad me unum de Seraphim .



CAPUT XI.

 Spiritum ad omnes mitti, nec transire ex loco in alium:  cum nec loco, nec tempore concludatur. Sic igitur eum exire a Filio, ut ipse Filius a Patre, in quo semper manet: sed eumdem uenire nobis, cum ipsum recipimus. Eodem etiam modo uenire quo Pater ipse, a quo separari nequaquam potest.

116. [Alias cap. X.] Et Spiritus quidem missus dicitur: sed Seraphim ad unum, Spiritus ad omnes : Seraphim mittitur in ministerium, Spiritus operatur mysterium: Seraphim quod iubetur, exsequitur, Spiritus quod uult, diuidit : Seraphim de loco ad locum transit; non enim complet omnia, sed et ipsum repletur ab Spiritu: Seraphim descendit cum aliquo secundum naturam suam transitu; at uero de Spiritu sancto hoc non possumus estimare, de quo dicit Filius Dei: Cum  uenerit Paraclitus Spiritus ueritatis, quem ego mitto uobis, qui a Patre procedit .

117. Etenim si de loco procedit Spiritus, et ad locum transit; et ipse Pater in loco inuenietur, et Filius. Si de loco exit, quem Pater mittit, [e 1Kb] aut Filius, utique de loco transiens Spiritus atque progrediens, et Patrem sicut corpus secundum impias interpretationes relinquere uidetur et Filium.

118. Hoc secundum eos loquor, qui dicunt quod habeat Spiritus descensorium motum. Sed neque in loco aliquo Pater circumscribitur, 625 qui est super omnia, non solum corporee nature, sed etiam [f 1Kb] inuisibilis creature: neque Filius suorum operum locis temporibusque concluditur, qui super omnem  est creaturam totius opifex creature: neque Spiritus ueritatis, utpote Dei spiritus, circumscribitur aliquiquibus finibus corporalibus : qui cum sit incorporeus, omnem intelligibilem substantie creaturam inenarrabili diuinitatis plenitudine supereminet, spirandi ubi uelit , et inspirandi quomodo uelit, habens super omnia potestatem.

119. Non ergo quasi ex loco mittitur Spiritus, aut quasi ex loco procedit, quando [g 1Kb] procedit ex Filio, sicut ipse Filius cum dicit: De Patre processi et ueni in mundum , omnes interficit opiniones, que ex loco ad locum possunt, sicut in aliquibus corporalibus, estimari. Similiter autem cum aut intus aut foris legimus Deum esse, non utique Deum aut [h 1Kb] intra aliquod corpus includimus, aut ab  aliquo corpore separamus: sed alta hoc et inenarrabili  estimatione pensantes, diuine nature intelligimus arcanum.

120. Denique ita sapientia ex ore altissimi prodiisse se dicit , non ut extra Patrem sit; sed apud Patrem; quia uerbum erat apud Deum : nec solum apud Patrem, sed etiam in Patre. Dicit enim: Ego in Patre, et Pater in me est . Sed neque cum de Patre exit, de loco recedit, aut quasi corpus a corpore separatur: neque cum in Patre est, quasi in corpore tamquam corpus includitur. Spiritus quoque sanctus cum procedit a Patre et Filio, non separatur a Patre, non separatur a Filio. Quemadmodum enim separari potest a Patre, qui Spiritus oris eius est ? Quod utique et eternitatis indicium, et diuinitatis  exprimit unitatem.

121. Est ergo et manet semper, qui oris est Spiritus: sed descendere uidetur, cum illum recipimus, ut habitet in nobis; ne nos simus a gratia eius alieni. Nobis descendere uidetur, non quod ille descendat, sed quod ad illum animus noster ascendat. De quo plenius diceremus, nisi meminissemus in libris iam superioribus  positum quod et Pater dixerit: Descendamus et confundamus linguas eorum ; et Filius dixerit: Qui diligit me, sermonem meum seruabit, et Pater meus diliget eum: et ad eum ueniemus, et mansionem apud eum faciemus .

122. Sic igitur uenit Spiritus, quemadmodum uenit Pater; quia ubi Pater est, ibi est et Filius: et  ubi Filius est, ibi est Spiritus sanctus. Non ergo discrete uenire estimandus est Spiritus sanctus. uenit autem non de loco ad locum, sed a dispositione constitutionis ad salutem redemptionis, a gratia uiuificationis ad gratiam sanctificationis; ut de terris ad celum, [a 1Kb] de iniuria ad gloriam, de seruitio ad regnum transferat.

123. Sic ergo uenit Spiritus, quemadmodum uenit Pater. Dixit enim Filius: Ego et Pater ueniemus, et mansionem apud eum faciemus. Numquid corporaliter Pater uenit? Sic ergo et Spiritus 626 uenit, in quo cum uenit, et Patris et Filii plena presentia est.

124. Quis autem potest a Patre et Filio Spiritum sanctum separare, cum uel appellare Patrem et Filium sine Spiritu non queamus? Nemo enim dicit Dominum  Iesum, nisi in Spiritu sancto . Ergo si appellare Dominum Iesum sine Spiritu non possumus, utique sine Spiritu predicare non possumus. Si autem et angeli predicant Dominum Iesum, quem nemo potest sine Spiritu predicare; et in ipsis ergo Spiritus sancti munus operatur.

125. Probauimus igitur unam presentiam esse, unam gratiam esse Patris et Filii et Spiritus sancti: que tam celestis atque diuina est, ut pro ea agat gratias Patri Filius, dicens: Confiteor tibi, Pater domine celi et terre, quod abscondisti hec a sapientibus  et prudentibus, et reuelasti ea paruulis 



CAPUT XII.

Patris et Filii et Spiritus sancti unam esse pacem atque gratiam: similiter unam caritatem, que maxime in hominum redemptione apparuit: unam denique trium communicationem.

126. [Alias cap. XI.] Ergo cum una uocatio sit, una etiam gratia est. Denique scriptum est: Gratia uobis et pax a Deo patre nostro et Domino Iesu Christo . Ecce habemus quia Patris et Filii una est gratia, et Patris et Filii una est pax: sed hec gratia et pax fructus est Spiritus, sicut ipse Apostolus docuit dicens: Fructus autem Spiritus est caritas, gaudium, pax, patientia . Et bona pax et necessaria, ut nemo disputationum turbetur incertis, [b 1Kb] neque passionum  corporalium tempestate quatiatur: sed simplicitate fidei, et tranquillitate mentis quietus circa Dei cultum perseueret affectus.

127. De pace probauimus: de gratia autem propheta Zacarias dicit, quia promisit Deus effundere in Ierusalem Spiritum gratie et misericordie ; et apostolus Petrus dicit: Penitentiam agite, et baptizetur unusquisque uestrum in nomine Domini Iesu Christi, in remissionem peccatorum; et accipietis gratiam Spiritus sancti . Ergo sicut Patris et Filii, ita et Spiritus sancti gratia est. Quomodo enim sine Spiritu potest esse gratia, cum gratia diuina omnis in Spiritu sancto sit?

128. [Alias cap. XII.] Nec solum pacem et gratiam legimus Patris et Filii et Spiritus sancti; sed  etiam caritatem, et [c 1Kb] communionem, fidelis Auguste. De caritate enim dictum est: Gratia Domini nostri Iesu Christi, et caritas Dei . Accepimus caritatem Patris. Eadem caritas que Patris, etiam Filii est. Ipse enim dixit: Qui me diligit, diligetur a Patre meo, et ego diligam eum . Que est enim caritas Filii, nisi quia se pro nobis obtulit, et suo sanguine nos redemit ? Eadem autem caritas et in Patre est, quia scriptum est: Sic enim dilexit Deus mundum, ut Filium suum unigenitum daret .

129. Tradidit ergo Pater Filium, et Filius ipse 627 se tradidit. Seruatur caritas, nec leditur pietas; nulla est enim pietatis iniuria, ubi nulla est traditionis erumna. Tradidit uolentem, tradidit offerentem,  non utique ad penam Pater Filium, sed ad gratiam. Si discutis facti meritum, interroga pietatis uocabulum. uas electionis unitatem hanc diuine caritatis euidenter ostendit; quia et Pater tradidit Filium, et Filius ipse se tradidit. Pater tradidit, qui Filio proprio non pepercit, sed pro nobis omnibus tradidit illum . De Filio quoque dicit: Qui se tradidit pro me . Tradidit, inquit. Si gratie, quid arguo? si iniurie, plus debeo.

130. Sed sicut Pater tradidit Filium, et Filius ipse se tradidit, accipe quia et Spiritus eum tradidit.  Scriptum est enim: Tunc iehsu ductus est in desertum ab Spiritu, ut tentaretur a diabolo . Ergo et Spiritus diligens tradidit Dei Filium. Sicut enim una est caritas Patris et Filii, ita hanc caritatem Dei supra effundi per Spiritum sanctum , et fructum esse sancti Spiritus declarauimus; quia fructus est Spiritus caritas, gaudium, pax, patientia .

131. [Alias cap. XIII.] Communicationem autem et Patris et Filii esse manifestum est, quia scriptum est: Et communicatio nostra cum Patre, et Filio eius Iesu Christo ; et alibi: Communicatio Spiritus sancti cum omnibus uobis . Si igitur una pax, una gratia, una caritas, una communicatio est Patris et Filii et Spiritus sancti; una  certe operatio est: et ubi una operatio est, utique non potest uirtus esse diuisa, et discreta substantia. Nam quomodo operationis eiusdem gratia conueniret?



CAPUT XIII.

Diuinarum trium personarum unum esse nomen e Scripturis demonstrat Ambrosius: at in primis unitatem nominis Filii ac Spiritus sancti; cum uterque paraclitus dicatur et ueritas.

132. [Alias cap. XIu.] Quis igitur [a 1Kb] unitatem negare audeat nominis, cum operationis uideat unitatem? Sed quid ego unitatem nominis argumentis astruo; cum diuine uocis euidens testimonium sit unum nomen esse Patris et Filii et Spiritus sancti? Scriptum est enim: Ite, baptizate gentes in nomine Patris et Filii et Spiritus sancti .  In nomine dixit, non in nominibus. Non ergo aliud nomen Patris, aliud nomen Filii, aliud nomen Spiritus sancti; quia unus Deus: [b 1Kb] non plura nomina; quia non duo Dii, non tres Dii .

133. Et ut aperiret quia una diuinitas, una maiestas est, quia unum nomen Patris et Filii et Spiritus sancti; nec in alio nomine uenerit Filius, in alio nomine Spiritus sanctus, ait ipse Dominus: Ego ueni in nomine Patris mei, et non accepistis me: si alius uenerit in nomine suo, illum accipietis .

133*. Quod autem nomen Patris est, hoc idem Filii Scriptura declarat; quia in Exodo dixit Dominus: Ego antecedam te in [c 81Kb] nomine meo et 628 uocabo in nomine meo Dominum in conspectu tuo . Dominus ergo dixit quia in nomine suo uocabit  Dominum: Dominus ergo et Patris est nomen et Filii.

134. Cum autem unum nomen sit Patris et Filii, accipe quia et Spiritus sancti idem nomen sit, quoniam et Spiritus sanctus in nomine Filii uenit, sicut scriptum est: Paraclitus autem Spiritus sanctus quem  mittet Pater in nomine meo, ille uos docebit omnia . Qui autem uenit in nomine Filii, utique etiam in nomine Patris uenit; quia unum nomen Patris et Filii est. Sic fit ut unum et Patris et Filii nomen sit et Spiritus sancti. Nec enim est aliud nomen sub celo datum, in quo oporteat nos saluos fieri .

[d 1Kb] 135. Simul docuit unitatem diuini nominis esse credendam, non disparilitatem; quoniam in unitate nominis uenit Christus: in suo autem nomine uenturus Antichristus est, sicut scriptum est: Ego ueni in nomine Patris mei, et non accepistis me: si alius uenerit in nomine suo, illum accipietis .

136. Edoctum est igitur ex his non esse in Patre et Filio et Spiritu sancto paraclito nominis diuersitatem:  et quod nomen est Patris, id esse etiam Filii nomen: similiter quod nomen est Filii, esse id etiam Spiritus sancti; quando etiam paraclitus Filius dicitur, sicut et Spiritus sanctus. Et ideo ait in Euangelio Dominus iehsu: Rogabo Patrem meum, et alium paraclitum dabit uobis qui uobiscum sit in eternum Spiritum ueritatis . Et bene dixit alium, ne ipsum Filium, ipsum Spiritum intelligeres; unitas enim nominis est, non Filii [e 1Kb] Spiritusque Sabelliana confusio.

137. Edit. Ben. [Alias cap. Xu.] Itaque alius paraclitus est Filius, alius paraclitus Spiritus sanctus; Filium enim paraclitum dixit etiam Ioannes, sicut habes: Si quis peccauerit, paraclitum habemus apud Patrem Iesum Christum . Itaque quemadmodum  unitas nominis, ita etiam unitas potestatis est; ubi enim paraclitus Spiritus, ibi etiam Filius.

138. Nam sicut hic in eternum Dominus futurum cum fidelibus Spiritum dicit, ita etiam de se alibi ostendit quod in eternum cum apostolis sit futurus, dicens: Ecce ego uobiscum sum omnibus diebus usque ad consummationem mundi . Unum sunt ergo Filius et Spiritus: unum nomen est Trinitatis, et una inseparabilisque presentia.

139. Sicut autem ostendimus paraclitum Filium nominatum, ita etiam ostendimus ueritatem Spiritum nuncupatum. ueritas Christus; ueritas Spiritus; habes enim in epistola Ioannis: Quoniam Spiritus est ueritas . Non solum ergo Spiritus ueritatis, sed etiam ueritas dicitur Spiritus, sicut et Filius  ueritas predicatur, qui ait: Ego sum uia et ueritas et uita .



629 CAPUT XIu.

Singulas Trinitatis personas e sacris codicibus lucem esse; Spiritum autem etiam ignem significari apud  Esaiam, cuius quidem ignis in Moysis rubo, in linguis flammeis, et in lagenis Gedeonis figura exstitit. Negari non posse eiusdem Spiritus diuinitatem, cum eadem sit eius, que Patris et Filii operatio, nec non Dominici uultus lumen ignisque predicetur.

140. [Alias cap. XuI.] Quid autem astruam quod sicut Pater lumen, ita etiam Filius lumen, et Spiritus sanctus lumen est? Quod utique diuine potentie est. Deus enim lux est, sicut dixit Ioannes: Quia Deus lux est, et tenebre in eo non sunt .

141. Lux autem et Filius, quia uita erat lux hominum. Et ut ostenderet se de Dei Filio Euangelista dixisse, ait de Ioanne Baptista: Non erat ille lux, sed ut testimonium perhiberet de lumine. Erat lux uera, que illuminat omnem hominem uenientem in hunc mundum  . Ergo quia Deus lux est, lux autem uera est Dei Filius: sine dubio Deus uerus est Dei Filius.

142. Habes et alibi quia Filius Dei lux est: Populus qui sedebat in tenebris et in umbra mortis, lucem uidit magnam . Quid autem hoc euidentius, quod ait: Quoniam apud te est fons uite, et in lumine tuo uidebimus lumen ? Hoc est, quod apud te, Deus omnipotens Pater, qui fons uite es, in [a 1Kb] lumine tuo Filio, lumen uidebimus Spiritus sancti. Sicut ipse Dominus ostendit dicens: Accipite Spiritum sanctum ; et alibi: Et uirtus exibat de eo .

143. Ipsum autem Patrem quis dubitet lucem esse, cum lectum sit de Filio eius quia splendor sit lucis eterne ? Cuius enim nisi Patris eterni  splendor est Filius, qui et cum Patre semper est, nec dissimili, sed eadem claritate semper prefulget?

144. Et Esaias significat non solum lucem, sed etiam ignem esse Spiritum sanctum, dicens: Et erit lux Isrel in ignem . Itaque prophete eum ignem ardentem dixerunt; quia in tribus istis generibus propensius maiestatem diuinitatis aduertimus: quoniam et sanctificare, diuinitatis; et illuminare, ignis et lucis est proprium: et in specie ignis exprimi uel uideri diuine est consuetudinis: Deus enim est ignis consumens, sicut Moyses dixit .

145. uidit enim ipse in rubo ignem, et audierat Deum, tunc quando uox facta est de flamma ignis ad eum dicens: Ego sum Deus Abraham, et Deus Isaac, et Deus Iacob . uox ergo de flamma,  et in rubo flamma, et flamma non noxia. Urebatur enim rubus, et non exurebatur; eo quod illo mysterio Dominus figuraret quia illuminaturus spinas nostri corporis adueniret: [b 1Kb] nec consumpturus erumnosos, sed mitigaturus erumnas: qui baptizaret in  Spiritu sancto et igni ; 630 ut gratiam tribueret, peccata consumeret. Ergo in specie ignis Deus seruat propositum.

146. In Actibus quoque apostolorum cum supra fideles Spiritus sanctus descendisset, ignis species uidebatur; sic enim habes: Et factus est subito de celo sonus, tamquam ui magna Spiritus ferretur; et repleuit totam domum, ubi erant sedentes: et uise sunt illis disperse lingue tamquam ignis .

147. Unde et illud quando Gedeon superaturus Madian, trecentos uiros iussit hydrias sumere, et in hydriis faces accensas habere, et in dextris tenere tubas ; ita nostri acceptum ab apostolis seruauere maiores, quod hydrie sunt corpora nostra, figurata [c 1Kb] de limo que timere non norunt, si  feruore gratie spiritalis ignescant, et Iesu Domini passionem canora uocis confessione testentur.

148. Quis igitur de diuinitate sancti Spiritus dubitet, cum ubi Spiritus gratia sit, ibi species diuinitatis appareat? Quo testimonio non diuersitatem, sed unitatem diuine colligimus potestatis. Nam quemadmodum potest esse discretio potestatis, ubi unus in omnibus operationis effectus est? Neque uero potest esse gratia sacramentorum, nisi ubi fuerit uenia peccatorum.

149. Quis est igitur iste ignis? Non utique uirgultis uilibus concretus, aut stipula siluarum fragosus incendiis: sed ignis ille, qui ut aurum bona facta meliorat, et ut stipulam peccata consumit. Hic est utique Spiritus sanctus, qui Dominici uultus et ignis  appellatur [d 1Kb] et lumen: lumen, sicut supra diximus: Signatum est in nobis lumen uultus tui, Domine . Quod est ergo lumen signatum, nisi illius signaculi spiritalis, in quo credentes signati, inquit, estis Spiritu promissionis sancto ?

150. [Alias cap. XuII.] Et sicut lumen est uultus diuini, ita etiam ignis emicat ex Dei uultu; quia scriptum est: Ignis in conspectu eius ardebit . [e 1Kb] Prefulget enim gratia diei iudicii, ut sequatur absolutio, que sanctorum remuneretur obsequium. O magna abundantia Scripturarum, quam nemo possit humano ingenio comprehendere! O maximum diuine unitatis indicium! His enim [f 1Kb] duobus uersiculis quam multa signantur!



CAPUT Xu.

 Spiritum sanctum eque ac Patrem et Filium uitam esse; immo uero siue Pater intelligatur, apud quem est fons uite, siue Filius, fontem illum aliud non esse quam Spiritum.

151. [Alias cap. XuIII.] Diximus quia lux est Pater,  lux Filius, lux Spiritus sanctus: accipiamus etiam quia uita est Pater, uita Filius, uita Spiritus sanctus. Dixit enim Ioannes: Quod erat ab initio, quod audiuimus et quod uidimus, et oculis nostris perspeximus, et manus nostre scrutate sunt de uerbo uite: et uita apparuit, et uidimus et testamur et annuntiamus uobis de uita, que erat apud Patrem . Et uerbum uite dixit et uitam; ut 631 et Patrem uitam significaret et Filium. Quod enim est uite uerbum, nisi Dei uerbum? [a 1Kb] Ac per hoc et Deus et uerbum Dei uita est. Et sicut uerbum uite dicitur, ita et Spiritus uite. Scriptum est enim: Et Spiritus uite erat in rotis . Itaque sicut uerbum uite uita est, ita et uite Spiritus uita est.

152. [Alias cap. XIX.] Accipe nunc quia sicut  Pater fons uite est, ita etiam Filium plerique fontem uite memorarunt significatum; eo quod apud te, inquit, Deus omnipotens, [b 51Kb] Filius tuus fons uite sit, hoc est, fons Spiritus sancti; quia Spiritus uita est, sicut Dominus ait: uerba que ego locutus sum uobis, spiritus et uita sunt  [c 1Kb] quia ubi Spiritus, et uita est: et ubi uita est, etiam Spiritus sanctus.

153. Plerique tamen hoc loco Patrem uolunt tantummodo per fontem significatum, quamquam uideant quid Scriptura memorauerit: Apud te, inquit, fons uite , hoc est, apud Patrem Filius; quoniam uerbum apud Deum, quod erat in principio, et erat apud Deum.

154. Sed siue Patrem quis hoc loco, siue Filium  intelligat fontem; fontem utique intelligimus non aque istius, que creatura est: sed diuine illius gratie, hoc est, Spiritus sancti; ipse est enim aqua uiua. Propterea Dominus dicit: Si scires donum Dei, et quis est qui dicit tibi: Da mihi bibere; tu petisses ab eo, et dedisset tibi aquam uiuam .

155. Hanc aquam sitiuit anima Dauid . Harum fontem aquarum desiderat ceruus, non sitiens uenena serpentum. uiua est enim aqua gratie spiritalis, eo quod mentis interna purificet, et omne animi peccatum abluat, occultorumque mundet errorem.



CAPUT XuI.

Spiritum sanctum flumen esse magnum, cuius munere mystica Ierusalem irrigatur. Eumdem fonti suo,  id est, Patri ac Filio equalem esse, atque in Scriptura significari. Illius aquam sitit Doctor sanctus:  sed ut ea conseruetur in nobis, diabolum, cupiditatem, ac heresim admonet uitari oportere; cum nobis uasa sint fragilia: descrendos etiam contritos lacus, ut Domini aquam Samaritane patriarcharumque exemplo inueniamus.

156. [Alias cap. XX.[ Sed ne quis forte [d 1Kb] tamquam pusillitatem Spiritus redarguat, et hinc uelit quamdam facere distantiam magnitudinis, quod aqua portio uideatur esse fontis exigua: [e 1Kb] quamquam creaturarum exempla minime diuinitati aptanda uideantur; tamen ne quid ex hac quoque creature comparatione preiudicent, discant non solum aquam, sed etiam flumen dictum Spiritum sanctum, secundum quod lectum est: Flumina de uentre eius fluent aque uiue. Hoc autem 632 dicebat de Spiritu, quem  incipiebant accipere, qui credituri erant in eum .

157. Ergo flumen est Spiritus sanctus, et flumen maximum, quod secundum Hebreos [f 1Kb] de Iesu fluxit in terris, ut ore Esaie accepimus prophetatum . Magnum hoc flumen, quod fluit semper, [g 1Kb] et numquam deficit. Nec solum flumen, sed etiam profusi impetus, et magnitudinis redundantis, sicut etiam Dauid dixit: Quia fluminis impetus letificat ciuitatem Dei .

158. Neque enim ciuitas illa Ierusalem celestis meatu alicuius fluuii terrestris abluitur: sed ille ex uite fonte procedens Spiritus sanctus, cuius nos breui satiamur haustu, in illis celestibus Thronis, Dominationibus et Potestatibus, Angelis et Archangelis  redundantius uidetur effluere, pleno septem uirtutum spiritalium feruens meatu. Si enim fluuius riparum editis superfusus exundat, quanto magis Spiritus omnem supereminens creaturam, cum reliqua tamquam inferiora nostre mentis arua perstringat, celestem illam creaturarum naturam effusiore quadam sanctificationis ubertate letificat!

159. Nec moueat quod uel hic dixit flumina , uel alibi septem spiritus ; [h 1Kb] his enim sanctificationibus septem spiritalium, sicut Esaias dixit , significatur plenitudo uirtutum: spiritus sapientie et intellectus, spiritus consilii atque uirtutis, spiritus cognitionis atque pietatis, spiritus timoris Dei. Unum ergo flumen, sed multi spiritalium donorum meatus. Hoc igitur  flumen exit ex fonte uite.

160. Nec hic rursus sensum tuum ad inferiora detorqueas,  quia quedam diuersitas uidetur esse fontis et fluminis; et tamen ad omnia prospexit Scriptura diuina, ne infirmitas humani caperetur ingenii uilitate sermonum. Proponas tibi licet quoduis flumen, e fonte est; unius tamen nature, unius splendoris et gratie. Dic sane et tu Spiritum sanctum unius cum Filio Dei et Deo Patre esse substantie, unius claritatis et glorie. Capiam fidele compendium de unitate uirtutis, nec uerebor aliquam de diuersitate magnitudinis questionem. Nam etiam in hoc nobis Scriptura prospexit; dicit enim Dei Filius: Qui biberit de aqua, quam ego dabo ei, fiet in eo fons aque salientis in uitam eternam . Hic fons utique gratia spiritalis est fluuius ex uiuo fonte procedens. Fons igitur uite etiam Spiritus sanctus est.

 161. [a 1Kb] Aduertis ergo ex uerbis ipsius diuine significari magnitudinis unitatem, nec posse Christum etiam a perfidis fontem negari; cum fons dicatur et Spiritus. Et sicut flumen dicitur Spiritus, ita et Pater dixit: [b 1Kb] Ecce ego decurro in uos, sicut fluuius pacis, et sicut torrens inundans gloriam gentium . 633 Quis autem dubitet flumen esse uite Dei Filium, de quo eterne uite flumina profluebant?

162. Bona ergo aqua, spiritalis gratia: quis hunc fontem dabit pectori meo? In me saliat; in me fluat uite largitor eterne. Superfluat in nobis fons iste, non effluat. Dicit enim sapientia: Bibe aquam de tuis uasis, et de puteorum tuorum fontibus, inque plateis  tuis superfluant aque tue . Quomodo hanc aquam tenebo, ne effluat, ne labatur? Quomodo uas meum conseruabo, [c 1Kb] ne qua penetrans rima peccati, eterne uite distillet humorem? Doce nos, Domine Iesu, doce sicut docuisti apostolos tuos, dicens: Nolite thesaurizare uobis thesauros in terra, ubi erugo et tinea exterminat, et ubi fures effodiunt et furantur .

163. Furem uidelicet immundum spiritum esse significat, qui in bonorum operum luce gradientibus non possit obrepere: in tenebris autem secularium cupiditatum, et inter oblectamenta terrestrium [d 1Kb] si quem ceperit uoluptatum, omni uirtutis eterne flore despoliet. Et ideo Dominus dicit:  Thesaurizate uobis thesauros in celo: ubi neque erugo neque tinea exterminat; et ubi fures non effodiunt et furantur. Ubi enim fuerit thesaurus tuus, ibi erit et cor tuum.

164. Aerugo nostra lasciuia est, erugo nostra libido est, erugo nostra luxuria est, que flagitiorum sordibus aciem mentis obducunt. Tinea rursus nostra Arius est, tinea nostra Photinus est, qui sanctum Ecclesie uestimentum impietate sua scindunt; et unitatem diuine potestatis 634 indiuiduam separare cupientes, sacrilego morsu pretiosum fidei uelamen obrodunt. Funditur aqua, si Arius dentem impresserit: effluit, si aculeum suum in alicuius uas Photinus infixerit. uile figmentum sumus, cito uitia sentimus. Sed nemo dicit figulo: Quid me  fecisti sic ? Nam etsi uile uas nostrum, aliud tamen in honore, aliud in contumelia est. Noli ergo aperire lacum tuum, noli fodere uitiis atque criminibus, ne quis dicat: Lacum aperuit, et effodit eum: et incidit in foueam, quam operatus est .

165. Si Iesum queritis, contritos lacus deserite; Christus enim non ad lacum, sed ad puteum sedere consueuit. Ibi eum Samaritana illa que credidit, illa que aquam haurire cupiebat, inuenit . Quamuis mane uenire debueris, tamen etiamsi serius ueneris, etiam sexta hora Iesum fatigatum ab itinere inuenies. Fatigatus est, sed in te; quia diu te quesiuit, tua illum tamdiu incredulitas fatigauit. Non offenditur tamen, si modo uenias:  petit bibere, daturus. Bibit autem non aquam pretermeantis riuuli, sed salutem tuam: bibit affectum tuum, bibit calicem, hoc est, passionem illam tuorum criminum redemptricem; ut tu sitim istius mundi, sacri potus cruore restinguas.

166. Sic Abraham Deum posteaquam puteum fodit, emeruit . Sic Isaac dum ad puteum deambulat , uenientem illam in typo Ecclesie accepit uxorem . Fidelis ad puteum, infidelis ad lacum. Denique et [e 1Kb] Rebecca sicut legimus, petitorem inuenit ad fontem, et meretrices in lacu Iezabel se cruore lauerunt .



LIBER SECUNDUS.



PROLOGUS.


Tres diuinas personas ut priscis iudicibus ita et Moysi non fuisse ignotas: declaratam etiam cum alibi tum apud illum Filii cum Patre, non secus  ac trium inter se equalitatem. Spiritum sanctum adfuisse Samsoni, cuius deinceps percurritur mira historia et uariis Ecclesie mysteriis aptatur. Eodem autem Spiritu recedente, ipsum in multiplices  incidisse calamitates, quod resecatis capillis ne tribuatur, spiritales illorum significationes proponit Ambrosius.

1. Etsi in libro primo ueteris historie lectione [a 1Kb] patefactum sit; et in ipsis iudicibus ueterum Iudeorum septiformis gratiam Spiritus refulsisse, et per Spiritum sanctum celestium sacramentorum reuelata mysteria, quem Moyses non ignorauit eternum. Denique statim in principio mundi, immo ante principium, cum Deo iunxit, quem ante mundi principium sempiternum esse cognouit. Namque si quis diligenter 634 aduertat, et Patrem in principio et Filium cognoscet et Spiritum. De Patre enim scriptum est: In principio fecit Deus celum et terram . De Spiritu dictum est: Spiritus  superferebatur super aquas . Et bene in exordio creature baptismi figura signatur, per quod habuit creatura mundari. Lectum etiam de Filio quod ipse est, qui discreuit inter medium lucis et tenebrarum; unus est enim Deus Pater qui dicit, et unus Dominus iehsu qui facit.

2. Sed ne rursus [b 1Kb] aut arrogans putes dicentis imperium, aut uile facientis obsequium; equalem sibi Pater Filium confitetur operis unitate dicens: Faciamus hominem ad imaginem et similitudinem nostram . Imago enim et operatio et similitudo communis quid aliud nisi maiestatis eiusdem significat unitatem?

3. Tamen ut equalitatem plenius Patris Filiique cognoscas, sicut dixit Pater et Filius fecit; ita et  Pater operatur, et Filius dicit. Pater operatur, sicut scriptum est: Pater meus usque modo operatur . 635 Habes dictum ad Filium: Dic uerbo et sanabitur . Et Filius dicit Patri: uolo ut ubi ego sum, et isti sint mecum . Fecit Pater quod Filius dixit.

4. Sed nec Abraham ignorauit Spiritum sanctum: denique tres uidit, et unum adorauit ; quia unus Deus, unus Dominus, et unus Spiritus. Et ideo unitas honoris; quia unitas potestatis.

5. Et quid de singulis loquar? Samson diuina promissione generatus, Spiritum comitantem habebat; sic enim legimus: Quia benedixit ei Dominus, et cepit Spiritus Domini comitari cum eo in castra . Et ideo futurum preuidens sacramentum, ex alienigenis poscebat uxorem : quod Pater eius ac mater, ut scriptum est, ignorabant, quoniam a Domino est. Meritoque fortior ceteris habebatur, quia eum Spiritus Domini dirigebat, quo duce, solus nunc alienigenarum fugabat populos, nunc leonem morsu inuiolabilis, fortitudine insuperabilis, discerptum manibus diuidebat . Utinam tam cautus ad seruandam gratiam, quam fortis ad superandam bestiam!

6. Et fortasse hoc non solum uirtutis miraculum, sed etiam sapientie mysterium, prophetie oraculum fuit. Neque enim otiosum uidetur quod cum tenderet ad mysterium nuptiarum, leo rugiens occurrit ei, quem manibus ille discerpsit, in cuius corpore, [c 1Kb]  connubio potiturus optato, congregationem apum reperit, et mel sustulit de ore eius, quod Patri edendum matrique tribuit . Habebat gentium populus mella, qui credidit: qui populus feritatis erat ante, nunc Christi est.

7. Nec ipsa questio uacat sacramentis, quam proposuit sodalibus suis, dicens: De edente exiuit esca, et [d 1Kb] de potente exiuit dulce . Denique eo usque mystica, ut tribus diebus eius reuelatio quereretur, que non potuit nisi per fidem Ecclesie. die septima, completo Legis tempore, post passionem Domini reuelari. Sic enim habes, quia et apostoli ideo non intelligebant, quia iehsu nondum fuerat honorificatus .

8. Quid, inquiunt, dulcius melle, et quid fortius  leone? Ad que ille respondit: Si non domuissetis uitulam meam, non inuenissetis questionem meam . O diuinum mysterium! O euidens sacramentum! Euasimus interemptorem, potentem uicimus. Ibi nunc cibus uite est, ubi erat ante misere fames mortis. In salutem pericula, in suauitatem amaritudo conuertitur. Gratia ex offensione processit, potentia ex infirmitate, uita de morte.

9. Sunt tamen qui e contrario putent fundari 636 non potuisse coniugium, nisi occiso leone de tribu Iuda: et ideo in corpore eius, hoc est, Ecclesie, [e 1Kb] apes repertas, que condunt mella sapientie; quia post Domini passionem magis apostoli crediderunt. Hunc igitur leonem Samson quasi Iudeus occidit, sed in eo mel quasi in figura redimende hereditatis  inuenit; ut reliquie salue fierent secundum electionem gratie .

10. Et decidit, inquit, super eum Spiritus Domini, et descendit in Ascalonem, et percussit inde [a 1Kb] triginta uiros . Neque enim potuerat uictoriam non tenere, qui sacramenta cernebat. Accipiunt itaque in stolis premium sapientie, conuersationis insigne, qui absoluunt et renuntiant questionem.

11. Rursus hic alia oboriuntur mysteria, quod uxor eius aufertur; et ideo uulpes incendunt manipulos alienigenarum . [b 1Kb] Eos enim qui aduersus diuina sacramenta contendunt, decipere sua consueuit astutia. Unde iterum dicit in Canticis canticorum: Prendite nobis uulpes pusillas exterminantes uineas, ut uinee nostre floreant . [c 1Kb] Bene pusillas dixit; quia maiores uineas exterminare non poterant, licet fortibus et diabolus sit pusillus.

12. Ergo ille  inuictus erat, quamdiu habuit gratiam spiritalem, sicut Dei populus ille electus a Domino, ille Nazareus in Lege. Inuictus ergo Samson, atque ita insuperabilis, ut in maxilla asini uiros mille percuteret: ita plenus gratie celestis, ut etiam aquam in maxilla asini sitiens reperiret ; siue hoc ad miraculum conferas, siue ad mysterium uertas, quod in populi foret humilitate gentilis et requies et triumphus. Iuxta quod scriptum est: Qui te percusserit in maxillam, prebe ei et alteram .  Per hanc enim iniuriarum patientiam, [d 1Kb] quam erudiunt sacramenta baptismatis, de quibusdam stimulis iracundie triumphamus; ut morte obita, resurrectionis requiem consequamur.

13. Illene ergo Samson, qui funes intextos neruis, qui nouas restes sicut mollia fila dissoluit? Illene Samson qui crinium suorum palo constricta defixo uincla non sensit, quamdiu habuit gratiam spiritalem? Is, inquam, posteaquam Spiritus Dei discessit ab eo, [e 1Kb] longe mutatus ab illo Samsone, qui rediit Allophylorum indutus exuuias, in muliebribus genibus uirtutis sue degener, [f 1Kb] palpatus et captus [g 1Kb] sacro crine tondetur ?

 14. Tantumne ergo momenti crines habuere capitis, ut manentibus his, uirtus inuicta duraret: tonso autem capite, fortitudo omnis uiri 637 subito solueretur? Non ita est, ut tantam uim corporalium capillorum putemus. Sunt quidam crines religionis et fidei: crines Nazarei in Lege perfecti, in parcimonia et abstinentia consecrati, quibus illa in typo Ecclesia, que Domini pedes oleo perfuderat, uerbi celestis uestigia detergebat ; tunc enim et secundum carnem nouerat Christum. Isti uidelicet crines, de quibus dicitur: Capillatura tua ut greges caprarum ; ex illo capite pullulantes, de quo dictum est: Caput uiri, Christus ; et alibi: Caput eius aurum cephas, et crines eius abietes nigre . [h 1Kb] Et bone ex  abiete naues Tharsis, que fluctibus supernatent mundi, [i 1Kb] et tutum remigium salutis exhibeant.

15. Unde et in Euangelio Dominus noster uisibiles capitis et intelligibiles capillos quosdam esse significans, ait: Sed et capilli capitis uestri omnes numerati sunt , spiritalium uidelicet significans facta uirtutum; neque enim de capillis nostris cura est Deo. Quamquam et illud non absurdum sit estimare, quia pro maiestate diuina eum latere nichil possit.

16. Sed quid mihi prodest, [i 1Kb] si Deus ipse omnes meos nouit capillos? Illud mihi redundat et proficit, si bonorum operum peruigil testis, remunerationem glorie donet eterne. Denique et ipse Samson non corporales, sed intelligibiles hos capillos esse declarans  ait: Et si tonsus fuero, discedet a me uirtus mea . Hoc de mysterio: nunc lectionis seriem consideremus.



CAPUT PRIMUM.

Spiritum Domini etiam Dominum ac uirtutem esse, nec in hoc Patri uel Filio inferiorem.

17. Supra habes quia Benedixit ei Dominus, et cepit Spiritus Domini comitari cum eo . Infra ait: [k 27Kb] Et direxit super eum Spiritus Domini . Item ait: Si tonsus fuero, discedet a me uirtus mea . Posteaquam tonsus est, uide Scriptura quid dicat: Dominus, inquit, discessit ab eo .

 18. uides ergo quia ille qui comitabatur, ipse discessit. Idem est ergo Dominus, qui Spiritus Domini, hoc est, ipsum Spiritum Dei, Dominum nuncupauit, sicut et Apostolus ait: Dominus autem Spiritus est: ubi autem Spiritus Domini, ibi libertas . Habes ergo Dominum dictum etiam Spiritum sanctum; non enim unus, sed unum sunt Spiritus sanctus et Filius.

19. Hoc quoque loco uirtutem dixit, et Spiritum significauit. Sicut enim Pater uirtus, ita et Filius uirtus, et Spiritus sanctus est uirtus . De Filio legisti, Christum Dei uirtutem esse, et Dei sapientiam . Legimus etiam quia uirtus est Pater, sicut scriptum est: uidebitis Filium hominis sedentem ad dexteram uirtutis Dei . Hic utique uirtutem Patrem dixit, cuius ad dexteram Filius sedet, sicut habes: Dixit Dominus 638 Domino meo: Sede ad dexteram meam . uirtutem etiam Spiritum sanctum ipse Dominus nuncupauit dicens: [a 25Kb] Accipietis uirtutem, adueniente in uos Spiritu sancto .



CAPUT II.

Unum esse Patris et Filii et Spiritus sancti consilium.

20. Ipse enim Spiritus uirtus est, quia legisti: Spiritum consilii atque uirtutis . Et sicut Filius magni consilii Angelus, ita etiam Spiritus consilii est, [b 1Kb] ut unum scias Patris et Filii et Spiritus sancti esse consilium. Consilium non de rebus incertis aliquibus, sed precognitis et statutis.

 21. Arbitrum autem diuini consilii Spiritum, [c 1Kb] etiam inde cognosce. Nam cum supra  docuerimus arbitrum baptismatis esse Spiritum sanctum, baptismum autem Dei esse consilium legerimus sicut habes: [d 1Kb] Pharisei autem consilium Dei spreuerunt in se, non baptizati ab eo ; liquido claret, cum sine Spiritu baptisma esse non possit, sine Spiritu quoque non esse consilium Dei.

22. Et ut sciamus plenius uirtutem esse Spiritum, scire debemus ipsum esse promissum, quando dixit Dominus: Effundam de Spiritu meo super omnem carnem . Ille ergo qui promissus est nobis, ipse est uirtus; sicut etiam in Euangelio idem Dei Filius declarauit dicens: Et ego mitto promissa Patris mei in uos, uos autem sedete in ciuitate, quousque  induamini uirtute ex alto .

23. Eousque autem uirtutem esse Spiritum sanctum euangelista significat, ut et cum ui magna eum sanctus Lucas descendisse memoraret, dicens: Et  factus est subito de celo sonus, tamquam ui magna Spiritus ferretur .

24. Sed ne rursus putes ad sensibilia et corporalia hoc esse uertendum, accipe quia sic descendit et Spiritus, quemadmodum descensurus est Christus. Nam et ipse cum uirtute descendet, sicut habes: uidebunt Filium hominis uenientem in nubibus celi, in uirtute maxima et maiestate .

25. Quomodo enim non est una uirtus atque eadem potestas; cum unum opus, unum iudicium, unum templum, una uiuificatio, una sanctificatio, unum etiam regnum sit Patris et Filii et Spiritus sancti?



CAPUT III.

Sicut uita est cognoscere Patrem et Filium, ita uitam esse cognoscere Spiritum sanctum; proindeque a  Patris diuinitate non separandum.

26. Dicant enim in quo dissimilitudinem diuini operis arbitrentur. Quandoquidem sicut uita est cognoscere Patrem et Filium, quemadmodum ipse Dominus declarauit dicens: 639 Hec est autem uita eterna, ut cognoscant te solum uerum Deum, et quem misisti Iesum Christum ; ita etiam uita est cognoscere Spiritum sanctum. Dicit enim Dominus: Si diligitis me, mandata mea seruate: et ego rogabo Patrem, et alium paraclitum dabit uobis, ut maneat uobiscum in eternum, Spiritum ueritatis, quem mundus non potest accipere; quia non uidet eum, nec cognoscit eum: uos autem scitis eum, quia apud uos manet, et in uobis est .

27. Ergo mundus non habebat uitam eternam,  quia non acceperat Spiritum: ubi autem Spiritus, ibi uita eterna: ipse est enim Spiritus uite operator eterne. [e 1Kb] Unde miror, cur de solo et uero Deo Ariani moueant questionem. Sicut enim uita eterna est cognoscere solum et uerum Deum, ita uita eterna est cognoscere Iesum Christum, ita uita eterna est cognoscere Spiritum sanctum: quem sic non uidet mundus, quemadmodum Patrem: sic non cognoscit, [f 1Kb] quemadmodum Filium. Qui autem de hoc mundo non est, habet uitam eternam, et cum ipso manet Spiritus in eternum, qui est lumen uite eterne.

28. Ergo si hoc confert cognitio solius ueri Dei, quod confert Filii Spiritusque cognitio, cur Filium et Spiritum a ueri Dei honore secernis, cum a magnitudine beneficii non secernas? Aut enim credas necesse  est solius uere diuinitatis esse hoc maximum munus, et solam et ueram diuinitatem sicut et Patris, ita et Filii et Spiritus confitebere: aut si dixeris quia uitam eternam [g 1Kb] potest et is conferre, qui uerus  Deus non sit; incides ut Patri magis derogare uidearis, cuius opus non putes solius uere diuinitatis esse precipuum, sed creature operibus conferendum.



CAPUT Iu.

Spiritum sanctum non secus ac Patrem et Filium, operatione non diuersa uiuificare.

29. Quid autem mirum si Spiritus operator est uite, qui uiuificat sicut Pater, uiuificat sicut Filius ? uiuificare autem quis abnuat esse maiestatis eterne? Scriptum est enim: uiuifica seruum tuum . uiuificatur ergo qui seruus est, hoc est, homo, qui uitam ante non habuit, sed ut haberet, accepit.

30. uideamus igitur utrum uiuificetur Spiritus, an ipse uiuificet. Sed scriptum est: Littera occidit, Spiritus  autem uiuificat . Ergo uiuificat Spiritus.

31. Sed ut intelligas Patris et Filii et Spiritus sancti uiuificationem non esse diuisam, accipe quia uiuificationis quoque unitas sit; quando ipse per Spiritum uiuificat Deus; dixit enim Paulus: Qui suscitauit Christum ex mortuis, uiuificabit et mortalia corpora uestra propter inhabitantem Spiritum eius in uobis .



640 CAPUT u.

Sicut Patrem ac Filium, ita etiam Spiritum creatorem in Scriptura significari. Hoc ipsum a paganis quoque scriptoribus adumbratum: sed planissime demonstratum esse in mysterio incarnationis, de qua ubi delibauit Ambrosius nonnulla, ceptum argumentum  ex eo quod adoratio, que soli debetur creatori, etiam Spiritui debeatur, confirmat.

32. Quis uero dubitare potest quia uiuificet omnia Spiritus sanctus, quando et ipse sicut Pater et Filius, creator est omnium, [a 1Kb] nec quidquam nisi cum Spiritu sancto Deus omnipotens Pater intelligatur operatus; quandoquidem et in principio creature Spiritus superferebatur super aquam ?

33. Itaque cum superferebatur Spiritus, nulla erat gratia creature: postea uero quam operationem Spiritus etiam creatura mundi istius suscepit, omnem hanc gratie meruit uenustatem, qua mundus illuxit. Denique sine Spiritu sancto uniuersitatis gratiam manere non posse Propheta declarauit dicens: Auferes  Spiritum eorum, et deficient, et in puluerem suum reuertentur. Emitte Spiritum tuum, et creabuntur, et innouabis omnem faciem terre . Non solum igitur sine Spiritu docuit omnem creaturam  stare non posse, sed etiam creatorem totius esse Spiritum creature.

34. Et quis neget opus esse Spiritus sancti quod creata est terra, cuius opus est quod nouatur? Nam si negare cupiant quod per Spiritum sit creata; cum per Spiritum nouandam negare non possint; meliorem ergo operationem Spiritus sancti, quam Patris et Filii, qui cupiunt separare, defendent: quod abhorret a uero; neque enim dubium est quod nouata terra melior, quam creata sit. Aut si primo sine operatione Spiritus sancti terram Pater fecit et Filius: postea uero Spiritus sancti operatio copulabatur; uidebitur id quod factum est, eius quod accessit eguisse presidio. Sed absit ut hoc quisquam existimet, ut operatio diuina uarietatem creatoris  [b 1Kb] quam Manicheus inducit, habere credatur.

35. An uero sine opere Spiritus sancti substantiam putamus esse terrarum, sine cuius opere nec celi conuexa subsistunt? Scriptum est enim: uerbo Domini celi firmati sunt, et Spiritu oris eius omnis uirtus eorum . Aduerte quid dicat: Omnem, inquit, uirtutem celorum ad Spiritum esse referendam. Qui enim superferebatur, antequam terra fieret, quomodo [c 1Kb] cum terra fieret, feriabatur?

36. Gentiles [d 1Kb] homines per umbram quamdam nostros secuti, quia ueritatem Spiritus haurire non poterant; quod celum ac terras, lune 641 quoque stellarumque micantium globos Spiritus intus alat, suis uersibus indiderunt. Ergo illi per Spiritum non negant uirtutem subsistere creature: nos qui legimus,  denegamus? Sed flatilem putatis ab illis spiritum designatum. Si illi auctorem omnium flatilem Spiritum declararunt, nos dubitamus Spiritum Dei esse omnium creatorem?

37. Sed quid alienis immoror? Accipiant documentum euidens, nichil posse esse quod Spiritus sanctus negetur operatus, nec de Angelis, nec de Archangelis, nec de Thronis, nec de Dominationibus posse dubitari, quod eius operatione subsistant; quandoquidem ipse secundum carnem Dominus, cui angeli seruiebant, Spiritu in uirginem superueniente, genitus sit; sicut et secundum Mattheum ad Ioseph angelus dixit: Ioseph, fili Dauid, noli timere accipere Mariam uxorem tuam; quod enim ex ea nascetur, de Spiritu sancto est . Et secundum Lucam  dixit ad Mariam: Spiritus sanctus superueniet in te .

38. Opus ergo Spiritus uirginis partus est. Opus Spiritus fructus est uentris, secundum quod scriptum  est: Benedicta tu inter mulieres, et benedictus fructus uentris tui . Opus Spiritus flos radicis est: ille, inquam, flos, de quo bene est prophetatum: Exiet uirga de radice Iesse, et flos de radice eius ascendet . Radix Iesse patriarche familia Iudeorum, uirga Maria, flos Marie Christus; qui bonum odorem fidei toto sparsurus orbe, uirginali ex utero germinauit, sicut ipse dixit: Ego flos campi, et lilium conuallium .

39. Flos odorem suum et succisus reseruat, et contritus accumulat, nec auulsus amittit; ita et Dominus iehsu in illo patibulo crucis, nec contritus emarcuit, nec auulsus euanuit; et illa lancee punctione succisus, sacro speciosior fusi cruoris colore uernauit, mori ipse nescius, [a 1Kb] et mortuis eterne uite munus exhalans. In hoc igitur Spiritus sanctus  uirge regalis flore requieuit.

40. Bona uirga, ut quidam putant, est caro Domini, que de radice terrena ad superna se subrigens, odoriferos sacre fructus religionis circumtulit mundo, mysteria diuine generationis, et gratiam celestibus altaribus superfundens.

41. Dubitare ergo non possumus Spiritum creatorem, quem Dominice cognoscimus incarnationis auctorem. Quis enim dubitet, cum in principio Euangelii habeas, quia Christi generatio 642 sic erat: Cum desponsata esset Maria Ioseph, antequam conuenirent, inuenta est in utero habens [b 4Kb] ex Spirituc santo ?

42. Nam licet plerique habeant, de Spiritu, Grecus tamen unde transtulerunt Latini,  dixit, hoc est, ex Spiritu sancto. Quod enim ex aliquo est, aut ex substantia est, aut ex potestate eius. Ex substantia, sicut Filius, qui ait: Ex ore Altissimi prodiui, sicut Spiritus, qui a Patre procedit ; de quo dicit Filius: Ille me clarificabit;  quia de meo accipiet . Ex potestate autem, sicut illud est: Unus Deus Pater, ex quo omnia .

43. Quomodo ergo in utero habuit Maria ex Spiritu sancto? Si quasi ex substantia: ergo Spiritus in carnem et ossa conuersus est? Non utique. Si quasi ex operatione et potestate eius uirgo concepit; quis neget Spiritum creatorem?

44. Quid quod etiam Iob creatorem suum Spiritum euidenter ostendit dicens: Spiritus diuinus, qui fecit me ? Et diuinum utique et creatorem uno uersiculo demonstrauit. [Alias cap. uI.] Si igitur creator est Spiritus, non est utique creatura; creaturam enim Apostolus creatoremque diuisit dicens: Seruierunt creature potius quam creatori .

 45. [c 1Kb] Simul creatori admonet seruiendum, damnando eos qui seruiunt creature, cum creatori seruitium debeamus. Et quoniam creatorem Spiritum nouerat, docet eidem seruiendum, dicens: uidete canes, uidete malos operarios, uidete concisionem; nos enim sumus circumcisio, [d 45Kb] qui Spiritui Dei seruimus .

46. Quod si quis de Latinorum codicum uarietate contendit, quorum aliquos perfidi falsauerunt, Grecos inspiciat codices, et aduertat quia ibi scriptum est: , quod interpretatur Latinus: qui Spiritui Dei seruimus.

47. Ergo cum seruiendum dicat Spiritui idem Apostolus, qui non creature, sed creatori asserit seruiendum; euidenter utique et ipse sanctum ostendit Spiritum creatorem, et in eterne diuinitatis  honore uenerandum; quia scriptum est: Dominum Deum tuum adorabis, et ipsi soli seruies .



643 CAPUT uI.

Obiicientibus ex uerbis Amos creari Spiritum, reponitur hanc uocem illic intelligendam de uento, qui sepius  creatur: quod sane dici non potest de Spiritu sancto; quippe qui et eternus sit, nec morte, aut heretica in Patrem refusione resolui possit. Quod si urgeant peruicacius eumdem locum de Spiritu sancto scriptum fuisse, docet recurrendum ad expositionem spiritualem; Christum enim aduentu suo tonitrua, id est, uerborum diuinorum uim firmauisse: per Spiritum autem humanam animam significari, sicut et carnem a Christo susceptam. Huius porro cum quelibet Trinitatis persona uere sit creatrix, inde astruitur Spiritum similiter incarnationis Domini auctorem esse, qui rerum omnium creator iam ante assertus est.

48. [Alias cap. uII.] Nec me preterit hereticos obiectare consueuisse ideo uideri creatum Spiritum  sanctum, quia plerique eorum ad argumentum astruende sue impietatis adsciscunt illud, quod Amos de flatu uentorum locutus est, ut ipse propheticus sermo declarat. Sic enim habes: Ecce ego firmans tonitruum, et creans spiritum, et nuntians in homines Christum suum, faciens lucem et nebulam, et ascendens super excelsa, Dominus Deus omnipotens nomen est ei .

49. Si hinc faciunt questionem, quod creatum Spiritum dixit, quia creatur Spiritus Esdras nos docuit, dicens [a 1Kb] in quarto libro: Et in die secundo iterum creasti spiritum firmamenti ; tamen [b 1Kb] ut propositis inhereamus, his uidelicet que Amos dixit, nonne euidenter dictorum testificatur series de istius creatura mundi locutum prophetam?

 50. Denique ita cepit: Ego Dominus firmans tonitruum, et creans spiritum. Ipse ordo nos doceat; nam si de Spiritu sancto dicere uoluisset, non de tonitruo utique premisisset. Neque enim antiquiora tonitrua sunt, quam Spiritus sanctus: quamuis impii sint, tamen id non audent dicere. Deinde cum subiectum uideamus esse de luce et nebula, nonne manifestum est quod de creatura mundi dictum intelligendum sit? Cum enim fiunt alique tempestates istius mundi, precedere tonitrua, sequi uentorum flatus, celum nebulis caligare, lucem refundi ex tenebris, ipso usu quotidiano, exemploque cognoscimus. Nam etiam flatus uentorum spiritus dicitur, sicut scriptum est: Ignis et sulphur, et Spiritus procelle .

51. Et ut scires quia hunc spiritum dixit, ait:  Firmans tonitruum, et creans spiritum; quia frequenter creantur ista, cum fiunt: Spiritus autem sanctus eternus est; quem si quis audet dicere creatum, non potest tamen dicere quod quotidie creatur, sicut flabra uentorum. Denique ipsa Sapientia secundum [c 1Kb] suscepti locuta corporis sacramentum, ait: Dominus creauit me . Quamuis uentura prophetaret,  tamen quia predestinatus erat Domini Saluatoris aduentus; 644 non dixit, creat me, sed creauit, ne frequenter, sed semel crederent ex uirgine Maria Iesu corpus esse generandum.

52. Et hoc igitur quod uelut quotidianam operationem Dei in tonitrui firmamento, et in Spiritus creatione propheta declarauit, intelligere nefas est, ut de Spiritu sancto tale aliquid estimemus, quem ipsi impii ante secula esse negare non possunt; unde et semper eum esse, et semper manere pia assertione testamur. Neque enim qui ante mundum superferebatur super aquas , potest uideri cepisse post mundum: aut multos esse Spiritus sanctos estimari fas est, qui ueluti quotidiana generatione generentur. Absit ut se quisquam tali impietate contaminet;  ut dicat frequenter creari, aut umquam creari Spiritum sanctum. Cur enim frequenter creari uideatur, non intelligo; nisi forte et mori eum credant frequenter, et frequenter creari. Sed quemadmodum mori potest Spiritus uite? Ergo si mori non potest, causam non habet cur sepius sit creandus.

53. [d 1Kb] At qui aliter putant, in illud sacrilegium recidunt, ut non distinguant Spiritum sanctum, [e 1Kb] qui prolatiuum uerbum putant in Patrem redire, prolatiuum Spiritum in Deum refundi; ut unius refusio sit, et quedam uicissitudo in uarias formas se sepe mutantis: cum Patris et Filii et Spiritus sancti manens semper immutabilisque distinctio, unitatem sue teneat potestatis.

54. Si quis tamen propheticum dictum ideo deriuandum  putat ad interpretationem Spiritus sancti, quia habet: Annuntians in homines Christum suum ; is ad incarnationis Dominice mysterium dictum facilius deriuabit. Nam si te mouet quia spiritum dixit, et ideo non hoc putas deriuandum ad mysterium assumptionis humane; prosequere Scripturas, et inuenies optime congruere de Christo, de quo bene conuenit estimari quia firmauit tonitrua aduentu suo, uim uidelicet et sonum celestium Scripturarum, quarum uelut quodam tonitruo mentes nostre redduntur attonite, ut timere discamus, et reuerentiam celestibus deferamus oraculis.

55. Denique in Euangelio fratres Domini filii tonitrui dicebantur; et cum uox Patris facta esset dicentis  ad Filium: Et honorificaui, et iterum honorificabo ; Iudei dicebant: Tonitruum factum est illi . Nam licet gratiam ueritatis haurire non possent, tamen confitebantur inuiti, et ignari mysterium loquebantur; eo quod magnum Patris de Filio testimonium resultabat. In Iob quoque libro Scriptura dicit: Firmamentum quoque tonitrui  sui quis scit quando faciet ? Utique si ad hec commotionum celestium tonitrua pertinerent, non futura eorum firmamenta, sed facta dixisset.

56. Ergo tonitrua ad sermones Domini retulit, quorum in omnem terram exiuit sonus: spiritum autem hoc loco animam, quam suscepit rationabilem atque perfectam, intelligimus; quia Scriptura frequenter et animam hominis 645 spiritus uocabulo designat, sicut habes: Qui creat spiritum hominis in ipso . Unde et Dominus animam suam spiritus appellatione significans ait: In manus tuas commendo spiritum meum .

57. Et ut scires quia de Iesu Domini descensione memorauit, addidit quod nuntiaret in homines Christum  suum ; annuntiauit enim in baptismate, dicens: Tu es Filius meus dilectissimus, in quo bene complacui . Annuntiauit in monte, dicens: Hic est Filius meus dilectus, ipsum audite . Annuntiauit in passione, cum sol recessit, maria terreque tremuerunt. Annuntiauit in centurione, qui ait: uere Dei Filius erat iste .

58. Totum igitur hunc locum aut ad simplicem intellectum istius flatus qui uiuendo hauritur, aut ad mysterium Dominici corporis referre debemus, nam si hic creatum dixisset Spiritum sanctum, utique et alibi idem Scriptura declarare potuisset, sicut de Filio Dei frequenter legimus quia secundum carnem et factus est et creatus .

 59. Cuius tamen maiestatem in eo ipso quod carnem pro nobis suscepit, considerare nos conuenit; ut diuinam potentiam in ipsa corporis assumptione uideamus [Alias cap. uIII]. Etenim sicut legimus quia creauit Pater Dominice incarnationis sacramentum, creauit et Spiritus; ita etiam legimus quod et ipse Christus suum corpus creauit; creauit enim Pater, secundum quod scriptum est: Dominus creauit me ; et alibi: Misit Deus Filium suum [a 1Kb] factum ex muliere, factum sub Lege . Creauit et Spiritus illud omne mysterium, secundum quod legimus, quia inuenta est Maria in utero habens ex Spiritu sancto .

60. Habes quia creauit Pater, creauit et Spiritus: accipe quia creauit et Filius Dei, dicente Salomone:  Sapientia fecit sibi domum . Ergo Spiritus sanctus qui creauit Dominice incarnationis sacramentum, quod super omnes est creaturas, quomodo esse potest creatura?

61. De generalitate autem supra ostendimus  quia secundum carnem creator est noster Spiritus sanctus in homine exteriore: [b 1Kb] nunc ostendamus quia creator est noster, etiam secundum gratie sacramentum. Et sicut creat Pater, ita creat et  Filius, ita creat et Spiritus sanctus, sicut legimus, dicente Paulo: Dei enim donum est, non ex operibus, ne quis glorietur; ipsius enim sumus factura, creati in Christo Iesu in operibus bonis .



CAPUT uII.

Creationis spiritalis seu regenerationis non minus auctorem Spiritum esse, quam Patrem ac Filium. In quo consistat illa creatio, eiusque prestantia: et quomodo quod membra et corpus Deo tribuere uidentur sacri codices, debeat intelligi?

62. [Alias cap. IX.] Ergo creat Pater in operibus bonis: creat et Filius; quia scriptum est: Quotquot autem eum receperunt, dedit eis potestatem filios Dei fieri, his qui credunt in nomine eius: qui non ex sanguinibus, neque ex uoluntate carnis, neque ex uoluntate  uiri, sed ex Deo nati sunt .

646 63. Similiter ex Spiritu secundum gratiam nos renasci Dominus ipse testatur, dicens: Quod natum est ex carne, caro est; quia de carne natum est: et quod natum est de spiritu, spiritus est; quia Deus spiritus est. Noli mirari quia dixi tibi: Oportet uos nasci denuo. Spiritus ubi uult spirat, et uocem eius audis: sed nescis unde ueniat, aut quo uadat; sic est omnis qui natus est de Spiritu .

64. Claret igitur spiritalis quoque generationis auctorem esse Spiritum sanctum; quia secundum Deum creamur, ut filii Dei simus. Ergo cum ille nos in regnum suum per adoptionem sacre regenerationis assumpserit, nos ei quod suum est, denegamus? Ille nos superne regenerationis fecit heredes, nos  hereditatem uindicamus, refutamus auctorem? Sed non potest manere beneficium, cum auctor excluditur; nec auctor sine munere, nec sine auctore munus. Si uindicas gratiam, crede potentiam: si refutas potentiam, gratiam ne requiras. [c 1Kb] Qui Spiritum negauit, statim negauit et donum. Nam si auctor uilis, quomodo dona pretiosa? Cur nostris ipsi muneribus inuidemus, spem imminuimus, dignitatem repudiamus, consolatorem negamus?

65. Sed illum negare [d 1Kb] non possumus. Absit enim ut negemus quod maximum est, cum Apostolus dicat: uos autem, fratres, secundum Isaac promissionis filii estis: sed sicut tunc qui secundum carnem natus est, persequebatur eum qui secundum Spiritum . Iterum utique subauditur de  superioribus, qui secundum Spiritum natus est. Qui ergo secundum Spiritum nascitur, secundum Deum nascitur. Renascimur autem, quando in interiore renouamur affectu, et exterioris hominis [e 1Kb] uetustatem deponimus. Et ideo ait iterum Apostolus: Renouamini autem Spiritu mentis uestre, et induite nouum hominem, qui secundum Deum creatus est in ueritate, et iustitia, et sanctitate . Audiant quemadmodum unitatem diuine operationis  Scriptura signauerit. Qui renouatur Spiritu mentis, induit nouum hominem, qui secundum Deum creatus est.

66. Sancti igitur Spiritus opus est regeneratio ista prestantior; et noui huius hominis, qui creatur ad imaginem Dei, auctor est Spiritus: quem utique meliorem hoc exteriore esse nostro homine nemo dubitauerit. Siquidem celestem alterum, terrenum alterum Apostolus significauit dicens: Qualis celestis, tales et celestes .

67. Ergo cum celestem faciat gratia spiritalis, quod terrenum creare possit, etiam sensu debemus aduertere, [a 1Kb] licet careamus exemplis. Dicit enim alibi sanctus Iob: uiuit Dominus, qui sic me iudicat; et omnipotens, qui ad amaritudinem perduxit animam  meam: Spiritus autem diuinus, qui est in naribus meis . Non utique spiritum hic auram uitalem hanc et spiramentum corporeum designauit, sed nares hic interioris sui hominis significat, quibus uite odorem carpebat eterne, et gratiam celestis unguenti 647 geminis quibusdam sensibus hauriebat.

68. Sunt enim nares spiritales, ut legimus, quas habet Sponsa uerbi, cui dicitur: Et odor naris tue ; et alibi: Odoratus est Dominus odorem suauitatis . Sunt ergo quedam interioris membra hominis, cuius [b 1Kb] manus in actu, aures in auditu, pedes in processu quodam boni operis estimantur. Itaque ex officiis, ueluti quasdam colligimus membrorum figuras; neque enim  in interiore homine secundum carnalia aliquid nos conuenit opinari.

69. [Alias cap. X.] Et sunt quidam qui corporaliter Deum putant [c 1Kb] esse formatum, cum legunt aut manum eius, aut digitum: nec aduertunt quod hec non propter formam scripta sint corporis, quia in diuinitate nec membra, nec partes sunt: sed propter unitatem diuinitatis expressa, ut credamus quia impossibile est a Patre Deo uel Filium, uel Spiritum sanctum separari; cum plenitudo diuinitatis uelut corporaliter habitet in substantia Trinitatis. Ideo igitur et Filius Patris dextera nuncupatur, sicut lectum est: Dextera Domini fecit uirtutem, dextera Domini exaltauit me .



CAPUT uIII.


Argutiam hereticorum qui Deum idcirco dictitabunt in Spiritu, non autem cum Spiritu glorificandum, ut  hinc eumdem Spiritum esse inferiorem colligerent, diluit: quamobrem particulam in etiam Filio, immo et Patri quoque aptari planum facit: at e contrario cum creaturis etiam attribui sine ulla diuinitatis iniuria; proindeque in iisdem prepositionibus simpliciter agnoscendam diuinarum personarum coniunctionem.

70. Sed quid mirum si de uerbis amentes homines faciunt questionem, [d 1Kb] cum faciant et de syllabis? Sunt enim qui hinc putent faciendam esse distantiam, quod dicant in Spiritu Deum, non cum Spiritu predicandum: et ex una syllaba, uel usu quodam diuinitatis estimandum putent esse momentum, argumentantes quod si in Spiritu Deum predicandum  putent, ministerium sancti Spiritus signare uideantur: si uero cum Spiritu dicant Dei uel uirtutem esse, uel gloriam, societatem quamdam et communionem Patris et Filii et Spiritus sancti designare uideantur.

71. Sed quis separet, quod non potest separari? quis diuidat societatem, quam, indiuiduam Christus ostendit? Ite, inquit, baptizate omnes gentes in nomine Patris et Filii et Spiritus sancti . Numquid hic uel circa Patrem uel Filium uel Spiritum sanctum aut uerbum mutauit, aut syllabam? Non utique: sed In nomine, inquit, 648 Patris et Filii et Spiritus sancti. Idem de Spiritu quod de Patre et de se sonat. Unde nullum Spiritus sancti ministerium, sed consortium magis  honoris aut operis, cum in Spiritu dicitur, estimatur.

72. Considera et hic quia ad Patrem et Filium hoc opinionis uestre preiudicium deriuatur; quia hic non dixit: Cum Patris et Filii et Spiritus sancti nomine; sed in nomine: et tamen non ministerium aliquod Trinitatis hac syllaba exprimitur, sed potestas.

73. Denique ut scias quia fidei non preiudicat syllaba, sed [e 1Kb] commendat fides syllabam, et Paulus loquitur in Christo. Nec ideo minor Christus est, quia Paulus locutus in Christo est, sicut habes: Coram Deo in Christo loquimur . Quemadmodum igitur Apostolus dicit quia in Christo loquimur; ita illud est quia loquimur in Spiritu; sicut  ipse Apostolus dixit: Nemo dicit Dominum Iesum, nisi in Spiritu sancto . Non subiectio  itaque hoc loco Spiritus sancti, sed gratie copula designatur.

74. Et ut scias discretionem non esse de syllaba, alibi quoque ait: Et hec quidem fuistis: sed abluti estis, sed sanctificati estis, sed iustificati estis in nomine Iesu Christi, et in Spiritu Dei nostri . Quam multa possum hinc exempla proferre! Scriptum est enim: Omnes uos unum estis in Christo Iesu ; et alibi: [a 1Kb] Sanctificatis in Christo Iesu ; et iterum: Ut nos essemus iustitia Dei in ipso ; et alio loco: Ut excidant a castitate, que est in Christo Iesu .

75. uerum quid ago? Dum enim similiter dico scriptum esse de Filio, quemadmodum de Spiritu  scriptum est, magis illud incurro; ut non quia de Filio scriptum est, religiose dictum uideatur de Spiritu: sed quia idem de Spiritu scriptum est, etiam de Filio propter Spiritum [b 1Kb] obiiciant derogatum. Dicunt enim: Numquid de Deo Patre scriptum est?

76. Sed accipiant etiam de Deo Patre dictum: In Domino laudabo uerbum ; et alibi: In Deo faciemus uirtutem ; et: In te commemoratio mea semper ; et: In nomine tuo [c 1Kb] exsultabimus ; iterum alibi: Ut manifestentur opera eius, quia in Deo sunt facta ; et Paulus: In Deo qui omnia creauit ; et iterum: Paulus et Syluanus et Timotheus Ecclesie Thessalonicensium in Deo Patre et Domino Iesu Christo ; et in Euangelio: Ego  in Patre, et Pater in me ; et: Pater qui in me manet . Scriptum est etiam: Qui gloriatur in Domino glorietur ; et alibi: uita autem nostra abscondita est cum Christo in Deo . Numquid hic plus Filio quam Patri detulit, ut in Deo nos diceret esse cum Christo? aut numquid plus nostra conditio quam 649 Spiritus gratia sibi uindicat; ut nos possimus esse cum Christo, Spiritus sanctus esse non possit? Et cum Christus uelit esse nobiscum, sicut ipse dixit: Pater, quos dedisti mihi, uolout ubi ego sum, et ipsi sint mecum , dedignetur esse cum Spiritu? Scriptum est etiam: Conuenientibus uobis et meo Spiritu [d 1Kb] cum uirtute Domini Iesu . Ergo nos cum uirtute Domini conuenimus, et audemus dicere  quod nolit Dominus iehsu cum Spiritu conuenire, qui non dedignatur conuenire nobiscum.

 77. Nullam igitur distantiam putat Apostolus hac an illa syllaba utaris. Syllaba enim coniunctionis est, coniunctio autem seiunctionem non facit; neque enim si diuideret, coniunctio diceretur.

78. Quid igitur te mouet ut dicas quia gloria est Deo Patri, uel Christo eius, uita, uirtus, magnificentia, potestas in Spiritu sancto, et nolis dicere cum Spiritu sancto? An quia times ne et Spiritum cum Patre et Filio sociare uidearis? Sed audi et de Spiritu scriptum: Lex enim Spiritus uite in Christo Iesu . Et alibi Deus Pater dicit: Et adorabunt te, et in te deprecabuntur . In Christo orare nos debere Deus Pater dicit; et tu putas Spiritui derogari, si in eo gloria Christi esse dicatur?

 79. Audi quod times de Spiritu confiteri, non timuisse de se sibi Apostolum uindicare; ait enim: Dissolui, et cum Christo esse multo melius . Cum quo igitur est Apostolus, cum eo negas esse Spiritum, per quem Apostolus meruit esse cum Christo?

80. Que igitur ratio est, ut in Spiritu malis dicere, quam cum Spiritu gloriam Dei esse uel Christi? An quia si dicas in Spiritu, [e 1Kb] minor Christo Spiritus declaratur? Quamuis hoc refutabile sit, ut maiorem Dominum facias et minorem; tamen cum lectum sit: Quia pro nobis peccatum factus est Christus ut nos essemus iustitia Dei in ipso ; [f 1Kb] ille inuenitur potissimus, in quo sumus nos infimi. Sic et alibi habes: Quia omnia in ipso constant , hoc est in eius uirtute. Nec comparari possunt illi, que in eo constant; quia ex uirtute eius ut constent, substantiam consequuntur.

81. Numquid igitur sic Deum regnare uultis in Spiritu, ut uirtus Spiritus regnandi Deo principium quasi fons quidam substantie largiatur? Sed hoc impium est. Et ideo ut unam Patris et Filii et Spiritus sancti [g 1Kb] maiores nostri dicerent potestatem cum spiritu gloriam Christi esse memorabant, quo indiuiduam copulam declararent.

82. Quomodo enim separatur Spiritus sanctus a Filio, cum ipse Spiritus testimonium reddat spiritui nostro quod sumus filii Dei? Si autem filii, et heredes: heredes quidem Dei, coheredes autem Christi  . Quis igitur tam amens, qui coniunctionem Spiritus et Christi dissociet sempiternam;  cum Spiritus etiam disiuncta connectat, per quem Christi efficimur coheredes?

650 83. Si tamen, inquit, compatimur, ut et conglorificemur . Si nos ergo conglorificabimur cum Christo per Spiritum, quomodo et ipsum conglorificari Christo Spiritum recusamus? Dissociamus uitam Christi et Spiritus sancti, cum Spiritus dicat quod simul uicturi sumus cum Dei Filio? Dicit enim Apostolus: Si autem mortui sumus cum Christo, credimus quod etiam simul uiuemus cum illo ; deinde alibi: Si enim compatimur, inquit, et conuiuemus: nec solum conuiuemus, sed etiam conglorificabimur: nec solum conglorificabimur, sed etiam conregnabimus .

84. Non est igitur in syllabis istis ulla discretio;  utraque enim syllaba coniunctionis est. Denique sepe reperimus in Scripturis alteram interpositam, et alteram intellectam, sicut scriptum est: Introibo in domum tuam in holocaustis , hoc est, cum holocaustis; et alibi: Eduxit, inquit, eos in argento et auro , hoc est, cum argento et auro. Alibi quoque ait: Non egredieris in uirtutibus nobiscum ; pro eo quod est, cum uirtutibus. Ergo cum et in usu sermonis calumnia esse non possit, et ex sermone calumnia diuinitati non debeat excitari, opus est ut ad iustitiam corde credatur, et ex fide cordis fiat ad salutem in ore confessio . Sed qui corde non credunt, calumniam strunt uerbis.



CAPUT IX.

 Apostolicum locum quo heretici, ut discrimen inducerent inter personas diuinas, abutebantur, exponit: et declarata heretice interpretationis impietate, ostendit locum integrum de singulis personis recte dici posse; quem tamen proprie ad Filium pertinere astruit: postremo quod affirmauerat omnia eiusdem loci membra unicuique persone conuenire, multis confirmat testimoniis: et eo ipso quod Patri competit, ut dicatur ex illo omnia, eidem etiam tribui posse per illum et in illo omnia scite colligit.

85. Denique simile et illud est, quod aiunt discretionem esse, quia scriptum est: Nobis autem unus Deus Pater, ex quo omnia, et nos in illum: et unus Dominus iehsu Christus per quem omnia, et nos per ipsum . uolunt enim cum dicitur, ex  illo, materiam designari: cum dicitur, per illum, quoddam uel instrumentum operis, uel ministerium declarari: cum autem dicitur, in illo, aut locus significetur aut tempus, in quo omnia facta uideantur.

86. Ita igitur distantiam quamdam substantie probare desiderant, tamquam instrumentum ab operatore proprio uel auctore, et tamquam tempus aut locum ab instrumento dirimere gestientes. Numquid ergo alienus secundum naturam Filius a Patre; quia alienum instrumentum ab operatore proprio uel auctore?  aut numquid alienus Filius a Spiritu; quia ab instrumenti genere aut locus separatur aut tempus?

87. Compara nunc assertiones nostras. Illi uolunt ex Deo tamquam ex natura Dei esse 651 materiam, ut si dicas ex ligno arcam esse factam, ex lapide statuam: ita ex Deo materiam processisse, et eamdem materiam tamquam per instrumentum aliquod factam esse per Filium; ut non tam operatorem Filium, quam instrumentum operis esse declarent: et omnia ita facta in Spiritu, tamquam in aliquo loco facta uel tempore: singula singulis tribuunt, in commune omnia negant.

88. uerum nos ostendimus ita ex Deo Patre esse omnia, ut nec amiserit Deus Pater, quod uel per  ipsum et in ipso omnia sint, nec tamquam ex materia ex ipso omnia sint: ita quoque per Dominum Filium esse omnia, ut non priuatus sit eo, quod ex Filio sint omnia, [a 1Kb] et in ipso sint omnia: et ita omnia esse in Spiritu, ut doceamus omnia esse per Spiritum, et omnia esse de Spiritu.

89. Nam iste syllabe, sicut ille de quibus superius diximus, se inuicem signant. Non enim ita dixit Apostolus: Ex Deo omnia, et per Filium omnia; ut separabilem substantiam Patris Filiique signaret: sed ut inconfusibili distinctione quod alius Pater, alius sit Filius, edoceret. Non igitur tamquam compugnantes syllabe iste, sed tamquam socie atque concordes sunt; ut etiam uni sepe conueniant, sicut scriptum est: Quia ex ipso, et per ipsum, et in ipso  sunt omnia .

90. Quod si uere consideres unde translatum sit, de Filio dictum esse non ambiges. Dicit enim Apostolus secundum prophetiam Esaie: Quis cognouit sensum Domini, aut quis consiliarius eius fuit ? Et addidit: Quia ex ipso, et per ipsum, et in ipso sunt omnia. Quod Esaias de operatore omnium dixit, sicut habes: Quis mensus est manu aquam, et celum palmo, et uniuersam terram clausa manu? Quis statuit montes in libra, et rupes in statera? Quis cognouit sensum Domini, aut quis consiliarius eius fuit ?

91. Et addidit Apostolus: Quoniam ex ipso, et per ipsum, et in ipso sunt omnia. Quid est, ex ipso? Quod ex ipsius uoluntate natura sit omnium, et ipse sit  auctor omnium, que esse ceperunt. Per ipsum, quid est? Quia per ipsum constitutio et perseuerantia omnibus impertita uideatur. In ipso, quid est? Quia omnia admirabili quodam desiderio, et inenarrabili amore auctorem uite et ministratorem gratie sue ac muneris intuentur, secundum quod scriptum est: Oculi omnium in te sperant; et: Aperis manum tuam, et imples omnem animam bona uoluntate .

92. De Patre quoque si dicas: ideo ex ipso, quia ex ipso operatrix Sapientia, que omnibus ex sua et  Patris uoluntate dedit esse, que non erant: Per ipsum, quia per Sapientiam eius facta sunt omnia: In ipso, [a 1Kb] quia ipse est uiuificatorie fons substantie, in quo uiuimus et sumus et mouemur.

93. Ex Spiritu quoque, ut per ipsum formati, per ipsum firmati, in ipso roborati, [b 1Kb] uite capiamus munus eterne.

94. Cum hec igitur uel Patri uel Filio uel 652 Spiritui sancto conuenire uideantur, nichil utique humile in his certum est declarari; cum et ex Filio dicamus esse pleraque, et multa per Patrem, sicut habes de Filio dictum: Ut augeamur in ipso per omnia, qui est caput Christus, ex quo totum, inquit, corpus compactum et connexum per omnem iuncturam ministrationis in mensuram uniuscuiusque partis, augmentum  corporis facit in edificationem sui in caritate . Et iterum ad Colossenses de his qui non haberent cognitionem unigeniti Filii Dei: Quia non tenent, inquit, caput, ex quo omne corpus per compaginationes et colligationes subministratum et copulatum crescit in incrementum Dei ; caput enim Christum esse Ecclesie supra diximus . Et alibi habes quia de plenitudine eius nos omnes accepimus . Et ipse Dominus dixit: De meo accipiet, et annuntiabit uobis . Et supra ait: Cognoui uirtutem exisse de me .

95. Similiter ut agnoscas unitatem, etiam de Spiritu dicitur: Quia qui seminat in Spiritu, de Spiritu metet uitam eternam . Et Ioannes ait:  Ex hoc cognoscimus [c 1Kb] quia in nobis est, quoniam de Spiritu suo dedit nobis . Et Angelus dicit: Quod ex ea nascetur, de Spiritu sancto est . Et Dominus ait quia quod natum est de Spiritu, Spiritus est .

96. Ergo sicut ex Patre legimus esse omnia, ita et ex Filio posse dici omnia, per quem omnia sunt: et ex Spiritu esse omnia, in quo omnia sunt, testimoniis edocemur.

97. Nunc consideremus utrum per Patrem esse aliquid docere possimus. Sed scriptum est: Paulus seruus Christi per uoluntatem Dei ; et alibi: Unde iam non est seruus, sed filius: si autem filius, et heres per Deum ; et alibi: Sicut resurrexit Christus a mortuis per gloriam Patris . Et alibi Deus Pater ad Filium dicit: Ecce proselyti uenient ad te per me .

98. Multa reperies alia, si queras per Patrem facta. Numquid ideo minor Pater, quia in Filio et ex Filio pleraque esse legimus: et per Patrem facta [d 1Kb] uel data plurima in Scripturis celestibus reperimus?

99. Sed etiam per Spiritum similiter legimus facta pleraque, sicut habes: Nobis autem reuelauit Deus per Spiritum suum ; et alibi: Bonum  depositum custodi per Spiritum sanctum ; et ad Ephesios: Confortari per Spiritum eius ; et ad Corinthios: Alii enim datur per Spiritum sermo sapientie ; et alibi: Si autem per Spiritum facta carnis mortificaueritis, uiuetis ; et supra: Qui suscitauit Christum ex mortuis, uiuificabit et mortalia corpora uestra per inhabitantem Spiritum eius in uobis .

100. Sed fortasse dicat: Ostende mihi specialiter lectum, quia ex Filio omnia, uel ex Spiritu omnia. At ego refero, ut et illi mihi lectum esse ostendant quia per Patrem omnia. Sed cum hec uel Patri probauerimus, uel Filio, uel Spiritui sancto conuenire, nec ullam ex huiusmodi syllabis nasci posse diuine distantiam potestatis; non est dubium quin  per quem omnia, ex eo omnia: et ex quo omnia, per eum omnia: et in quo omnia, per cum 653 uel ex eo omnia esse intelligere debeamus. Omnis enim creatura et ex uoluntate, et per operationem et in uirtute est Trinitatis, sicut scriptum est: Faciamus hominem ad imaginem et similitudinem nostram ; et alibi: uerbo Domini celi firmati sunt, et Spiritu oris eius omnis uirtus eorum .



CAPUT X.

Probaturus unam Trinitatis esse uoluntatem, uocationem atque iussionem, docet non secus ac Pater et Filius Ecclesiam uocarunt, ita et Spiritum eam uocasse; idque ex electione Pauli et Barnabe ostendit, sed potissimum ex missione Petri ad Cornelium. Hic obiter eiusdem Spiritus potestate, ac trina Petri confessione perstrictis, in eiusdem apostoli uisione adumbratam fuisse declarat uocationem  gentium, que cum prius ferarum similes exsitissent, Spiritus opera deposuere feritatem. Tum ubi superiora ex alio loco stabiliuit, in Hieremia in lacum a Iudeis demisso, et inde educto ab Abdemelech, Spiritus sancti ab iisdem Iudeis contemptui habiti, et a gentibus quas mundauit, honorati symbolum preiuisse demonstrat.

101. [Alias cap. XI.] Nec solum una operatio est ubique Patris et Filii et Spiritus sancti, sed etiam una atque eadem uoluntas, una uocatio, una preceptio: quod licet in illo magno ac salutari Ecclesie spectare mysterio. Sicut enim Pater uocauit gentes ad Ecclesiam, dicens: uocabo non plebem meam, plebem meam: [e 1Kb] et non dilectam, dilectam ; et alibi: Domus mea domus orationis uocabitur omnibus gentibus : ita etiam Dominus iehsu  ad euocandam et congregandam Ecclesiam Paulum a se dicit electum, sicut habes ad Ananiam dictum a Domino Iesu: uade, quoniam uas electionis est mihi hic ac ferendum nomen meum coram gentibus .

102. Sicut ergo Pater Deus uocauit Ecclesiam, ita uocauit et Christus: et quemadmodum Christus uocauit, ita uocauit et Spiritus, dicens: Separate mihi Paulum et Barnabam in opus quo uocaui eos. Tunc ieiunantes, inquit, et orantes, imposuerunt eis manus,  et dimiserunt eos. Ipsi autem premissi ab Spiritu sancto deuenerunt in Seleuciam . Ergo non solum Christi, sed etiam Spiritus sancti imperio apostolatum Paulus accepit, et ad congregationem gentium festinauit.

103. Nec solus Paulus, sed etiam Petrus, sicut legimus in Actibus apostolorum. Nam cum in oratione uidisset celum apertum, et quatuor initiis ligatum uas quoddam, tamquam linteum in quo erant omnia genera quadrupedum et ferarum et uolucrum celi, facta est uox ad eum: Surge, occide, et manduca. Et Petrus dixit: Absit, Domine: numquam manducaui commune et immundum. Et uox rursus ad eum: Quod Deus mundauit, tu commune ne dixeris. Hoc autem factum est per ter, et receptum est uas in  celum . Ergo cum hoc secum Petrus tacitus cogitaret, et uenissent ad eum Cornelii seruuli ab Angelo 654 destinati, ait illi Spiritus: Ecce uiri querunt te, surge itaque, et descende, et uade cum eis: ne dubites; quoniam ego misi illos .

104. Quam euidenter expressit suam Spiritus sanctus potestatem? Primo omnium quia aspirauit oranti, adfuit deprecanti: deinde quoniam uocatus Petrus respondit, Domine, et ideo secundum euidentius meruit oraculum, quia confessus est Dominum. Sed quis iste sit Dominus Scriptura declarat; respondenti enim, is utique cui responderat, loquebatur: Spiritum autem ostendunt sequentia declaratum; quia ipse qui mysterium figurabat, mysterium reuelabat.

 105. Simul illud aduerte quia tertio repetita figura mysterii operationem Trinitatis expressit. Et ideo [a 1Kb] in mysteriis interrogatio trina defertur, et confirmatio trina celebratur: nec potest quis nisi trina confessione purgari. Unde et ipse Petrus in Euangelio  tertio interrogatur, utrum diligat Dominum; ut trina responsione uincula, [b 1Kb] que Dominum negando contraxerat, et quibus se ipse ligauit, absoluerentur.

106. Tum deinde quia ad Cornelium angelus mittitur, Petrum Spiritus sanctus alloquitur : Oculi enim Domini super fideles terre . Nec illud otiosum, quod cum in superioribus premisisset: Quod Deus mundauit, tu ne commune dixeris ; subito decidit super gentiles,  ut mundaret eos Spiritus sanctus; unde ostenditur operationem Spiritus operationem esse diuinam. Petrus autem missus ab Spiritu, non exspectauit imperium Dei Patris, sed ipsius quoque Spiritus illud est confessus oraculum, ipsius Spiritus gratiam esse testatus est dicens: Si ergo eamdem gratiam illis  concessit Deus, sicut et nobis; ego quis eram, qui prohiberem Deum ?

107. Spiritus ergo sanctus est, qui nos ab illa gentili colluuione mundauit. In illis enim generibus quadrupedum, et ferarum, et uolucrum figura erat conditionis humane, que ferarum modo bestialem uidetur induta seuitiam, nisi Spiritus sanctificatione mitescat. Bona ergo gratia, que ferinam rabiem [c 1Kb] spirituali simplicitate commutat: Eramus enim et nos aliquando insipientes, increduli, errantes, seruientes desideriis et uoluptatibus uariis: nunc autem per renouationem Spiritus heredes Christi, angelorum cepimus esse coheredes .

108. Itaque Spiritu uidens sanctus propheta Dauid ex feris nos similes futuros esse celestium: Increpa,  inquit, feras silue , siluam uidelicet significans non ferarum fragosam cursibus, nec bestiarum gemitibus inhorrentem, sed illam siluam de qua scriptum est: Inuenimus eam in campis silue . In qua, sicut dixit Propheta: iustus ut palma florebit, et uelut cedrus que in Libano est, multiplicabitur . Illa silua, que uerbi celestis alimoniam propheticarum uerticibus arborum concussa defluxit. Illa silua, ad quam Paulus lupus quidem raptor intrauit, sed pastor exiuit: In omnem enim terram exiuit sonus eorum .

655 109. Eramus ergo fere, et ideo dicit Dominus: Attendite uobis a falsis prophetis, qui ueniunt in uestitu ouium, intus autem sunt lupi rapaces . Sed per Spiritum sanctum iam leonum seuitia, pardorum uarietas, astutia uulpium, luporum rapacitas de nostris exoleuit affectibus. Magna igitur gratia, que celo terras mutauit; ut conuersatio nostra, sicut Apostolus dixit , in celis sit, qui ante sicut fere errabamus in siluis.

110. Sed nec hoc tantum loco Petrus apostolus, sed etiam alibi in eodem libro a Spiritu sancto edificatam Ecclesiam demonstrauit. Habes enim dixisse eum: Deus qui nouit corda hominum, testimonium perhibuit, dans his Spiritum sanctum, sicut et nobis; et nichil discreuit inter nos et illos, mundans per fidem corda eorum . In quo illud est contuendum, quia sicut Christus lapis est angularis, qui unitatem plebis utriusque connexuit, ita etiam Spiritus  sanctus non discreuit utriusque populi corda, sed iunxit.

111. Non ergo tamquam Iudeus contemnas Filium, quem annuntiauerunt prophete; contemnas etiam Spiritum sanctum, contemnas Esaiam, contemnas Hieremiam, quem de lacu Iudaice domus ille assumptus  a Domino [a 1Kb] pannis et funibus eleuauit . uerbum enim propheticum despiciens, in lacum demerserat eum populus Iudeorum. Nec quisquam inuentus est de Iudeis qui leuaret prophetam, sed unus Aethiops Abdemelech, sicut Scriptura testatur.

112. In quo nomine figura pulcherrima est, quia sermonem propheticum, quem Iudei uelut in cenum sue mentis carnisque detruserant, nos uidelicet ex gentibus peccatores, nigri ante delictis, et quondam infructuosi eleuauimus de profundo . Et ideo scriptum est: Aethiopia [b 9Kb] preleuabit manus suas Deo . In quo sancte Ecclesie species significatur, que ait in Canticis canticorum: Nigra sum et decora, filie Hierusalem ;  nigra per culpam, decora per gratiam: nigra per conditionem, decora per redemptionem: [c 1Kb] aut certe nigra exercitii sui puluere. Nigra ergo, dum preliatur: decora est, dum uictorie sue insignibus coronatur.

113. Et bene funibus leuatur propheta; fidelis enim dixit: Funes ceciderunt mihi in preclaris . Bene pannis; quia ipse Dominus, excusantibus his qui primo ad nuptias uocati fuerant, ad exitus uiarum misit, ut quotquot inuenirentur et boni et mali, ad nuptias uocarentur . His itaque pannis propheticum uerbum leuauit ceno.



656 CAPUT XI.

Imitaturos nos Abdemelech, si credamus Filium et  Spiritum sanctum omnia cognoscere. Spiritui cognitionem hanc tribui in Scripturis; Filio quoque eamdem attribui. Filium a Spiritu clarificari, sicut et a Filio Spiritum: item ex eo quod Patrem, Filium atque Spiritum legamus eadem loqui, ac reuelare, unitatem in ipsis nature et scientie agnoscendam: denique quod alta Dei scrutatur Spiritus, ignorantie non esse; cum Pater et Filius etiam dicantur scrutatores, et Paulus tametsi a Christo domino electus, edoctus tamen fuerit a Spiritu.

114. [Alias cap. XII.] Eris igitur et tu Abdemelech, hoc est, assumptus a Domino, si de profundo gentilis imprudentie leuaueris Dei uerbum: si credideris quia non fallitur; non preteritur Dei Filius,  non ignorat que futura sunt; non fallitur etiam Spiritus sanctus, de quo dicit Dominus: Cum uenerit autem ille Spiritus ueritatis, deducet uos in omnem ueritatem . Qui dicit omnem, nichil preterit, non diem, non horam, non preterita, non futura.

115. Et ut scias quia et omnia nouit, et futura annuntiat, et unius est scientie cum Patre et Filio;  audi quid dicat de eo Dei ueritas: Non enim loquetur a semetipso, sed que audierit, loquetur, et que euenient, annuntiabit uobis .

116. Itaque ut aduertas quia nouit omnia, cum diceret Filius: De die autem illa et hora nemo nouit, neque Angeli celorum ; excepit Spiritum sanctum. Si autem exceptus est Spiritus sanctus ab ignorantia, quomodo non exceptus est Dei Filius?

117. Sed dicis quia cum angelis annumerauerit et Dei Filium. Annumerauit quidem Filium, sed non annumerauit et Spiritum. Aut fatere igitur potiorem esse Spiritum sanctum Dei Filio, [d 1Kb] ut iam non solum quasi Arianus, sed etiam quasi Photinianus loquaris: aut agnosce quo referre debeas, quod  nescire Filium dixit. Etenim quasi homo annumerari creaturis potuit, qui creatus est.

118. Quod si uis discere quia nouit omnia, et prescientiam habet omnium [e 1Kb] Dei Filius futurorum, que Filio incognita putas, ea de Filio Spiritus sanctus accepit. Accepit autem per unitatem substantie, sicut accepit a Patre Filius: Ille, inquit, me clarificabit, quia de meo accipiet, et annuntiabit uobis. Omnia quecumque habet Pater, mea sunt; propterea dixi, de meo accipiet, et annuntiabit uobis . Quid igitur hac euidentius unitate? Que habet Pater, Filii sunt: que habet Filius, accepit et Spiritus.

119 et 120*. Accipe tamen quia nouit iudicii diem Filius. Lectum est in Zacaria: Et ueniet Dominus Deus  meus, et omnes sancti cum eo. In illa die non erit lumen, sed frigus et gelu: et erit dies una, et dies illa nota Domino . Hec igitur dies nota Domino, qui ueniet cum sanctis suis, secundo nos illuminaturus aduentu.

121. Sed quod orsi sumus de Spiritu, persequamur. 657 Habes enim in eo quod pretulimus exemplo quia Filius dicit de Spiritu: Ille me clarificabit. Clarificat ergo Spiritus Filium, sicut clarificat et Pater: sed etiam Spiritum clarificat Dei Filius, sicut supra diximus. Non est ergo infirmus, qui reddit mutuam claritatem per unitatem lucis eterne: nec inferior sancto Spiritu, cuius hoc ipsum est, quod clarificatur ab Spiritu.

122. Assumeris ergo et tu, si credas quia hoc locutus  est Spiritus, quod locutus est Pater, quod locutus est Filius. Denique [f 1Kb] Paulus ideo assumptus est, quia sic credidit, sic docuit, quia quod oculus non uidit, nec auris audiuit, nec in cor hominis ascendit, que preparauit Deus diligentibus se, nobis reuelauit per Spiritum suum, sicut scriptum est . Et ideo reuelationis Spiritus dicitur, sicut habes: Dat enim Deus sic preparantibus  se Spiritum sapientie et reuelationis [a 1Kb] in agnitionem eius .

123. Unitas igitur est scientie, quando sicut Pater reuelat, qui dat Spiritum reuelationis, sic reuelat et Filius; quia scriptum est: Nemo nouit Filium, nisi Pater; neque Patrem quis nouit, nisi Filius, et cui uoluerit Filius reuelare . Plus dixit de Filio, non quod plus habeat quam Pater, sed ne minus habere credatur. Nec immerito sic reuelatur Pater a Filio; quia sic nouit Patrem Filius, quemadmodum Filium Pater nouit.

124. Accipe nunc quia Deum Patrem nouit et Spiritus; scriptum est enim quia sicut ea que hominis sunt, nemo nouit nisi spiritus qui in ipso est: sic et que Dei sunt, nemo cognouit nisi Spiritus Dei . Nemo, inquit, cognouit, nisi Spiritus Dei. Numquid exclusus est Dei Filius? Non utique; quia nec Spiritus sanctus exclusus est, cum dicitur: Neque Patrem quis nouit, nisi Filius.

125. Ergo unius et Pater et Filius et Spiritus sanctus et nature sunt et scientie. Neque cum omnibus que per Filium facta sunt, annumerandus est Spiritus, cum Deum Patrem nouerit, quem, sicut scriptum est , quis potest nosse nisi Filius? Sed et Spiritus sanctus nouit. Quid ergo? Cum dicitur uniuersitas creaturarum, non Spiritus sanctus comprehenditur.

126. Nunc uelim respondeant, quid est in homine, quod cognoscat que sunt hominis? Utique rationabile, quod ceteris anime uirtutibus supereminet, et  quo precipua natura hominis estimatur. Quid est igitur Spiritus, qui alta Dei nouit, per quem Deus omnipotens reuelatur. Numquid plenitudine diuinitatis inferior est, qui eiusdem cum Patre substantie etiam hoc exemplo probatur? Aut aliquid ignorat, qui nouit consilia Dei, et mysteria eius ab initio abscondita? Quid est quod nesciat, qui nouit omnia que Dei sunt? Spiritus enim etiam alta Dei scrutatur .

127. Ac ne putes quod scrutetur incognita, et ideo scrutetur, ut discat id quod ignoret; 658 ante premisit quia reuelauit nobis Deus [b 1Kb] per Spiritum suum: simul ut disceres quia nouit Spiritus que nobis per ipsum Spiritum reuelantur, in posterioribus ait: Quis enim scit hominum que hominis sunt, [c 1Kb] nisi spiritus hominis qui in ipso est: sic et que Dei sunt, nemo  cognouit, nisi Spiritus Dei. Ergo si hominis spiritus nouit que hominis sunt, et antequam scrutetur nouit, potestne aliquid Dei esse, quod Spiritus Dei nesciat? De quo non otiose Apostolus dixit: Que Dei sunt, nemo cognouit, nisi Spiritus Dei: non quod scrutando cognouerit, sed nouerit per naturam: non  quod accidens in eo scientia diuinorum, sed cognitio naturalis sit.

128. uerum si te mouet quia dixit, scrutatur, accipe quia id quoque de Deo scriptum est, eo quod sit scrutator cordis et renum. Ipse enim dixit: Ego sum scrutans corda et renes . Etiam de Filio Dei habes ad Hebreos: Qui scrutator est animi et cogitationis . Unde liquet quia nemo inferior superioris scrutatur interna; diuine enim solius est potestatis occulta nouisse. Similiter ergo scrutator est Spiritus sanctus ut Pater, similiter scrutator et Filius: cuius proprietate sermonis id exprimitur; ut uideatur nichil esse quod nesciat, quem nichil preterit.

129. Denique ille electus a Christo, instructus ab  Spiritu est. Nam sicut ipse testatur, per Spiritum diuini cognitionem consecutus arcani, ostendit quia et nouit Spiritus Deum, et ea nobis que Dei sunt, Spiritus reuelauit, sicut reuelauit et Filius. Et addidit: Nos autem non spiritum huius mundi accepimus, sed Spiritum qui ex Deo est; ut sciamus que a Deo donata sunt nobis, que et loquimur, non in suasoriis humane sapientie uerbis, sed in ostensione Spiritus, et uirtute Dei ?



CAPUT XII.

Probato Spiritum eque reuelare ac Patrem et Filium, quomodo non loquatur a se idem Spiritus, explicatur; ostenditurque non cogitanda in ipso corporeo organa, nec ullam inferioritatem ex eo fingendam, quod audire legatur; quando idem Filio esset attribuendum;  immo uero etiam Patri, cum et ipse audiat Filium. Spiritum igitur eo sensu audire et clarificare Filium, quod eum prophetis atque apostolis reuelauit; qua ex re operationis trium personarum unitas astruitur; et cum eadem Spiritus operetur, que Pater eadem quoque declaratur utriusque esse substantia.

130. Probatum est igitur quia sicut Deus nobis que sua sunt, ita et Filius que Dei sunt, ita etiam Spiritus reuelauit. Ex uno enim Spiritu per unum Filium in unum Patrem cognitio nostra procedit: et ex uno Patre per unum Filium in unum Spiritum sanctum bonitas et sanctificatio et imperiale ius eterne traditur potestatis. Ubi ergo ostensio Spiritus, [d 1Kb] ibi Dei uirtus: nec potest esse discretio, ubi  opus unum est. Et ideo quod loquitur Filius, loquitur 659 et Pater: et quod Pater loquitur, loquitur et Filius: et quod loquitur Pater et Filius, loquitur et Spiritus sanctus.

131. Unde et de Spiritu Filius Dei dixit: Non enim loquetur a se , hoc est, non sine mea  et Patris communione; neque enim diuisus ac separatus est Spiritus, sed que audit, loquitur: audit uidelicet per unitatem substantie, et per proprietatem scientie. Neque enim foraminibus aliquibus corporalibus recipit auditum, et quibusdam diuina modulis carnalibus uox resultat, uel audit id quid ignorat; quoniam in rebus humanis scientiam plerumque auditus operatur, et tamen nec in ipsis hominibus semper alloquium corporale, aut carnalis auditus est: Qui enim loquitur linguis, non hominibus, inquit, loquitur, sed Deo. Nemo enim audit, Spiritu autem loquitur mysteria .

132. Ergo si in hominibus non semper auditus est corporalis; in Deo tu infirmitatis humane sonitus, et quedam organa exigis carnalis auditus; cum ideo  audire dicatur, ut scire credatur? Nos enim id scimus quod audierimus, et ante audimus, ut scire possimus: in Deo autem qui nouit omnia antequam fiant, scientia precedit auditum. Itaque ut quod uelit Pater, Filium non ignorare dicamus, audisse memoramus: sed non in Deo sonus, neque syllaba, que significare solent indicium uoluntatis; sed uoluntatis unitas diuinis quidem intelligitur arcanis, nostris autem significatur indiciis.

133. Quid est ergo: Non enim a se loquetur? Hoc est, non sine me loquitur; quia loquetur ueritatem, sapientiam aspirat. Non sine Patre loquitur, quia Dei Spiritus est: non a se audit, quoniam ex Deo omnia.

134. Omnia accepit a Patre Filius, quia ipse dixit: Omnia mihi tradita sunt a Patre meo .  Omnia Patris habet Filius; quia iterum ait: Omnia que Pater habet mea sunt . Et que accepit ipse per unitatem nature, ex ipso per eamdem unitatem accepit et Spiritus, sicut ipse Dominus iehsu declarat, de Spiritu suo dicens: Propterea dixi, de meo accipiet, et annuntiabit uobis . Quod ergo loquitur Spiritus, Filii est: quod dedit Filius, Patris est. Ita nichil a se aut Filius loquitur aut Spiritus, quia nichil extra se Trinitas loquitur.

135. Quod si ad infirmitatem Spiritus sancti, et quamdam corporee similitudinem uilitatis id deriuari contendas; etiam ad Filii iniuriam deriuabis; quia et de se Filius dixit: Sicut audio, iudico; et, [a 1Kb] Non potest aliud facere Filius, nisi quod uiderit facientem Patrem . Si enim uerum est, sicut  uerum est, quod dixit Filius: Omnia que Pater habet, mea sunt ; et secundum diuinitatem unum est cum Patre Filius, unum per substantiam naturalem, non unus secundum Sabellianam perfidiam. Quod unum utique est per substantie proprietatem, non potest separari; et ideo non potest Filius facere, nisi quod audierit a Patre; quia in eternum est permanens Dei uerbum , nec umquam Pater a Filii operatione diuiditur: et quod operatur Filius scit Patrem uelle: et quod uult Pater, Filius nouit operari.

660 136. Denique ne uel in tempore, uel in ordine  aliquam inter Patrem et Filium putares operis esse distantiam, sed eiusdem operationis crederes unitatem: Et opera, inquit, que ego facio, ipse facit . Et rursus ne discretionem aliquam in operis distinctione sentires, sed idem uelle, idem facere, idem posse Patrem et Filium iudicares, dicit tibi Sapientia de Patre: Quecumque enim ille fecerit, eadem et Filius facit similiter . Non ergo alicui prior uel secundus est actus, sed idem unius operationis effectus. Et ideo nichil a se posse facere Filius dicitur; quia a Patre non potest eius operatio separari. Similiter et Spiritus sancti operatio non secernitur. Unde etiam ea que loquitur. audire a Patre dicitur.

137. Quid si doceo quia et Pater audit Filium, sicut  ut et Filius audit Patrem? Habes enim scriptum in Euangelio, quia dicit Filius: Pater, gratias tibi ago, quia audisti me . Quomodo audiuit Pater Filium, cum Filius nichil ad Patrem in superioribus de Lazaro sit locutus? Ac ne putares quia semel a Patre auditus est Filius, addidit: Et ego sciebam quia semper me audis . Ergo non subiecte obedientie, sed unitatis auditus est sempiterne.

138. Similiter igitur et audire a Patre Spiritus, et clarificare Filium dicitur. Clarificare ideo, quia docuit nos Spiritus sanctus Filium Dei imaginem esse inuisibilis Dei, et splendorem glorie, et characterem substantie eius , Spiritus enim et in patriarchis et in prophetis locutus est: et apostoli denique tunc perfectiores esse ceperunt, posteaquam  Spiritum receperunt . Nulla ergo distantia diuine uirtutis et gratie; nam licet diuisiones gratiarum sint, idem autem Spiritus: et [b 1Kb] diuisiones ministeriorum sint, idem autem Dominus: et diuisiones operationum sint, idem autem Deus, qui operatur omnia in omnibus . Diuisiones sunt munerum, non separationes Trinitatis.

139. Denique idem est Deus qui operatur omnia in omnibus; ut scias quia non est discretio operationis inter Deum Patrem et Spiritum sanctum, quando ea que operatur Spiritus, operatur et Pater Deus, qui operatur omnia in omnibus. Nam cum operetur omnia in omnibus Pater: Alii tamen datur per Spiritum sermo sapientie, alii sermo scientie secundum eumdem Spiritum, alteri fides in eodem Spiritu, alii  gratia curationum in uno Spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum. Hec autem omnia operatur unus atque idem Spiritus, diuidens singulis prout uult .

140. Non est ergo dubium, quin ea que operatur Pater, operetur et Spiritus. Nec ex precepto, sicut qui corporaliter audit, operatur: sed ex uoluntate, qui sui est liber arbitrii, non aliene famulus potestatis. Non enim quasi iussus obtemperat, sed quasi largitor sue moderator est largitatis.

141. [c 1Kb] uide nunc interim utrum omnia operari dieas  Spiritum, que operatur et Pater; negare tamen non potes quia operatur Pater, 661 que operatur Spiritus sanctus: alioquin non omnia operatur Pater, si non operatur ea que operatur et Spiritus. Quod si ea que operatur Spiritus, operatur et Pater; cum Spiritus operationes suas pro uoluntate sua diuidat, necesse est id quod diuidit Spiritus, aut inuito Patre Deo, dicas eum ex sua uoluntate diuidere: aut si idem uelle dixeris Patrem, quod uult Spiritus sanctus; necesse est ut [a 1Kb] unitatem uoluntatis operationisque diuine uel inuitus, et si non corde, saltem ore fatearis.

142. Quod si unius et uoluntatis et operationis est cum Patre Deo Spiritus sanctus, unius etiam substantie est; quoniam ex operibus suis creator agnoscitur. Idem igitur Spiritus, idem, inquit, Dominus,  idem, inquit, Deus . Et si Spiritum dicas, idem, est: et si Dominum dicas, idem est: et si Deum dicas, idem est. Non idem ut ipse Pater, ipse Filius, ipse sit Spiritus: sed quia et Pater et Filius eiusdem est potestatis. Idem ergo est per substantiam atque uirtutem; quia non est in diuinitate uel Sabelliana confusio, uel Ariana discretio, uel terrena corporalisque mutatio.



CAPUT XIII.

Prophetiam fuisse non solum a Patre ac Filio, sed etiam a Spiritu: huius quoque idem cum eis imperium atque operationem in apostolos significari; et inde in tribus intelligendam imperii, constitutionis largitatisque unitatem: non timendum tamen ex eo consortio preiudicium; cum illud nec in humana amicitia locum habeat. Denique hanc esse apostolice fidei hereditatem hinc confirmatur,  quod apostoli scribantur Spiritui sancto obtemperasse.

143. Accipe aliud, sancte Imperator, in causa [b 1Kb] ualidum exemplum et tibi notum. Multifariam, inquit, et multis modis etiam Deus locutus est patribus in prophetis . Et Sapientia Dei dixit: Mittam prophetas et apostolos. Et, alii datur, sicut scriptum est, per Spiritum sermo sapientie, alii sermo scientie secundum eumdem Spiritum, alii fides in eodem Spiritu, alii gratia curationum in uno Spiritu, alii operatio uirtutum, alii prophetia . Ergo secundum Apostolum non solum per Patrem et Filium, sed etiam per Spiritum sanctum prophetia; et ideo unum munus, una est gratia. Habes ergo quia etiam Spiritus auctor est prophetiarum.

144. Apostoli quoque dixerunt: uisum est Spiritui  sancto et nobis . Et cum dicunt, uisum, non solum operatorem gratie, sed etiam auctorem imperate exsecutionis ostendunt. Sicut enim de Deo legimus: Placuit Deo; ita etiam cum dicitur quia uisum est Spiritui sancto, arbiter sue exprimitur potestatis.

145. Et quomodo non arbiter, qui ea que uult,  loquitur, que uult, mandat; sicut mandat Pater, mandat et Filius? Sicut enim audiuit Paulus 662 uocem dicentem sibi: Ego sum, inquit, iehsu, quem tu persequeris ; ita etiam Spiritus Paulum et Silam uetuit ire in Bithyniam. Et sicut Pater locutus est per prophetas, ita etiam de Spiritu Agabus dicit: Hec dicit Spiritus sanctus: uirum cuius est zona hec, sic alligabunt eum in Hierusalem . Et sicut misit Sapientia apostolos, dicens: Ite in orbem uniuersum, et predicate Euangelium : sic et Spiritus sanctus dicit: Separate mihi Paulum et Barnabam in opus, quo uocaui eos . Itaque premissi a Spiritu sancto, quod infra Scriptura indicat, nullam discretionem inter ceteros habuerunt apostolos, quasi aliter a  Patre Deo, aliter a Spiritu mitterentur .

146. Denique cum Paulus missus esset a Spiritu, et uas electionis erat Christi, et Deum in se operatum esse commemorat, dicens: Qui enim operatus est Petro in apostolatum circumcisionis, operatus est et mihi ad gentes . Cum igitur idem si operatus in Paulo, qui est operatus in Petro, hoc utique ostenditur cum Spiritus sit operatus in Paulo, quod etiam in Petro Spiritus sanctus operatus sit. Sed et Deum Patrem in se operatum Petrus ipse testatur, sicut est in Actibus apostolorum, quia surgens Petrus dixit ad eos: uiri fratres, uos scitis quia a diebus antiquis in nobis Deus elegit ex ore meo audire nationes uerbum Euangelii . Ecce igitur in Petro Deus gratiam predicationis operatus  est. In quo utique cum per Christum electus sit et assumptus, operationem Christi quis audeat diffiteri, cum ipse Dominus dicat: Pasce agniculos meos ?

147. Una igitur operatio Patris et Filii et Spiritus sancti: nisi forte hoc putetis, qui negatis eiusdem erga apostolos operis unitatem, ideo operatum Patrem, ideo operatum Spiritum in Petro, in quo Filius operatus fuerat, quasi ei Filii operatio minime redundaret ad gratiam. Et ideo uelut adiunctis atque collatis uiribus Patris et Filii et Spiritus sancti operationem fuisse multiplicem, ne ad confirmandum Petrum Christi solius operatio uacillaret.

148. Nec solum una operatio in Petro Patris et Filii et Spiritus sancti inuenitur, sed etiam in omnibus  apostolis diuine operationis unitas reuelatur, et quedam superne constitutionis auctoritas. Operatio enim diuina habet imperium, non habet ministerium; neque enim cum operatur Deus, aut [c 1Kb] labore aliquid extundit, aut arte: sed dixit, et facta sunt . Dixit, Fiat lux, et facta est lux ; in precepto enim Dei operationis effectus est.

 149. Hanc igitur regalem quamdam etiam sancto Spiritui potestatem Scripturarum testificatione delatam, si uelimus aduertere, facile possumus reperire; omnesque apostolos non solum Christi fuisse discipulos reuelabitur, sed etiam Patris et Filii et Spiritus sancti ministros. Sicut etiam Doctor gentium docet dicens: Quosdam quidem posuit Deus in Ecclesia, primo apostolos, secundo prophetas, tertio doctores: deinde 663 uirtutes, gratiam curationem, opitulationes, gubernationes, genera linguarum .

150. Ecce Deus posuit apostolos, posuit prophetas atque doctores, dedit curationum gratiam, quam supra habes dari per Spiritum sanctum, dedit genera linguarum. Sed tamen non omnes apostoli, non  omnes prophete, non omnes doctores. Non omnes, inquit , habent gratiam curationum, neque omnes, inquit, linguis loquuntur. In singulis enim hominibus uniuersa dona diuina esse non possunt: pro captu unusquisque id accipit, quod aut desiderat, aut meretur. Sed non huius infirmitatis similis potentia Trinitatis, que omnium munifica gratiarum est.

151. Denique posuit apostolos Deus. Hos quos Deus posuit in Ecclesia, Christus elegit, [a 1Kb] et apostolos ordinauit, et in orbem dixerit dicens: Ite in orbem uniuersum, et predicate Euangelium uniuerse creature. Qui crediderit, et baptizatus fuerit, hic saluus erit: qui uero non crediderit, damnabitur. Signa autem credentes ista sequentur: in nomine meo demonia eiicient,  linguis loquentur nouis, serpentes tollent; et si mortiferum quid biberint, non eis nocebit: super egros manus imponent, et bene habebunt . Ecce doctores posuit Pater, posuit etiam Christus in Ecclesiis; et sicut Pater dat gratiam curationum, ita dat et Filius; sicut Pater dat dona linguarum, ita largitus est et Filius.

152. Similiter de sancto Spiritu supra accepimus, quia eadem gratiarum genera largiatur. Datur enim, inquit, per Spiritum alii gratia curationum, alii genera linguarum, alii prophetia . Ergo eadem dat Spiritus, que dat Pater, dat etiam Filius. Accipiamus nunc expressius, quod superius prelibauimus, quia idem quod Pater et Filius, etiam Spiritus sanctus mandet officium, eosdemque constituat;  dixit enim Paulus: Attendite uobis, et omni gregi, in quo posuit uos Spiritus sanctus episcopos [b 1Kb] regere Ecclesiam Dei .

153. Unitas igitur imperii, unitas constitutionis,  unitas largitatis. Nam si constitutionem separes et potestatem, que erat causa ut quos posuerat apostolos Christus, poneret Deus Pater, poneret et Spiritus sanctus; nisi forte ut homines tamquam in consortio possessionis aut iuris [c 1Kb] preiudicium uerebantur? Et ideo diuidebatur 664 operatio, distribuebatur imperium.

154. Hec inter ipsos homines angusta sunt et minuta, qui plerumque tamen etiamsi operatione non congruunt, congruunt uoluntate. Unde quidam interrogatus quid amicus esset: Alter, [d 1Kb] inquit, ego. Si ergo homo amicum ita definiuit, ut alterum se esse diceret, per unitatem uidelicet amoris et gratie; quanto magis in Patre et Filio et Spiritu sancto unitatem maiestatis estimare debemus, cum per  eamdem operationem ac diuinitatem uel unitas, uel certe id quod amplius est, sicut Grece dicitur, exprimatur? [e 32Kb] enim idem significat; eo quod idem habeat et Pater et Filius et Spiritus sanctus; ut idem uelle, et idem posse non ex affectione sit uoluntatis, sed in substantia Trinitatis.

155. Hec est [f 1Kb] apostolice fidei et deuotionis hereditas, quam licet et ex ipsorum apostolorum considerare Actibus. Paruerunt ergo Paulus et Barnabas sancti Spiritus imperatis. Paruerunt et omnes apostoli, statimque eos quos separari iusserat Spiritus, ordinauerunt: Separate, inquit, mihi Paulum et Barnabam . uidetis iubentis imperium? Spectate merita seruientium?

156. Credidit Paulus; et quia credidit, studia persecutoris  abiecit, coronam iustitie reportauit. Credidit ille qui Ecclesias deuastabat: sed conuersus ad fidem, predicabat in Spiritu, [g 1Kb] quod Spiritus imperabat. Ungebat athletam suum Spiritus, et puluere impietatis excusso, debellatorem infidelium ineluctabilem uariis impiorum congressionibus offerebat, atque ad brauium superne uocationis in Christo Iesu diuersis passionibus erudiebat .

157. Barnabas quoque credidit, et quia credidit, paruit. Itaque sancti Spiritus electus imperio, quod ei ad omne redundat insigne meritorum, non fuit tanto indignus collegio. Una enim gratia fulgebat in his, quos Spiritus unus elegerat.

158. Nec Paulus inferior Petro, quamuis ille Ecclesie fundamentum, et hic sapiens architectus  sciens uestigia credentium fundare populorum: nec Paulus, inquam, indignus apostolorum collegio, cum primo quoque facile conferendus, et nulli secundus. Nam qui se imparem nescit, facit equalem.



LIBER TERTIUS.



665 CAPUT PRIMUM.


Non tantum prophetas et apostolos a Spiritu missos, uerum etiam Filium Dei. Probatur id ex Esaia, et euangelistis, quamque ob causam eumdem Spiritum sicut columbam descendisse ac super Christum manere Lucas scripserit, exponitur. Dehinc eadem Christi missione confirmata, Filium a Patre et Spiritu non secus ac Spiritum a Patre et Filio mitti colligitur.

1. Superiori libro  euidentibus testimoniis Scripturarum docuimus apostolos et prophetas, illos ad prophetandum, hos ad euangelizandum a sancto Spiritu, sicut a Patre et a Filio [a 2Kb] destinatos: nunc adiicimus quod omnes iure mirentur, et dubitare non possint, quod Spiritus super Christum; et quod sicut ille Spiritum misit, et Filium Dei Spiritus  misit. Dicit enim Filius Dei: Spiritus Domini super me, propter quod unxit me, euangelizare pauperibus, misit me, predicare captiuis remissionem, et cecis uisum . Quod cum de libro Esaie legeret, ait in Euangelio: Hodie completa est hec Scriptura in auribus uestris ; ut de se dictum esse signaret.

2. Ergo mirari possumus si et prophetas et apostolos Spiritus misit cum Christus dixerit: Spiritus Domini super me ? Et bene, super me, dixit, quia quasi filius hominis loquebatur. Quasi filius enim hominis et unctus et missus est ad Euangelium predicandum.

3. Sed si non creditur Filio, audiant etiam Patrem loquentem quia Spiritus Domini super Christum. [b 1Kb] Dicit enim Ioanni: Super quem uideris Spiritum descendentem  de celo, et manentem super eum, hic est qui baptizat in Spiritu sancto . Dixit hoc Deus Pater Ioanni: Ioannes et audiuit, et uidit, et credidit. Audiuit a Deo, uidit in Domino, credidit quia Spiritus erat, qui descendebat de celo. Non enim columba, sed sicut columba descendit; sic enim scriptum est: Et uidi Spiritum descendentem de celo, sicut columbam .

4. Sicut Ioannes uidisse se dixit, ita scripsit et Marcus: Lucas autem addidit quod corporali specie descendit Spiritus sanctus, sicut columba ; ne incarnationem illam putares fuisse, sed speciem. Ideo autem speciem pretendit, ut per speciem crederet, qui Spiritum non uidebat, et per speciem declararet unius honoris in imperio, unius operationis in mysterio, unius muneris in lauacro  cum Patre et Filio sibi esse consortium, nisi forte inualidum credimus, ut in eo baptizetur seruulus, in quo baptizatus est Dominus.

5. Pulchre autem dixit: Manentem super eum ; quia ad prophetas quoties uolebat Spiritus, 666 uel inspirabat uerbum, uel faciebat: semper autem manebat in Christo.

6. Nec rursum moueat, quod super eum dixit; de Filio enim hominis loquebatur, quia sicut Filius hominis baptizabatur. Nam secundum diuinitatem non super Christum est Spiritus, sed in Christo; quia sicut Pater in Filio, et Filius in Patre, ita Dei Spiritus et Spiritus Christi et in Patre est et in Filio, quia oris est Spiritus. Manet enim in Deo qui ex Deo est, sicut scriptum est: Nos autem non spiritum huius  mundi accepimus, sed spiritum qui ex Deo est . Et manet in Christo, qui a Christo accepit: et in Christo est, quia iterum scriptum est: [c 8Kb] Ille de meo accipiet : et alibi: Lex enim Spiritus uite in Christo Iesu liberauit me a lege peccati et mortis . Non ergo secundum diuinitatem Christi super Christum est, quia non super se est Trinitas, sed supra omnia, supra se autem non est, sed in se est.

7. Quis ergo dubitet quia prophetas et apostolos Spiritus misit, cum dicat Dei Filius: Spiritus Domini super me ? Et alibi: Ego sum primus, et ego in eternum: et manus mea fundauit terram, et dextera mea solidauit celum: uocabo eos, et astabunt simul, et congregabuntur omnes, et audient. Quis illis hec denuntiauit? Diligens te, feci uoluntatem tuam aduersus Babylonem, ut tollatur semen Chaldeorum. Ego  locutus sum, et ego uocaui: adduxi eum, et prosperum iter eius feci. Accedite ad me, et audite hec. Non ab initio in occulto locutus sum: cum fierent, illic eram. Et nunc Dominus Deus misit, et Spiritus eius . Quis est, qui dicit: Misit me Dominus Deus, et Spiritus eius; nisi qui uenit a Patre, ut saluos faceret peccatores? Quem ut audis, et Spiritus misit; ne cum legis quia Filius Spiritum mittit, inferioris esse Spiritum crederes potestatis.

8. Ergo et Pater Filium misit, et Spiritus: Spiritum quoque et Pater misit, et Filius: Pater misit, quia scriptum est: Paraclitus autem ille Spiritus sanctus, quem mittet Pater in nomine meo . Filius misit, quia dixit: Cum uenerit autem ille paraclitus, quem ego mittam uobis a Patre, Spiritum  ueritatis . Si ergo se inuicem Filius et Spiritus mittunt, sicut Pater mittit, non subiectionis iniuria, sed communitas potestatis est.



CAPUT II.

Filium perinde ac Spiritum dari; unde non subiectio, sed una diuinitas operatione demonstratur.

9. Nec solum misit Pater Filium, sed etiam dedit, sicut ipse se Filius dedit. Lectum est enim nobis: Gratia uobis a Deo Patre nostro et Domino Iesu Christo, qui se dedit pro peccatis nostris . 667 Si subiectum in eo putant fuisse, quia missus est; gratie esse negare non possunt, quia datus est. Datus est autem a Patre, ut Esaias dixit: Puer natus est nobis, Filius datus est nobis ; datus est autem, audeo dicere, [a 1Kb] et ab Spiritu qui missus ab Spiritu  est. Cum enim non definierit propheta a quo datus sit, ostendit datum gratia Trinitatis: cum autem ipse se Filius dederit, utique non potuit ipse sibi secundum diuinitatem esse subiectus. Ergo non potuit diuine subiectionis esse quod datus est.

10. Datus est autem et Spiritus sanctus, quia lectum est: Rogabo Patrem, et alium paraclitum dabit uobis . Et Apostolus ait: Quapropter qui hec spernit, non hominem spernit, sed Deum, qui dedit Spiritum suum in nobis . Esaias quoque et Spiritum datum ostendit et Filium: Sic, inquit, dicit Dominus Deus, qui fecit celum, [b 13Kb] et finxit illud: qui solidauit terram, et que in ea sunt: et dat populo qui est super eam Spiritum, et Spiritum calcantibus eam . Et ad  Filium: Ego Dominus Deus, qui uocaui te in equitate, et tenebo manum tuam, et confortabo te: et dedi te in testamentum generis mei, in lucem gentium, aperire oculos cecorum, educere de uinculis alligatos . Cum ergo Filius et missus et datus sit, Spiritus quoque missus et datus sit; habent utique unitatem diuinitatis, qui habent operis unitatem.



CAPUT III.

Eamdem quoque unitatem inde cognosci, quod Spiritus digitus dicatur, et Filius dextera; humani enim sermonis consuetudine iuuari diuinorum intelligentiam. Hoc digito scriptas fuisse legis tabulas, que postea fracte sunt, et qua de causa? denique Christum scripsisse eodem digito: nec ullam tamen e corporea comparatione in Spiritu admittendam, esse inferioritatem.

11. Unde etiam et digitus Dei appellatus est Spiritus,  eo quod sit Patri et Filio et Spiritui sancto indiuidua, inseparabilisque communio. Nam sicut Filium Dei Scriptura dexteram Dei dixit, sicut lectum est: Dextera tua, Domine, glorificata est in uirtute, dextera manus tua, Domine, confregit inimicos ; ita Spiritus sanctus appellatus est digitus Dei, sicut ipse Dominus dicit: Quod si in digito Dei ego eiicio demonia .  Hunc enim digitum in alio libro Euangelii eodem loco Dei Spiritum nominauit, sicut habes: Quod si in Spiritu Dei ego eiicio demonia .

12. Quid igitur expressius ad significandam diuinitatis uel operationis dici potuit unitatem, que secundum diuinitatem est Patris, uel Filii, uel Spiritus sancti, quam ut intelligamus multo [c 1Kb] magis quam corpus hoc nostrum eterne plenitudinem diuinitatis scindi uideri, si quis unitatem substantie separet, multiplicet potestates; cum una sit eiusdem diuinitatis eternitas?

668 13. Plerumque enim ex nostris sermonibus ea que supra nos sunt, conuenit estimari: et quia illa uidere non possumus, ex his que uidere possumus, colligamus: Inuisibilia enim eius, ait Apostolus,  a creatura mundi per ea que facta sunt, intellecta conspiciuntur . Et subdidit: Sempiterna quoque uirtus eius et diuinitas . Quorum aliud de Filio, aliud de Spiritu sancto dictum uidetur; ut quemadmodum sempiterna uirtus Patris dicitur Filius, ita etiam Spiritus quia diuinus est, sempiterna diuinitas esse credatur. Nam et Filius quia semper uiuit, uita sempiterna est. Hic ergo digitus Dei et sempiternus est, et diuinus. Quid enim Dei proprium, quod non sempiternum sit et diuinum?

13. Hoc digito, sicut legimus, tabulas illas lapideas Deus inscripsit, quas Moyses accepit . Non enim carnali digito Deus harum litterarum, quas legimus, apices et elementa formauit:  sed Spiritu suo dedit Legem. Et ideo Apostolus dixit: Lex enim spiritalis est, que utique non atramento inscripta est, sed Spiritu Dei uiui: non in tabulis lapideis, sed in tabulis cordis carnalibus . Nam si Apostoli epistola scribitur in Spiritu, quid obstat quonimus etiam legem Dei non atramento, sed Spiritu Dei scriptam credere debeamus: que utique cordis nostri mentisque secreta non maculat, sed illuminat?

14. Scripta est autem in tabulis lapideis , quia in typo scripta est: sed tabule fracte primo sunt, et abiecte de Moysis manibus; quia Iudei a propheticis operibus exciderunt. Et bene tabule fracte sunt, non scriptura deleta. Et tu uide ne frangatur tabula tua, ne mens tua et  animus diuidatur. Numquid diuisus est Christus? Non diuisus est, sed unum est cum Patre: et te nemo ab eo separet. Si fides deficiat, tabula cordis tui frangitur. Comminuitur animi firmitudo, si unitatem diuinitatis in Trinitate non credas. Scripta est et fides tua, scripta est et culpa tua, sicut Hieremias dixit: Scripta est, Iuda, culpa tua [d 1Kb] graphio ferreo et ungue adamantino. Et scripta est, inquit, in  pectore et in corde tuo . Ibi igitur culpa est, ubi gratia: sed culpa graphio scribitur, gratia Spiritu designatur.

15. Hoc digito mystice etiam Dominus iehsu, inclinato capite, scribebat in terra, cum a Iudeis adultera esset oblata : significans per figuram, quando de peccatis alterius iudicamus, nostri nos debere meminisse peccati.

16. Ac ne rursus quia Legem Deus Spiritu suo scripsit, inferius aliquid tamquam de ministerio Spiritus crederemus, uel ex corporis nostri estimatione portionem quamdam exiguam Dei Spiritum putaremus, [a 1Kb] ait alibi Apostolus  non se humane scientie uerbis loqui, sed doctis Spiritus, et spiritualibus spiritalia comparare: animalem  autem hominem non percipere que sunt Spiritus Dei; sciebat enim quod is, qui diuina carnalibus compararet, inter animalia esset, non inter spiritales homines computandus: 669 Stultitia enim, inquit, illi est . Et ideo quia sciret has futuras esse animalium hominum questiones, presagus futuri ait: Quis enim cognouit sensum Domini, qui instruat eum ? Nos autem sensum Christi habemus.



CAPUT Iu.

Spiritum propterea quod digitus uocatur, minorem esse contendentibus, regerit hoc quoque in Filii, qui dextra dicitur, iniuriam conuerti. Hec ergo nomina non nisi ad unitatem diuinitatis referenda; unde Moyses totam Trinitatem in maris rubri transitu cecinit operatam. Nec sane  mirum ibi Spiritus exstitisse operationem, ubi baptismi figura fuit; siquidem in hoc tres personas ex equo operari, sanctificareque Scriptura docet.

17. [Alias cap. III.] Sed si quis adhuc carnalibus inheret ambiguis, et corporalibus uacillat exemplis, consideret quia non potest bene sentire de Filio, qui potest male sentire de Spiritu. Nam si ideo portionem quamdam exiguam putant esse Spiritum Dei, [b 1Kb] quia digitus Dei dicitur; iidem utique et portionem exiguam dicunt esse in Filio Dei, quia dextera Dei dicitur.

18. Sed Filius et dextera et uirtus dicitur: itaque si uerba nostra pendamus, nulla potest sine uirtute esse perfectio; et ideo caueant ne putent, quod nefas dictu est, semiperfectum in sua substantia  Patrem perfectionem accepisse per Filium, et desinant ceternum Filium Patri negare. Quando enim non fuit Dei uirtus? Quod si aliquando putant non fuisse Dei uirtutem, aliquando plenitudinem in Deo Patre negabunt fuisse, cui putant aliquando defuisse uirtutem.

19. Sed hec, ut dixi, scripta sunt, ut ad unitatem diuinitatis ista referamus, et credamus quod  Apostolus dixit , quia plenitudo diuinitatis corporaliter habitat in Christo, et habitat in Patre, et habitat in Spiritu sancto: et quod sicut unitas diuinitatis, ita et unitas operationis sit.

20. Quod etiam ex Cantico Moysis colligi potest; ipse enim cum per maria traduxisset populum Iudeorum, et Dei Patris operationem et Filii est confessus et Spiritus dicens: Dextera manus tua, Domine, glorificata est in uirtute: dextera manus tua, Domine, confregit inimicos . Habes quia et Filium sit confessus et Patrem, cuius est dextera. Et infra, ne Spiritum sanctum preteriret, adiecit: Misisti Spiritum tuum, et cooperuit eos mare: [c 1Kb] et Spiritu iracundie tue diuisa est aqua . Quo significatur unitas diuinitatis, non inequalitas Trinitatis.

 21. [Alias cap. Iu.] uides igitur quia et Spiritus sanctus cooperatus Patri et Filio sit, ut tamquam congelascentibus fluctibus in medio mari, aquarum quidam murus insurgeret ad transitum Iudeorum, et rursus Aegyptiorum populum per Spiritum refusus obrueret . Inde et columnam nubis plerique precessisse in die populo Iudeorum, et columnam ignis in nocte arbitrantur, quo protegeret plebem suam gratia spiritalis .

670 22. Hanc autem operationem Dei, quam totus orbis iure miratur, sine sancti Spiritus opere non fuisse etiam Apostolus declarauit, dicens in figura illa precessisse spiritalis mysterii ueritatem; sic enim habes: Quoniam patres nostri omnes sub  nube fuerunt, et omnes mare transierunt, et omnes in Moyse baptizati sunt in nube et in mari: et omnes eamdem escam spiritalem manducauerunt, et omnes eumdem potum spiritalem biberunt .

23. Nam quemadmodum typus sacramenti potuit esse sine operatione Spiritus sancti, cuius ueritas omnis in Spiritu est? Quod et Apostolus docuit dicens: Sed abluti estis, sed sanctificati estis, sed iustificati estis in nomine Domini nostri Iesu Christi, et in Spiritu Dei nostri .

24. uides igitur quia et Pater operatur in Filio, et Filius [d 1Kb] operatur in Spiritu. Et ideo secundum seriem Scripturarum noli dubitare in figura fuisse, quod in ueritate esse ipsa etiam ueritas declarauit. Quis enim operationem eius abnuat in lauacro, in  quo operationem eius, septimus et gratiam?

25. [Alias cap. u.] Nam sicut sanctificat Pater, ita sanctificat et Filius, sanctificat et Spiritus sanctus. Sanctificat Pater, secundum quod scriptum est: Deus pacis sanctificet uos, ut integer spiritus uester, et anima et corpus sine querela in die Domini nostri Iesu Christi seruetur . Et alibi Filius dicit: Pater, sanctifica eos in ueritate .

 26. De Filio autem idem Apostolus dixit: Qui factus est nobis sapientia a Deo, et iustitia, et sanctificatio, et redemptio . uides quia factus est sanctificatio? Sed factus est nobis; non ut ille mutaret quod erat, sed ut nos sanctificaret in carne.

27. Spiritum quoque sanctum sanctificare Apostolus docet. Sic enim dicit: Gratias agere debemus Deo semper pro uobis, fratres dilectissimi a Domino; quia elegit uos Deus primitias in salutem, in sanctificatione Spiritus, et fide ueritatis .

28. Ergo sanctificat Pater, sanctificat et Filius, sanctificat et Spiritus sanctus: sed una est sanctificatio, quia unum est baptisma, et una gratia sacramenti .



CAPUT u.


Colligit ceptum argumentum, et unitatem per digitum atque dexteram significari inde confirmat, quod eadem opera Dei sint, que sunt manuum; et que manuum, eadem etiam sint digitorum: ac demum quod manus Filio et Spiritui perinde conueniat, ac Spiritui et Filio digitus.

29. [Alias cap. uI.] Sed quid mirum si sanctificat singulos ipse sanctificatione non indigens, sed redundans; quando tantam, ut dixi, maiestatem eius accepimus, ut tamquam digitus a corpore, ita a Deo Patre inseparabilis uideatur Spiritus sanctus?

30. Quod si quis ad diminutionem, non ad unitatem potestatis putat esse referendum, is profecto in eam amentiam cadet, ut tamquam in unam uelut corporis formam Patrem et 671 Filium et Spiritum sanctum  uideatur effingere, et distinctiones quasdam figurare membrorum.

31. Sed accipiant, ut sepius dixi, non inequalitatem, sed unitatem potestatis hac testificatione signari; quandoquidem que opera Dei sunt, eadem sint opera manuum, eadem etiam legerimus opera esse digitorum. Scriptum est enim: Celi enarrant gloriam Dei, et opera manuum eius annuntiat firmamentum ; et alibi: Initio terram tu fundasti, Domine, et opera manuum tuarum sunt celi . Eadem igitur sunt opera manuum, que sunt opera Dei. Non ergo aliqua pro membrorum corporalium qualitate discretio operationis, sed unitas potestatis est.

32. Que autem opera sunt manuum, eadem opera  digitorum; quia eque scriptum est: Quoniam uidebo celos tuos, opera digitorum tuorum, lunam et stellas quas tu fundasti . Quid hic igitur digiti minus quam manus fecisse produntur; cum idem fecerint digiti, quod manus; sicut scriptum est: Quoniam delectasti me, Domine, in factura tua, et in operibus manuum tuarum delectabor .

 33. Et tamen quia [a 1Kb] manum legimus Filium (scriptum est enim: Nonne manus mea fecit hec omnia ? et alibi: Ponam te in foramine petre, et protegam manum meam super te. Posui manum meam sub tegumento petre  utique liquet manus et de Filio Dei et de Spiritu sancto Scripturam locutam.

34. Et rursus quia digitum Dei Spiritum legimus , ideo appellatos digitos estimamus, ut Filium Spiritumque signaret. Denique ut et Filii et Spiritus sanctificationem se habere memoraret, ait quidam sanctus: Manus tue fecerunt me, et plasmauerunt me .



CAPUT uI.


Spiritum perinde ac Patrem et Filium arguere; immo uero iudicare non posse iudices absque ipso, ut Salomonis Danielisque iudiciis, que obiter paucis explicantur, ostenditur; neque alium Danieli aspirasse, quam Spiritum sanctum.

35. [Alias cap. uII.] Cur enim uerborum similitudinem recusamus, ubi unitatem potestatis asserimus; cum eousque unitas potestatis sit, ut et arguat Spiritus, sicut arguit Pater, et arguit Filius? Sic enim scriptum est: Domine, ne ira tua arguas me, neque in furore tuo corripias me . Deinde in quadragesimo nono psalmo sic dicit Dominus: Arguam te, et statuam ante faciem tuam peccata tua ; ita etiam de Spiritu sancto Filius dixit: Cum autem abiero, mittam paraclitum ad  uos: et ille ueniens arguet mundum de peccato, et de iustitia, et de iudicio .

36. Sed quo nos perfidorum hominum deducit amentia, [b 1Kb] ut quasi de ambiguo quod Spiritus sanctus arguat, 672 uideamur astruere; cum iudices ipsi non queant nisi per Spiritum iudicare? Denique nobile illud Salomonis iudicium, quod inter dubia certantium; cum una, oppresso paruulo, quem ipsa susceperat, uindicare sibi uellet alienum, altera proprium filium defensaret; et fraudem in ipsis cogitationibus occultis, et pietatem in maternis uisceribus deprehendit, utique [c 1Kb] per Spiritus sancti munus emicuit . Neque enim latentem conscientiam feminarum alia aliqua penetrasset nisi  Spiritus sancti machera, de qua ait Dominus: Non ueni pacem mittere, sed macheram ; quia non ferro, sed Spiritu mens interna penetrabilis: Est enim Spiritus intelligentie sanctus, unicus, multiplex, subtilis, mobilis ; et infra: Omnia prospiciens .

37. uide propheta quid dicat, quia omnia prospicit.  Et ideo etiam Salomon prospexit, ut macheram illam iuberet afferri ; quia simulato quod diuidere uellet infantem, considerauit quod uera mater plus consuleret filio quam solatio; et gratiam iuri, non gratie iura preferret. At uero illa que matris simularet affectum, uincendi studio ceca, [a 1Kb] parui duceret eius exitium, in quo nesciret pietatis dispendium. Itaque uir ille spiritalis, qui diiudicaret omnia (Spiritalis enim  naturam in affectibus quesiuit, que latebat in uocibus: et pietatem interrogauit, ut proderet ueritatem. uicit itaque mater caritatis affectu, que fructus est Spiritus.

38. Diiudicat in propheta, quia per Spiritum datur sermo sapientie: quomodo ergo negatur quod  arguere possit Spiritus sanctus mundum de iudicio, qui iudicii tollit ambiguum, largitur euentum?

39 et 40. Daniel quoque nisi accepisset Dei Spiritum, numquam potuisset deprehendere adulterium libidinis, mendacium fraudis. Nam cum Susanna presbyterorum coniurationibus appetita, inflexam populi mentem uideret contemplatione seniorum; et omnibus destituta subsidiis, sola [b 1Kb] inter homines pudicitie sue conscia Deum arbitrum precaretur: Exaudiuit, inquit, Dominus uocem eius, cum duceretur, ut periret: et excitauit Dominus Spiritum sanctum pueri adolescentis, cui nomen Daniel . Itaque secundum accepti Spiritus sancti gratiam uacillantia perfidorum testimonia deprehendit; neque enim alia nisi diuine fuit operatio potestatis,  ut eos uox sua proderet, quorum latebat affectus.

41. Percipite igitur Spiritus sancti sacrum et celeste miraculum. Illa que maluit sibi casta esse, quam populo: illa que maluit innocentie subire periculum, quam pudoris: que cum accusaretur, tacebat: cum damnaretur, silebat, conscientie sue contenta iudicio: que reuerentiam pudoris etiam in periculis reseruabat; ne extorsisse petulantiam uiderentur, qui extorquere non potuerant castitatem: ubi 673 Dominum inuocauit, Spiritum meruit qui latentem presbyterorum conscientiam reuelauit.

42. Discant pudice calumniam non timere. Nam que castimoniam uite pretulit, nec uite dispendium  pertulit, et gloriam retulit castitatis. Sic et Abraham quondam iussus [c 1Kb] adire peregrina, nec uxorie periculo pudicitie, nec mortis proposite terrore reuocatus, et uitam suam, et castimoniam seruauit uxoris. Nullum itaque [d 1Kb] Deo credidisse penituit: et castitas deuotionem cumulauit in Sara, et deuotio castitatem.

43. Ac ne quis forte existimet, quia dicente Scriptura: Excitauit Deus Spiritum sanctum pueri adolescentis  , spiritum in eo putet fuisse hominis, non Spiritum sanctum; legat [e 1Kb] in posterioribus, et inueniet quia Spiritum sanctum accepit Daniel, et ideo prophetauit. Denique et rex eum pretulit, quia habebat gratiam spiritalem. Sic enim dicit: Tu autem, Daniel, potes; quia Spiritus sanctus Dei in te est. Et infra Scriptura dicit: Et fuit Daniel prepositus illis; quoniam Spiritus erat superans in eo . Sed etiam Moysis Spiritus iudicaturis diuisus est .



CAPUT uII.

Filium ipsum non iudicare aut uindicare sine Spiritu; unde idem Spiritus uerbi gladius appellatur. Sed cum uicissim uerbum dicatur Spiritus gladius, summam in utroque potentie unitatem inde cognosci.

 44. Sed quid de ceteris loquamur? [f 1Kb] ipsum Dominum Iesum in Spiritu non solum iudicare accepimus, sed etiam uindicare. Neque enim uindicaret in Antichristum, nisi ante de eius meritis iudicaret, quem  Dominus iehsu interficiet Spiritu oris sui . [Alias cap. uIII]. Sed hic non acquisita gratia est, sed indiuidua manet unitas; quia neque Christus sine Spiritu, neque Spiritus potest esse sine Christo. Non enim potest diuine nature unitas separari.

45. Et quia in medium id uenit exemplum quod Dominus iehsu interficiet Spiritu oris sui, gladius quidam uerbi Spiritus intelligitur . Denique et in Euangelio dicit ipse Dominus iehsu: Non ueni pacem mittere, sed gladium .  uenit enim ut Spiritum daret, ideoque et in ore eius gladius bis acutus, utique gratia spiritalis . Spiritus ergo uerbi gladius est.

46. Et ut scias inequalitatem non esse, sed unitatem nature, uerbum quoque gladius est Spiritus sancti; scriptum est enim: Accipientes scutum fidei, in quo possitis omnia tela maligni ignita exstinguere, et galeam salutis assumite, et gladium Spiritus, quod est uerbum Dei .

47. Cum igitur uerbi gladius Spiritus sanctus sit, et Spiritus sancti gladius uerbum Dei sit; utique unitas est potentie.



674 CAPUT uIII.

Predictam unitatem eo probari, quod sicut Pater, ita etiam Filius contristari ac tentari legitur. Tentatum  etiam Filium in deserto, ubi erecta fuit in eneo serpente figura crucis: sed Spiritum quoque ibidem tentatum dici ab Apostolo. Hinc Isrelitas ab eodem Spiritu directos in terram promissam, ipsique unam esse cum Patre et Filio uoluntatem ac potentiam colligit Ambrosius.

48. [Alias cap. IX.] Quam unitatem licet etiam aliis Scripturarum locis considerare. Nam cum dicat Ezechiel ad populum Iudeorum: Et contristastis  me in omnibus his, dicit Dominus ; Paulus nouo populo in epistola sua dicit: Nolite contristare Spiritum sanctum Dei, in quo signati estis . Rursus cum Esaias dicat de ipsis Iudeis: Ipsi autem non crediderunt, sed exacerbauerunt Spiritum sanctum ; Dauid de Deo dicit: Et exacerbauerunt altissimum in siccitate, et tentauerunt Deum in cordibus suis .

49. Accipe etiam quia cum alibi dixerit Scriptura tentatum Spiritum, tentatum etiam Deum, eadem dicat et Christum esse tentatum; habes enim ad Corinthios Apostolum: Neque tentemus Christum, sicut quidam eorum tentauerunt, et a serpentibus perierunt . Iusta uindicta, ut aduersarii uenena  sentirent, qui non uenerabantur auctorem.

50. Et bene Dominus, ereo serpente suspenso, iussit curari uulnera sauciorum ; imago enim crucis ereus serpens est; nam etsi in carne sua suspensus est Christus, tamen in eo et ipse crucifixus est mundo, et ipsi crucifixus est mundus: Mihi enim, inquit, mundus crucifixus est, et ego mundo . Crucifixus est ergo in suis mundus illecebris; et ideo non uerus, sed ereus suspensus est serpens; quia in ueritate quidem corporis, sed sine ueritate peccati suscepit Dominus speciem peccatoris; ut per lubricum infirmitatis humane simulando serpentem, depositis carnis exuuiis, ueri destrueret serpentis astutiam. Per crucem itaque Domini, que in tentationis ultione subuenit, offensam  in perfidis Trinitatis agnosco, qui medicinam Trinitatis accipio.

51. Ergo cum habeas in libro Moysi, quia Dominus tentatus serpentes immiserit populo Iudeorum , necesse est aut unitatem in maiestate diuina fatearis Patris et Filii et Spiritus sancti: aut certe [a 1Kb] cum Spiritum dicat apostolica Scriptura tentatum, Domini nomine. Spiritum utique designauit. Tentatum autem Spiritum sanctum ad Hebreos scribens apostolus dicit; sic enim habes: Quia hec dicit Spiritus sanctus: Hodie si uocem eius audieritis, nolite obdurare corda uestra, sicut in irritatione secundum diem tentationis in deserto, ubi tentauerunt me patres uestri, probauerunt et uiderunt opera mea. Quadraginta annis proximus fui generationi huic, et dixi:  Semper isti errant corde; ipsi uero non cognouerunt uias meas, sicut iuraui in ira mea, si introibunt in requiem meam .

675 52. Ergo secundum Apostolum tentatus est Spiritus. Si et ipse tentatus est, et ipse utique in terram repromissionis Iudeorum populum dirigebat, sicut scriptum est: Quia adduxit eos per abyssum, sicut equum per desertum, et non laborauerunt, et sicut pecora per campum. Descendit Spiritus a Domino, et direxit eos . Et ipse utique serenam  celestis alimonie pluuiam ministrabat, ipse quotidianam messem, quam terra non parturierat, agricola non seuerat, imbre fertili fecundabat.

53. Nunc spectemus singula. Requiem Iudeis promiserat Deus, eam requiem Spiritus suam dicit . Tentatum se a perfidis Deus Pater memorat, tentatum ab iisdem se dicit et Spiritus; quia una tentatio est, qua tentata est a sacrilegis una diuinitas Trinitatis. Condemnat Deus populum Iudeorum ; ut in terram fluentem lac et mel, hoc est, ad resurrectionis requiem peruenire non possit: eadem sententia condemnat et Spiritus dicens: Si introibunt in requiem meam . Unius ergo sententia uoluntatis, unius excellentia potestatis est.



CAPUT IX.


Spiritum sanctum exacerbari confirmatur ex Petri uerbis; ubi unum et idem esse Spiritum Dei, ac Spiritum Domini, cum ex aliis locis, tum e memorata eiusdem apostoli sententia in Ananiam ac Saphiram ostenditur: unde Spiritus sancti uel cum Patre ac Filio coniunctionem, uel propriam diuinitatem euinci contenditur.

54. Fortasse tamen aliquis diceret hoc exemplum non posse ad proprietatem sancti Spiritus deriuari, nisi alio loco etiam Petrus apostolus nos docuisset peccatis nostris etiam Spiritum posse tentari, sic enim habes ad Ananie coniugem dictum: Quid utique conuenit uobis tentare Spiritum Domini ? Etenim Domini Spiritus ipse est Dei Spiritus; quia  unus sanctus est Spiritus, ut etiam Paulus apostolus docuit dicens: uos autem in carne non estis, sed in Spiritu; si tamen Spiritus Dei habitat in uobis. Si quis autem Spiritum Christi non habet, hic non est eius . Premisit Spiritum Dei, et statim subdidit eumdem esse Spiritum Christi. Et cum dixisset de Spiritu, ut intelligeremus quia ubi Spiritus sanctus, ibi Christus est, addidit: Si autem Christus in uobis .

55. Deinde quomodo hic intelligimus quia ubi Spiritus, ibi et Christus; ita etiam alibi ostendit quia ubi Christus, ibi etiam Spiritus sanctus sit. Nam cum dixisset: Numquid experimentum eius queritis, qui in me loquitur Christus ; alibi ait: Puto enim et ego Spiritum Dei habeo .  Inseparabilis ergo 676 est unitas, quia ubi aut Pater, aut Christus, aut Spiritus, Scriptura testificante, signatur; ibi omnis plenitudo est Trinitatis.

56. [Alias cap. X] Sed et ipse Petrus in eo, quod proposuimus, exemplo premisit Spiritum sanctum, et postea dixit Spiritum Domini; sic enim habes: Anania, cur impleuit Satanas cor tuum ad mentiendum Spiritui sancto, ut fraudem faceres de pretio agri? Ita nonne manens tibi manebat, et uenditus in tua erat potestate? Quare posuisti in corde tuo hoc scelus? Non  es hominibus mentitus, sed Deo . Et subter ad eius uxorem ait: Quid utique conuenit uobis tentare Spiritum Domini ?

57. Primum intelligimus quia Spiritum sanctum Spiritum Domini dixit. Deinde cum premiserit Spiritum sanctum, et addiderit: Non es hominibus mentitus, sed Deo; necesse est in Spiritu sancto aut unitatem diuinitatis intelligas; quoniam cum Spiritus tentatur, Deus fallitur: aut si unitatem diuinitatis conaris excludere, secundum Scripture uerba ipse utique [a 1Kb] Spiritum Deum credis.

58. Si enim et de Spiritu expressum intelligimus et de Patre, in Deo utique Patre et Spiritu sancto ueritatis et scientie aduertimus unitatem; quia similiter a sancto Spiritu sicut a Deo Patre mendacium  deprehenditur. Quod si utrumque de Spiritu accipimus, cur quod legis, perfide, negare conaris? Aut igitur unitatem diuinitatis [b 1Kb] Patris et Filii et Spiritus sancti, aut diuinitatem sancti Spiritus confitere. Utrum dixeris, in Deo utrumque dixisti; quia et unitas diuinitatem astruit, et diuinitas unitatem.



CAPUT X.

Spiritus sancti diuinitatem astrui ex Ioannis loco. Hunc quidem deletum fuisse ab hereticis, at inani conatu; cum inde facilius eorum perfidia conuinci possit. Ut ostendatur hic idem locus esse de Spiritu, contextus series expenditur. Eum de Spiritu sancto nasci, qui renascitur de eodem Spiritu, de quo Christus ipse natus ac renatus creditur. Iterum ex duobus Ioannis testimoniis colligitur Spiritus diuinitas, ac demum  quomodo Spiritus, aqua et sanguis testes dicantur, exponitur.

59. [Alias cap. XI.] Nec solum hoc loco euidenter sancti Spiritus , hoc est, deitatem Scriptura testatur; sed etiam ipse Dominus dixit in Euangelio: Quoniam Deus Spiritus est . Quem  locum ita expresse, Ariani, testificamini esse de Spiritu; ut eum de uestris codicibus auferatis: atque utinam de uestris, et non etiam de Ecclesie codicibus tolleretis! Eo enim tempore quo [c 2Kb] impie infidelitatis Auxentius Mediolanensem 677 Ecclesiam armis exercituque occupauerat, uel a ualente atque Ursatio, nutantibus sacerdotibus suis, incursabatur Ecclesia Sirmiensis, [d 1Kb] falsum hoc, et sacrilegium uestrum in Ecclesiasticis codicibus deprehensum est. Et fortasse hoc etiam in Oriente fecistis.

60. Et litteras quidem potuistis abolere, sed fidem non potuistis auferre. Plus uos illa litura prodebat, plus uos illa litura damnabat; neque enim uos poteratis oblinire ueritatem, sed illa litura de libro uite nomina uestra radebat. Cur auferebatur: Quoniam  Deus Spiritus est; si non pertinebat ad Spiritum? Si enim de Deo Patre uultis expressum, ergo et Deum [e 1Kb] Patrem negatis, qui putatis esse delendum. Utrum uultis, eligite: in utroque uos laqueus uestre impietatis astringet, si gentiles uos esse fateamini uel Patrem Deum negando, uel Spiritum. Tenetur igitur uestra confessio, qua delestis oraculum, dum formidatis exemplum.

61. Delestis quidem in pectoribus animisque uestris: ceterum diuinum non deletur oraculum, non deletur Spiritus sanctus, sed auersatur impias mentes: non deletur gratia, sed iniquitas; quia scriptum est: Ego sum, ego sum, qui deleo iniquitates tuas . Denique Moyses pro populo petens: Dele, inquit, me de libro tuo, si non parcis huic populo  . Nec tamen deletus est; quia non habebat iniquitatem, sed gratiam profluebat.

62. uestra igitur estis confessione conuicti, quod sapienter factum non potestis dicere, [f 1Kb] sed astute. Astute enim cognouistis loci istius uos attestatione conuinci, nec argumenta uestra aduersus id posse  testimonium conuenire. Quo enim possit alio intellectus loci istius deriuari, cum series lectionis tota de Spiritu sit?

63. Nicodemus querit de regeneratione, respondet Dominus: Amen, amen dico tibi, nisi quis renatus fuerit [a 1Kb] per aquam et Spiritum, non potest introire in regnum Dei . Et ut ostenderet aliam generationem secundum carnem esse, aliam secundum Spiritum, addidit: Quod natum est ex carne caro est; quia de carne natum est; et quod natum est de Spiritu, Spiritus est; quia Deus Spiritus est . Pro sequere ergo totam seriem lectionis, et inuenies quod Dominus impietatem uestram plenitudine assertionis excluserit. Noli, inquit, mirari quia dixi: Oportet uos nasci denuo. Spiritus ubi uult spirat, et  uocem eius audis: sed nescis unde ueniat, aut quo uadat; sic est omnis qui natus est de Spiritu .

64. Quis est qui nascitur de Spiritu, et qui efficitur Spiritus, nisi qui renouatur Spiritu mentis sue? Hic est utique qui per aquam regeneratur 678 et Spiritum sanctum; quoniam per lauacrum regenerationis et renouationis Spiritus sancti spem uite capimus eterne. Et alibi Petrus apostolus ait: uos autem Spiritu sancto baptizabimini . Quis est autem qui baptizatur Spiritu sancto, nisi qui renascitur per aquam et Spiritum sanctum? Ergo de sancto Spiritu Dominus dixit: Amen, amen dico tibi, nisi quis renatus fuerit per aquam et Spiritum, non potest introire in regnum Dei. Et ideo de ipso nasci  nos in posterioribus definiuit, per quem renasci nos in superioribus est locutus. Hec Dominica sententia est: [b 1Kb] scripto nitor, non argumento.

65. Quero tamen cur si non dubitatur per Spiritum sanctum [c 1Kb] nos renasci, dubitetur de Spiritu sancto nos nasci; cum ipse Dominus iehsu de Spiritu sancto et natus sit et renatus? Quem si natum de Spiritu sancto confitemini , quia non potestis negare: renatum autem  negatis; magna insipientia, ut quod singulare Dei est, confiteamini: quod commune est hominum, denegetis. Et ideo bene uobis dicitur quod Iudeis dictum est: Si terrena uobis dixi, et non creditis; quomodo si dixero uobis celestia credetis ?

66. Sed tamen utrumque locum ita scriptum inuenimus  in Greco, ut non per Spiritum dixerit, sed de Spiritu. Denique sic habet: , , , , hoc  est, de aqua et Spiritu. Ergo cum dubitari non debeat de sancto scriptum esse Spiritu, quod natum est de Spiritu; non est dubium quin Deus sit et sanctus Spiritus, secundum quod scriptum est, quia Deus Spiritus est.

67. Alibi quoque ut hoc de sancto Spiritu scripsisse se idem euangelista reseraret: Per aquam, inquit, et Spiritum uenit Christus iehsu, non solum in aqua sed per aquam [d 1Kb] et sanguinem. Et spiritus testimonium dicit, quoniam Spiritus est ueritas; quia tres sunt testes, Spiritus, aqua, sanguis: et hi tres unum sunt .

68. Audi quomodo testes: Spiritus mentem renouat, aqua proficit ad lauacrum, [e 1Kb] sanguis spectat ad pretium. Spiritus enim nos per adoptionem filios  Dei fecit, sacri fontis unda nos abluit, sanguis Domini nos redemit. Alterum igitur inuisibile, alterum uisibile testimonium sacramento consequimur spiritali; quia Spiritus testimonium reddit spiritui nostro . Etsi in utroque plenitudo sit sacramenti, distinctio tamen muneris est: ergo ubi distinctio est muneris, non est utique testificationis equalitas.



679 CAPUT XI.

Obiiciebatur Ioannis uerba, nimirum, Spiritus est Deus, ad Deum Patrem referenda esse; quando postea Deum adorandum in Spiritu et ueritate predicit Christus. Respondetur primo uoce spiritus interdum gratiam spiritalem significari: deinde si personam Spiritus sancti per uoces in spiritu intelligendam  uelint, proptereaque ipsi deberi negent adorationem, ostenditur argumentum eque pugnare in Filium: quem tamen cum adorandum innumera probent exempla, hinc de Spiritu quoque idem statuendum intelligitur. Quid adorari precipitur scabellum pedum? Hoc designari Domini corpus, cuius cum auctor sit Spiritus, ipsum sequitur adorandum esse, nec tamen proinde Mariam adorandam. Non ergo abrogari Spiritus adorationem, sed eius cum Patre coniunctionem exprimi, cum Pater in Spiritu dicitur adorandus: quod similibus locutionibus confirmatur.

69. [Alias cap. XII.] Sed fortasse referatur quia in posterioribus istius ipsius libri iterum Dominus Deum Spiritum dixit, sed de Patre Deo sensit. Sic  enim habes in Euangelio: Nunc est quando ueri adoratores adorabunt Patrem in Spiritu et ueritate. Nam et Pater tales querit, qui adorent eum. Spiritus est  Deus, et eos qui adorant eum, in Spiritu et ueritate oportet adorare . Non solum enim hoc exemplo diuinitatem sanciti Spiritus uultis negare; sed etiam in Spiritu adorari Deum tamquam ad subiectionem Spiritus deriuatis.

70. Cui loco respondebo breuiter, quia spiritus plerumque ponitur pro gratia spiritali, sicut et Apostolus dixit: Quia ipse spiritus postulat pro nobis gemitibus inenarrabilibus , hoc est, gratia spiritalis; nisi forte gemitus uos sancti Spiritus audire potuistis. Ergo et hic adoratur Deus, non in malitia cordis, sed in gratia spiritali. In animam enim maleuolamnon intrat sapientia ; quia nemo potest dicere Dominum Iesum, nisi in Spiritu sancto . Statimque subdidit: Diuisiones  uero gratiarum sunt .

71. Non igitur hoc ad plenitudinem, nec ad portionem Spiritus potest pertinere, quia neque humana mens eius plenitudinem capit, neque in ullas sui diuiditur sectiones: sed donum gratie spiritalis infundit, in quo adoratur Deus, sicut adoratur etiam in ueritate; non enim adorat, nisi qui ueritatem diuinitatis eius pio haurit affectu. Nec utique uelut personaliter Christum, aut sanctum personaliter Spiritum comprehendit.

72. Aut si putas quod uelut personaliter dictum de Spiritu uideatur et de Christo: ergo Deus similiter adoratur in ueritate, sicut adoratur in Spiritu. Aut similis igitur subiectio, quod absit ut credas; et nec Filius adoratur: aut, quod uerum est, similis  unitatis est gratia, et Spiritus adoratur.

680 73. Colligamus hic ergo et concludamus Arianorum impias questiones. Si enim ideo negant adorandum Spiritum, quia Deus adoratur in Spiritu; negent ergo adorandam ueritatem, quia Deus adoratur in ueritate. Nam licet plurime ueritates sint, quia scriptum est: Diminute sunt ueritates a filiis hominum ; donate tamen sunt a ueritate diuina, que est Christus qui ait: Ego sum uia, ueritas et uita . Ergo si hoc loco ueritatem ex usu intelligunt, intelligant etiam gratiam spiritalem, et nichil est offensionis: aut si ueritatem Christum accipiunt, adorandum negent.

74. Sed refelluntur factis piorum, serie Scripturarum. Adorauit enim Christum Maria, et ideo prenuntia  resurrectionis ad apostolos destinatur, soluens hereditarium nexum, et feminei generis immane delictum. Hoc enim operatus est in mysterio  Dominus; ut ubi superabundauerat peccatum, superabundaret et gratia . Meritoque ad uiros femina destinatur; ut que culpam uiro prima nuntiauerat, prima Domini gratiam nuntiaret.

75. Adorauerunt et apostoli ; et ideo quia detulerunt fidei testimonium, acceperunt fidei magisterium. Adorauerunt et angeli, de quibus scriptum est: Et adorent eum omnes angeli eius .

76. Adorant autem [a 14Kb] non solum diuinitatem eius, sed etiam scabellum pedum eius, sicut scriptum est: Et adorate scabellum pedum eius; quoniam sanctum est . Aut si negant quia in Christo etiam incarnationis adoranda mysteria sint, in quibus uelut uestigia quedam diuinitatis expressa, et uias  quasdam uerbi celestis aduertimus; legant quia et apostoli adorabant eum in carnis gloria resurgentem .

77. Ergo si nichil derogat Christo, quod Deus adoratur in Christo; quia adoratur et Christus: nichil utique derogat etiam Spiritui, quia Deus adoratur in Spiritu; quia adoratur et Spiritus, sicut Apostolus dixit: Spiritui Dei seruimus . Qui enim seruit, et adorat, sicut supra dictum est: Dominum Deum tuum adorabis, et illi soli seruies .

78. Sed ne forte propositum aliquis preterfugere uideatur exemplum, qua ratione ad incarnationis Dominice sacramentum spectare uideatur, quod ait Propheta: Adorate scabellum pedum eius , consideremus; non enim ex usu hominum estimare debemus scabellum. Nam neque corporalis Deus, aut non immensus; ut tamquam fulcrum pedibus eius scabellum subiectum putemus. Neque adorandum quidquam preter Deum legimus; quia scriptum est: Dominum Deum tuum adorabis, et ipsi soli seruies . Quomodo ergo aduersus Legem Propheta preciperet, sub Lege nutritus, et eruditus in Lege. Non mediocris igitur questio, et ideo diligentius consideremus quid sit scabellum. Legimus enim alibi: Celum mihi thronus, terra autem scabellum pedum meorum . Sed nec terra adoranda 681 est nobis, quia creatura est Dei.

79. uideamus tamen ne terram illam dicat adorandam  Propheta, quam Dominus iehsu in carnis assumptione suscepit. Itaque per scabellum terra intelligitur: per terram autem [b 4Kb] caro Christi, quam  hodieque in mysteriis adoramus, et quam apostoli in Domino Iesu, ut supra diximus, adorarunt; neque enim diuisus est Christus, sed unus : neque cum adoratur tamquam Dei Filius, natus ex uirgine denegatur. Cum igitur incarnationis adorandum sit sacramentum, incarnatio autem opus Spiritus, sicut scriptum est: Spiritus sanctus superueniet in te, et uirtus Altissimi obumbrabit tibi; et quod nascetur ex te sanctum, uocabitur Filius Dei : haud dubie etiam sanctus Spiritus adorandus est; quando adoratur ille, qui secundum carnem natus ex Spiritu sancto est.

80. Ac ne quis hoc deriuet ad Mariam uirginem: Maria erat templum Dei, non Deus templi. Et ideo ille solus adorandus, qui operabatur in templo.

 81. Nihil ergo officit, quod Deus adoratur in Spiritu; quia et Spiritus adoratur. Quamquam si ipsa uerba consideremus, quid aliud in Patre et Filio et Spiritu sancto, nisi eiusdem potestatis unitatem intelligere debemus? Quid est enim: In Spiritu et ueritate adorare oportet ? [a 1Kb] si tamen hoc non ad gratiam spiritalem referas, nec ad ueram conscientie fidem: sed, ut diximus, personaliter  de Christo accipias et de Spiritu.

82. Quid est ergo adoratur in Christo Pater, nisi quia est in Christo Pater, et loquitur in Christo Pater, et manet in Christo Pater? Non utique quasi corpus in corpore; non enim Deus corpus: nec quasi confusus in confuso; sed quasi uerus in uero, Deus  in Deo, lumen in lumine, quasi Pater sempiternus  in Filio ceterno. Non ergo insertio corporis intelligitur, sed unitas potestatis. Ergo per unitatem potestatis coadoratur in Patre Christus, cum Deus Pater 682 adoratur in Christo. Similiter itaque per unitatem potestatis eiusdem coadoratur in Deo Spiritus, dum Deus adoratur in Spiritu.

83. Adhuc uerbi istius uim atque sermonis diligentius pertractemus, et proprietatem eius ex aliis colligamus: Omnia, inquit, in Sapientia fecisti . Quid hic igitur intelligimus exsortem factorum esse Sapientiam? Sed omnia per ipsum facta sunt . Et Dauid ait: uerbo Domini celi firmati sunt  Ergo [b 1Kb] ipse qui Dei Filium etiam celestium dicit auctorem, ita utique dixit in Filio facta omnia, ut in operum instauratione  Filium a Patre minime separaret, sed Patri iungeret.

84. Paulus quoque ait: Quoniam in ipso condita sunt omnia in celis et in terra, uisibilia et inuisibilia . Numquid cum dicit, in ipso, negauit per ipsum? Non negauit utique, sed asseruit. Denique et alibi dixit: Unus Dominus iehsu, per quem omnia . Ergo cum dicit, per ipsum, negauit in ipso condita esse omnia, per quem dicit esse omnia? Hanc uim habent uerba hec: In ipso, et cum ipso ; ut unum in his atque consimile, non contrarium intelligatur. Quod etiam in inferioribus manifestauit dicens: Omnia per ipsum, et in ipso creata sunt ; hec enim tria in Christo unum esse: cum ipso, et per ipsum, et in ipso,  sicut supra diximus , Scriptura  testatur. Habes enim per ipsum et in ipso condita esse omnia.

85. Accipe etiam quia cum ipso Pater, et ipse cum Patre erat; cum omnia conderentur. Sapientia dicit: Cum pararet celos, cum illo eram; cum faceret fontes aquarum . Et in ueteri Testamento dicendo Pater, Faciamus , ostendit Filium secum adorandum, quasi omnium conditorem. Sicut ergo in Filio [a 1Kb] creata dicuntur, quorum Filius creator accipitur; ita etiam cum in ueritate adorari Deus dicitur, uerbi ipsius proprietate in eumdem modum frequenter expressa debet intelligi, quod et Filius adoretur. Similiter itaque adoratur et Spiritus; quia Deus adoratur in Spiritu. Ergo Pater et cum Filio adoratur, et cum Spiritu, quia Trinitas  adoratur.



683 CAPUT XII.

Ex eo quod in Trinitate diuinitatis lucem, quam in Christo tres apostoli adorauerunt, inesse Paulus significauerit, adorandus etiam Spiritus declaratur. Ostenditur ex ipsis uerbis Spiritum designatum ab Apostolo. Eiusdem Spiritus diuinitas inde probatur, quod templum habeat, in quo non ut sacerdos habitet, sed ut Deus: nec non cum Patre ac Filio adoretur; unde in iisdem nature unitas intelligitur.

86. An uero negat aliquis adorandam diuinitatem Trinitatis eterne? cum et Scripture diuine inexplicabilem maiestatem exprimant Trinitatis, sicut alibi Apostolus dicit: Quoniam Deus, qui dixit de tenebris  lumen splendescere, illuxit in cordibus nostris ad illuminationem scientie [b 1Kb] claritatis Dei in facie Iesu Christi .

87. Nempe hanc claritatem uiderunt apostoli, cum Dominus iehsu diuinitatis sue luce in monte fulgeret: uiderunt, inquit, apostoli, et in faciem prociderunt . Putasne illos uel cum prociderent, adorasse; cum fulgorem diuini luminis corporalibus oculis sustinere non possent, et splendor lucis eterne aciem uisus mortalis obduceret? Aut quid aliud tunc temporis dixerunt illi uidentes gloriam eius, nisi: uenite adoremus, et procidamus ante eum ? [Alias cap. XIII.] Illuxit enim Deus in cordibus nostris ad illuminationem scientie claritatis Dei in facie Iesu Christi .

 88. Quis est ergo qui illuxit, [c 1Kb] ut cognoscamus Deum in facie Christi Iesu? Dixit enim, Illuxit Deus, ut cognoscatur claritas Dei in facie Christi Iesu: quem putamus alium preter Spiritum declaratum? Aut quis est alius preter Spiritum sanctum, cui diuinitatis potentia deferatur? Qui enim Spiritum excludunt, necesse est inducant alium, qui cum Patre et Filio gloriam diuinitatis accipiat.

89. Eadem igitur uerba repetamus: Deus est qui illuxit ad illuminationem claritatis Dei in facie Iesu  Christi. Habes Christum euidenter expressum. Cuius ergo claritas illuminare dicitur, nisi Spiritus? Ipsum ergo Deum expressit, quia claritatem Dei dixit: si Patris, superest ut qui dixit de tenebris lumen splendescere, et illuxit in cordibus nostris, Spiritus sanctus intelligatur; alium enim non possumus cum Patre Filioque uenerari. Si igitur Spiritum intelligis, et hunc Apostolus Deum dixit; necesse est igitur deitatem Spiritus etiam uos fateamini, qui negatis.

90. Sed quam impudenter negatis, cum legeritis quia templum habet Spiritus sanctus! Scriptum est enim: Templum Dei uos estis, et Spiritus sanctus habitat in uobis . Deus ergo templum habet, creatura templum non habet uerum. Spiritus autem habet templum, qui habitat in nobis. Nam  scriptum est: Quia membra uestra templum sunt Spiritus sancti .

91. In templo autem non quasi sacerdos, nec quasi minister, sed quasi Deus inhabitat; quoniam ipse Dominus dixit iehsu: Inhabitabo in illis, et inter eos ambulabo; et ero illorum Deus, 684 et ipsi erunt mihi populus . Et Dauid dicit: Dominus in templo sancto suo . Ergo Spiritus habitat in templo sancto suo, sicut habitat Pater, habitat et Filius, qui ait: Ego et Pater ueniemus, et mansionem apud eum faciemus .

91*. Aduertimus igitur quod Pater et Filius et Spiritus sanctus in uno eodemque per nature eiusdem maneant unitatem. Ergo diuine est potestatis, qui  habitat in templo; sicut enim Patris et Filii, ita et Spiritus sancti sumus templum: non multa templa, sed unum templum; quia unius templum est potestatis.

92. Manet autem in nobis Pater per Spiritum, quem dedit nobis. Quomodo igitur potest simul dispar manere natura? Utique non potest. Manet autem cum Patre et Filio Spiritus sanctus. Unde et Apostolus cum gratia Iesu Christi et caritate Dei communicationem sancti Spiritus copulauit dicens: Gratia Domini nostri Iesu Christi, et caritas Dei, et communicatio Spiritus sancti cum omnibus uobis .



CAPUT XIII.

Obiicientibus catholicos, dum Spiritui attribuunt diuinitatem,  tres deos inducere, retorquetur ab ipsis ob eamdem causam induci duos deos, nisi diuinitatem Filio negauerint. Deinde orthodoxa doctrina exponitur.

92*. [Alias cap. XIu.] Sed quid ueremini, an illud quod oblatrare consuestis, ne tres faciatis deos? Absit; ubi enim una deitas intelligitur, unus Deus dicitur. Neque enim cum Filium Deum dicimus, duos deos dicimus. Nam si cum deitatem Spiritus  [a 1Kb] confitemini, putatis tres deos dici: ergo et cum deitatem Filii dicitis, quia non potestis eam negare, duos inducitis deos. Necesse est igitur iuxta sententiam uestram, si Deum persone unius, non unius nature nomen putatis, aut duos deos dicatis, aut Deum Filium denegetis.

93. Sed excusemus uos ab inscientia, etsi non excusamus a culpa. Etenim secundum nostram sententiam quia unus Deus, una diuinitas, et unitas intelligitur potestatis. Sicut unum Deum dicimus, et Patrem uero deitatis nomine confitentes, nec Filium denegantes; ita etiam Spiritum sanctum a deitatis non excludimus unitate, et tres deos non asserimus, sed negamus; quia pluralitatem non unitas facit, sed diuisio potestatis. Quomodo enim pluralitatem  recipit unitas diuinitatis; cum pluralitas numeri sit, numerum autem non recipiat diuina natura?



CAPUT XIu.

Preter superiora testimonia, alios locos ad probandum trium personarum imperium afferri posse. Afferuntur duo ex epistolis ad Thessalon. et iisdem Spiritui dominatum sicut et aliis personis arrogari, aliorum Scripture textuum collatione ostenditur. Demum citato alio ex altera ad Corinth. adhuc expressiore loco, et Dominum Spiritum esse, et ubi sit Dominus, Spiritum esse colligitur.

94, [Alias cap. Xu.] Unus ergo Deus, salua maiestate Trinitatis eterne, sicut proposito 685 declaratur exemplo. Nec eo tamen solo loco Trinitatem uidemus nomine diuinitatis expressam, sed cum  plerisque locis, sicut et supra diximus, tum maxime in his epistolis quas ad Thessalonicenses [b 1Kb] Apostolus scripsit, diuinitatem atque dominatum Patris et Filii et Spiritus sancti euidentissime declarauit. Sic enim habes: uos autem Dominus multiplicet, et abundare faciat in caritate inuicem et in omnes, sicut et nos in uobis, ad confirmanda corda uestra sine querela in sanctificatione coram Deo et Patre nostro in aduentu Domini Iesu .

95. Quis est igitur Dominus, qui multiplicet nos, et abundare faciat coram Deo et Patre nostro in aduentu Domini Iesu? Patrem dixit, et Filium dixit: quem ergo cum Patre et Filio preter Spiritum iunxit? Quis est Dominus qui corda nostra in sanctificatione confirmet? Sanctificatio enim [c 1Kb] gratia spiritalis  est, sicut et infra dixit: In sanctificatione Spiritus, et fide ueritatis .

96. Quem putatis ergo hic Dominum, preter Spiritum nuncupatum? [d 1Kb] Nec Deus Pater docere uos potuit, qui ait: Super quem uideris Spiritum descendentem et manentem super eum, hic est qui baptizat in Spiritu sancto ? Descendit enim Spiritus  in specie columbe ; ut et sapientie testimonium ferret, et sacramentum lauacri spiritalis impleret, et unius se cum Patre et Filio operationis ostenderet.

97. Ac ne per imprudentiam aliquid excidisse Apostolo iudicetis, sed scientem prudentemque et sancto infusum Spiritu significasse Dominum, quem Deum sentiebat, etiam in secunda ad Thessalonicenses epistola hoc idem repetiuit dicens: Dominus autem dirigat corda uestra in dilectione Dei, et patientia Christi . [e 1Kb] Si dilectio Dei est, et Christi patientia, quis est dominus qui dirigat, debet ostendi, si directionem sancti Spiritus denegamus.

98. Sed negare non possumus, quoniam de ipso Dominus dixit: Adhuc multa habeo uobis dicere, sed  non potestis illa portare modo. Cum autem uenerit ille Spiritus ueritatis, deducet uos in omnem ueritatem . Et Dauid de ipso dicit: Spiritus tuus bonus deducet me in uiam rectam .

99. [Alias cap. XuI.] uide quid de Spiritu sancto uox Dominica resultauerit. Filius Dei uenit, et quia nondum infuderat Spiritum, paruulos quosdam [f 1Kb] nos degere sine Spiritu declarauit. Spiritum dixit esse uenturum, qui faceret ex paruulis fortiores, incremento uidelicet spiritalis etatis. Quod ideo posuit, non quo uirtutem Spiritus anteferret, sed ut in cognitione Trinitatis ostenderet plenitudinem esse uirtutis.

100. Necesse est igitur aut quartum aliquem dicatis,  quem sentire preter Spiritum debeatis: aut certe non alium Dominum iudicetis, nisi Spiritum designatum.

101. Quod si euidentem conceptionem uerborum exigitis, quibus Dominum Spiritum Scriptura memorauerit, nec id latere uos potuit; 686 quia scriptum est: Dominus autem Spiritus est . Quod utique dictum de Spiritu sancto totius series lectionis ostendit. Et ideo Apostolica consideremus eloquia: Quoties legitur Moyses, inquit, uelamen positum est super cor eorum: cum uero conuersi fuerint ad Dominum, auferetur uelamen. Dominus autem Spiritus est: ubi autem Spiritus Domini, ibi libertas .

102. Non solum itaque Spiritum dominum dixit,  sed etiam addidit: Ubi autem Spiritus Domini, ibi libertas. Nos itaque omnes reuelata facie gloriam Domini speculantes, ad eamdem imaginem reformamur a gloria in gloriam, sicut a Domini Spiritu , hoc est, qui ad Dominum sumus ante conuersi, ut spiritali intellectu quasi in quodam speculo Scripturarum Domini gloriam uideremus, nunc ab  hac gloria que nos conuertit ad Dominum, in illam celestem gloriam reformamur. Ergo cum Dominus sit ad quem conuertimur, Dominus autem Spiritus sit a quo reformamur, qui conuersi ad Dominum sumus, Dominus utique Spiritus sanctus est designatus; ipse enim conuersos suscipit, qui reformat. Nam [a 1Kb] quomodo quos non susceperat, reformaret?

103. Quamquam quid expressionem querimus uocis, ubi expressionem cernimus unitatis? Nam etsi Dominum Spiritumque distinguas; negare tamen non potes quia ubi Dominus, ibi et Spiritus: et qui fuerit conuersus ad Dominum, erit conuersus ad Spiritum. Si litteram calumniaris, unitatem non inficiaris: si unitatem uis secernere, potestatis Dominum ipsum Spiritum confiteris.



CAPUT Xu.


Etsi Spiritus Dominus appelletur, tres tamen Dominos hinc non induci; cum ex eo quod Filius non secus ac Pater in uariis Scripture locis Dominus appellatur, non inducantur duo Domini: dominationem enim in diuinitate esse, et in dominatione diuinitatem, que tribus personis indiuisim congruant.

104. [Alias cap. XuII.] Sed fortassis iterum dicas: Si Dominum Spiritum dixero, tres Dominos declarabo. Numquid cum Dominum Filium dicis, aut Filium negas, aut duos Dominos confiteris? Absit; ipse enim Filius dixit: Nolite duobus dominis seruire . Sed non utique aut se aut Patrem Dominum denegauit; nam et Patrem Dominum dixit, sicut habes: Confiteor tibi, Pater, Domine celi et  terre . Et se memorauit Dominum, sicut in Euangelio legimus: uocatis me Dominum et magistrum, [b 1Kb] et bene facitis; sum etenim . Sed non duos Dominos dixit; immo ostendit se non duos Dominos dixisse, [c 1Kb] cum premonet: Nolite duobus dominis seruire. Non sunt enim duo domini, ubi dominatus unus est; quia Pater in Filio, et Filius in Patre; [d 1Kb] et ideo Dominus unus.

105. Sic et Lex docuit: Audi, Isrel, Dominus Deus tuus Dominus unus est : hoc est, immutabilis, 687 semper in unitate permanens potestatis, semper idem, nulla accessione, nulla diminutione mutatur. Ergo unum dixit Moyses, et idem tamen Dominum a Domino pluisse memorauit . [e 1Kb] Apostolus quoque: Det, inquit,  Dominus misericordiam inuenire a Domino . Dominus pluit a Domino, Dominus dat a Domino misericordiam: Dominus nec ibi discernitur, ubi pluit a Domino; nec hic separatur, ubi miseretur  a Domino, sed utroque in loco unitas dominationis exprimitur.

106. In psalmis quoque habes: Dixit Dominus Domino meo . Nec ideo Patrem suum Dominum denegauit, quia Filium Dominum suum esse memorauit: sed ideo Filium Dominum suum dixit, ne crederes Filium prophete fuisse, sed Dominum: quod in Euangelio ipse Dominus manifestauit dicens: Si enim Dauid in spiritu uocat eum Dominum, quomodo Filius eius est ? In spiritu dicit Dauid Dominum, non Spiritus dicit. Aut si hinc calumniantur, quia Dominum Spiritus dixit, necesse est pari sacrilegio Filium Dei etiam Spritus sancti Filium uideantur asserere.

107. Ergo quemadmodum duos non dicimus Dominos,  cum et Patrem et Filium designamus; ita nec tres Dominos dicimus, cum dominum Spiritum confitemur. Sicut enim sacrilegium est tres Dominos aut Deos dicere, ita etiam hoc plenum sacrilegii est duos Dominos aut Deos dicere; quia unus Deus, unus Dominus, unus est Spiritus sanctus: et qui Deus, Dominus: et qui Dominus, Deus: quia et in dominatione diuinitas, et in diuinitate dominatus est.

108. Denique et Dominum et Deum legisti Patrem: Domine Deus meus, [f 1Kb] clamabo ad te, exaudi me . Et Dominum et Deum habes Filium, sicut in Euangelio legisti, quia cum tetigisset Thomas latus Christi, ait: Dominus meus et Deus meus . Ergo sicut Pater Deus, et Filius Dominus: ita et Filius Deus, et Pater Dominus. Alternatur pia  significatio, non alternatur diuina natura, sed immutabilis manet gratia. Non enim largitatis collatiua, sed naturalis [g 1Kb] placita caritatis sunt, quia et unitas proprietatem habet, et proprietas unitatem.



688 CAPUT XuI.

Patrem sanctum esse, ac similiter Filium et Spiritum, atque hinc trisagio eodem celebrari: nec posse a nobis Deum predicari dignius, quam si eumdem sanctum dicamus; unde clarum fit Spiritui sancto non derogandum. Eidem inesse omnia que Dei sunt, cum in baptismate una cum Patre et Filio nominetur, eique Pater dederit quod maius omnibus est, nec quisquam ipsi ualeat eripere. Igitur e loco Ioannis unde calumniam conflabant heretici, Trinitatis equalitatem unitatemque astrui deitatis. Tandem ubi expositum est quo pacto Filius a Patre accipiat,  quemadmodum citato loco iugulentur uarii heretici, aperitur.

109.  Ergo sanctus Pater, sanctus Filius, sanctus et Spiritus: sed non [h 2Kb] tres sancti;  quia unus est Deus sanctus, unus est Dominus. Una est enim uera sanctitas, sicut una est uera diuinitas, una illa uera sanctitas naturalis.

110. Ideo omnia hec que sancta nos credimus, illam solam predicant sanctitatem. Cherubim et Seraphim indefessis uocibus laudant et dicunt: Sanctus, sanctus, sanctus Dominus Deus Sabaoth . Non semel dicunt, i.e singularitatem credas: non bis dicunt, ne Spiritum excludas: non sanctos dicunt, ne pluralitatem estimes: sed ter repetunt, et idem dicunt, ut etiam in hymno distinctionem Trinitatis, et diuinitatis intelligas unitatem: hoc cum dicunt, Deum predicant.

111. Nos quoque nichil pretiosius inuenimus quo Deum predicare possimus, nisi ut sanctum appellemus.  Quodlibet aliud inferius Deo, inferius est Domino. Ergo hinc quoque considerate utrum aliquid sancto Spiritui derogandum sit, cuius nomen Dei laus est. Sic enim laudatur Pater, sic laudatur et Filius, quemadmodum et Spiritus nominatur et laudatur. Seraphim laudat, omnis beatorum chorus laudat, ut sanctum Deum dicat, sanctum Filium, sanctum Spiritum.

112. Quomodo igitur non omnia habet que Dei sunt, qui cum Patre et Filio a sacerdotibus in baptismate nominatur et in oblationibus inuocatur cum Patre et Filio a Seraphim in celestibus predicatur cum Patre et Filio habitat in sanctis, infunditur iustis, inspiratur prophetis. Unde et in Scriptura diuina omnis ex hoc dicitur, quod Deus inspiret que locutus est Spiritus .

 113. Aut si nolunt omnia habere que Dei sunt, et posse omnia Spiritum sanctum, dicant quid non habeat, quidue non possit. Nam sicut omnia habet Filius, nec inuidet Pater quominus omnia naturaliter det Filio, qui dedit 689 quod maius est omnibus, quemadmodum Scriptura testatur dicens: Pater quod dedit mihi, maius est omnibus ; ita etiam Spiritus Christi habet, quod maius est omnibus, quia iustitia nescit inuidiam.

114. Itaque si diligenter aduertamus, etiam hic diuine potestatis comprehendimus unitatem. Pater, inquit, quod dedit mihi maius omnibus est: et nemo potest rapere ea de manu Patris mei. Ego et Pater unum sumus . Nam si recte supra ostendimus  manum Dei esse Spiritum sanctum, eadem  utique manus Patris est, que Filii est manus; quoniam idem Spiritus Patris, qui Spiritus Filii est. Ideo sicut non rapitur Patri, ita non rapitur Filio, ita non rapitur et Spiritui, quicumque de nobis  in hoc nomine Trinitatis uitam accepit eternam.

115. Ex ipso autem quod et dedisse Filio Pater, et accepisse a Filio Spiritus dicitur; quia scriptum est : Ille me clarificabit, quia de meo accipiet, et annuntiabit uobis ; ex istis ipsis, inquam, uerbis, de quibus calumniam instruunt, unitas diuinitatis aduertitur, non indigentia largitatis.

116. Dedit Pater per generationem, non per adoptionem: dedit quasi id quod esset in ipso diuine iure nature, non quasi liberalitatis gratia, quod deesset. Et ideo quia sic acquisit Filius populos ut Pater, sic uiuificat Filius ut Pater, [a 1Kb] equalitatem suam  ad Patrem unitate potestatis expressit dicens: Ego et Pater unum sumus. Cum enim dicit: Ego et Pater, reuelatur equalitas: cum dicit: Unum sumus, unitas declaratur. Aequalitas confusionem excludit, unitas separationem: equalitas Patrem Filiumque distinguit, unitas Patrem Filiumque non separat.

117. Ergo cum dicit, Ego et Pater, Sabellianum repellit; quia alium se, alium Patrem dixit: repellit Photinianum, quia se cum Deo Patre iunxit. Illos superioribus repellit, quia dixit, Ego et Pater: inferioribus Arianos, quia dicit: Unum sumus; tamen et in superioribus et in inferioribus hereticam [b 1Kb] iugulat seuitatem Sabellianorum; quia unum dixit sumus, non unus sumus: Arianorum; quia ego et Pater, non Pater et ego dixit. Quod utique non contumacie, sed  pietatis et prescientie fuit; ne nos errorem in ordine putaremus. Nescit enim unitas ordinem, gradum nescit equalitas: nec cadit in Dei Filium, ut per contumaciam pietatem lederet magister ipse pietatis.



690 CAPUT XuII.

Ubi ad intelligentiam uerborum Domini loca, in quibus uerba illa dicta fuerint, iuuare exemplis ostendit Ambrosius, Christum sententiam ex Ioanne citatam locutum esse in porticu Salomonis, per quam sapientis anima significatur, docet; eum enim hec in corde stulti aut turbulenti negat fuisse prolaturum, et quamobrem. Addit ab iis qui fidem non habeant iisdem uerbis, Christum lapidari: et quemadmodum Petro, quod illa sit confessus, claues celi date fuerunt; ita Iscariotem, quod hec ipsa non crediderit, male periisse. Per hanc occasionem in Iudeos, qui Dei Filium emerunt, ac uendiderunt Iosephum, inuehitur.  Mystice utriusque pretia edisserit; ac murmure proditoris de unguento Magdalene eadem ratione exposito, subiicit alio modo Christum emi ab hereticis, alio a catholicis, illosque nequicquam sibi nomen usurpare christianorum, si Spiritum a Patre diuiserint.

 118. Refert itaque aduertere quo loci hec Dominus disputauerit; frequenter enim eius oracula ex locorum in quibus diuersatus est, qualitatibus estimantur. Ieiunaturus, ab Spiritu, sicut legimus , ducitur in desertum, ut euacuaret diaboli tentamenta. Nam etsi in abundantia copiarum contineater uixisse laudandum est; tamen in diuitiis et amenitatibus frequentior tentationis illecebra est. Denique tentator ut tentet, copias pollicetar: et Dominus ut uincat, famem nutrit. Nec ego diffiteor in diuitiis esse posse continentiam: sed etsi qui mare nauigat, frequenter euadit; magis tamen obnoxius est periculo, quam qui nauigare noluerit.

119. uideamus cetera. Promissurus regnum celorum iehsu montem ascendit . Alibi  per sata ducit discipulos , seminaturus in eorum affectibus celestium segetem preceptorum; ut messis animorum fecunda flauesceret. Consummaturus suscepte carnis officia, cum perfectionem in discipulis iam uideret, quos uerborum suorum radice fundauerat, hortum ingreditur , [a 1Kb] ut olearum nouellas in domo Domini plantaret, et iustum palme florentem modo, uitemque fecundam riuo sui sanguinis irrigaret .

120. Hoc quoque loco in porticu Salomonis deambulabat dedicationis, ut legimus , die, hoc est, in pectore sapientis atque pacifici deambulabat Christus, eius sibi dedicaturus affectum. Que ista porticus sit, docet Propheta dicens: Deambulabam in innocentia cordis mei in medio [b 1Kb] domus tue  . Habemus ergo in nobis domum Dei, habemus atria, habemus et porticus, habemus et plateas; quia scriptum est: Inque plateis tuis superfluant aque tue . Dilata ergo hanc porticum tui cordis Dei uerbo, quod tibi dicit: Dilata os tuum et adimplebo illud .

121. Ergo deambulans in corde sapientis 691 atque pacifici Dei uerbum, audiamus quid loquatur: Ego et Pater unum sumus . Non dicet hoc in pectore perturbatoris et stulti; quia Animalis homo non percipit que sunt Spiritus Dei; stultitia enim illi est . Non capiunt fidei magnitudinem angusta impiorum pectora. Denique Iudei audientes: Ego et Pater unum sumus; tulerunt lapides, ut lapidarent eum .

 122. Qui hoc audire non potest, Iudeus est: qui hoc audire non potest, lapidat Christum asperioribus omni caure perfidie sue saxis; et si mihi creditis, uulnerat Christum. Nam etsi ille iam nunc uulnus sentire non possit: Nunc enim secundum carnem iam non nouimus Christum ; tamen Arianorum impietate lapidatur, qui Ecclesie pietate letatur.

 123. Bonum mihi est, Domine, lex oris tui ; seruo preceptum tuum. Unum te esse cum Patre ipse dixisti. Quia hoc credidit Petrus, claues regni celorum accepit , et sui securus peccata donauit; quia hoc non credidit Iudas, impietatis sue se laqueo strangulauit . O dura infidelium saxa uerborum! O informem laqueum proditoris, sed deformius pretium Iudeorum! O argentum improbum, quo aut emitur ad necem iustus, aut uenditur! Ioseph uenditus , emptus iehsu Christus : alter ad seruitutem, alter ad mortem. Detestabilis hereditas, feralis auctio, que aut fratrem uendit iniurie, aut Dominum licitatur exitio, salutis omnium redemptorem.

 124. Duo igitur que prestantiora sunt omnibus, Iudea uiolauit, fidem atque pietatem; sed in utroque Christum fidei et pietatis auctorem. Nam et in patriarcha Ioseph typus Christi fuit, et in ueritate sui corporis Christus: Qui [c 1Kb] non rapinam arbitratus est esse se equalem Deo, sed formam serui accepit ; propter lapsus uidelicet nostros suscipiens seruitutem, nec refugiens passionem.

125. [d 1Kb] Alibi uiginti aureis emitur, alibi triginta. Quomodo enim poterat uerum eius pretium comprehendi, cuius non potest meritum definiri? Erratur in pretio, quia erratur in studio. uiginti aureis in ueteri Testamento uenditur, triginta in Euangelio; pretiosior enim typo ueritas, largior gratia, quam disciplina: opimior Lege presentia; quia Lex promisit  aduentum, Legem aduentus impleuit.

126. uiginti aureis emunt Ismelite, triginta Iudei. Nec hic figura mediocris. Ad sacrilegium perfidi largiores, quam ad salutem fideles sunt. Utriusque tamen contractus considerare conuenit qualitatem. uiginti aurei pretium seruitutis, triginta aurei crucis sunt. Quamuis enim simili modo assumptionis et passionis sint admiranda mysteria; plenitudo tamen fidei in sacramento est passionis. Non minoris quidem estimo sancte uirginis partum: sed gratius sumo benedicti corporis sacramentum. Quid clementius quam quod mihi suas donauit iniurias? 692 Plenius tamen est, quod tantum contulit nobis; ut qui moriturus non erat, quia Deus erat; nostra ille morte moreretur, ut nos eius Spiritu uiueremus.

 127. Denique non otiose et Iudas Iscarioth unguentum illud trecentis denariis estimauit : quod utique ipsius pretii definitione crucem uideretur Domini declarare. Unde et Dominus ait: Hec enim mittens hoc unguentum in corpus meum, ad sepeliendum me fecit . Cur igitur Iudas hoc carius estimauit? Quia peccatoribus pluris  constat remissio peccatorum, et indulgentia uidetur esse pretiosior. Denique habes scriptum: Quia cui multum dimittitur, plus diligit . Ergo et ipsi peccatores Dominice passionis, quam perdiderunt, gratiam confitentur, et testimonium ferunt Christo, qui Christum sunt persecuti.

128. Aut quia in maleuolam animam non intrat sapientia ; etiam hoc loquebatur proditoris affectus, carius estimabat Dominici corporis passionem; ut omnes a fide pretii enormitate reuocaret. Ideoque Dominus gratis se obtulit, ne quem reuocaret a Christo paupertatis necessitas. Patriarche eum uili uendiderunt, ut omnes emerent. Esaias dixit: Quicumque non habetis argentum [a 1Kb] , ite, emite, et bibite: manducate sine argento ; ut  eum acquireret, qui non habebat argentum. O Iuda proditor, unguentum passionis eius trecentis denariis estimas, et passionem eius triginta denariis uendis ! Diues in estimatione, uilis in scelere.

129. Ergo non omnes eodem pretio emunt Christum. Alio emit Photinus, qui ad mortem emit: alio Arianus, qui emit ad iniuriam: alio catholicus, qui emit [b 1Kb] ad gloriam. Sed emit sine pecunia, secundum quod scriptum est: Qui non habet pecuniam, emat sine pretio .

130. Non omnes, inquit, qui dicunt mihi, Domine, Domine, intrabunt in regnum celorum . Etsi multi se nominent christianos, nomen usurpant, non tamen omnes mercedem habent. Et  Cain obtulit sacrificium , et Iudas accepit osculum , sed audiuit: Iuda, osculo Filium hominis tradis? [c 1Kb] hoc est, amoris pignore scelus imples, ac pacis instrumento odia seris, et caritatis officio mortem irrogas.

131. Ergo nec Ariani sibi usurpato nomine blandiantur, quia christianos esse se dicunt. Respondebit eis Dominus: Nomen meum pretenditis, et substantiam denegatis: sed non agnosco nomen meum, ubi non est mea sempiterna diuinitas. Non est nomen meum, quod a Patre diuiditur, ab Spiritu separatur: non agnosco nomen meum, ubi non agnosco doctrinam meam: non agnosco nomen meum, ubi non agnosco Spiritum meum. Nescit enim se Spiritus Patris comparare seruitiis, que creauit. De quo  multa iam diximus .



693 CAPUT XuIII.

Spiritus sancti diuinitatem ex iis que hactenus disputata sunt, confirmaturus, nonnulla iterum tractanda sumit, nimirum peccata eum non habere, sed condonare: creaturam  non esse, sed creatorem: ac demum non adorare, sed adorari.

132. [Alias cap. XIX.] Ad summam tamen, ut in fine que disperse dicta sunt, expressius colligamus; cum ex ceteris, tum ex quatuor istis pre ceteris [d 1Kb] manifesta diuinitatis gloria comprobatur: Deus enim ex eo cognoscitur, aut quia sine peccato est, aut quia peccata condonat: aut quia creatura non est, sed creator est: aut quia non adorat, sed adoratur.

133. Sine peccato itaque [e 1Kb] nemo est, nisi unus Deus; quia nemo sine peccato, nisi unus Deus. Peccata quoque nemo condonat, nisi unus Deus; quia eque scriptum est: Quis potest peccata donare, nisi solus Deus ? Creator quoque omnium non potest esse, nisi qui creatura non est: qui autem  creatura non est, sine dubio Deus est: quia scriptum est: Seruierunt creature potius quam creatori, qui est Deus benedictus in secula . Deus quoque non adorat, sed adoratur; quia scriptum est: Dominum Deum tuum adorabis, et illi soli seruies .

134. Consideremus ergo utrum horum aliquid habeat Spiritus sanctus, que testimonium afferant diuinitatis. Primum igitur de eo tractemus, quia nemo sine peccato nisi unus Deus: et exigamus ut doceant quod peccatum habeat Spiritus sanctus.

135. Sed docere non possunt, et auctoritatem requirunt, ut lectione doceamus, quia non peccauit Spiritus sanctus, sicut de Filio lectum est, quia peccatum non fecit . Et hoc accipiant  Scripturarum auctoritate nos docere; scriptum est enim: Quia in Sapientia est Spiritus intelligentie, sanctus, unicus, multiplex, subtilis, bene mobilis, disertus, immaculatus . Immaculatum dicit Scriptura: numquid mentita est de Filio, ut de Spiritu credas esse mentitam? Dixit enim propheta in eodem loco de Sapientia, quia nichil maculosum in illam incurrit. Ipsa immaculata est, et immaculatus eius est Spiritus. Ergo si peccatum non habet Spiritus, Deus est.

136. Sed quomodo reus potest esse peccati, qui donat ipse peccata? Ergo peccatum non fecit: et quia sine peccato est, creatura non est. Omnis enim creatura peccatorum capacitati obnoxia est: sola autem est a peccato immunis et immaculata sempiterna diuinitas.

 137. Nunc uideamus utrum peccata donet Spiritus. Sed hic dubitari non potest, cum ipse Dominus dixerit: Accipite Spiritum sanctum: quorum remiseritis peccata, remissa erunt . Ecce  quia per Spiritum sanctum peccata donantur. Homines autem in remissionem peccatorum ministerium suum exhibent, non ius alicuius 694 potestatis exercent. Neque enim in suo, sed in Patris et Filii et Spiritus sancti nomine peccata dimittunt. Isti rogant, diuinitas donat; humanum enim obsequium, sed munificentia superne est potestatis.

138. Per baptismum quoque peccata donari non est ambiguum: in baptismo autem operatio Patris et Filii et Spiritus sancti est. Ergo si [a 1Kb] peccatum donat Spiritus, cum scriptum sit: Quis potest dimittere peccata, nisi unus Deus ; utique qui non potest ab unitate naturalis nominis separari, non potest etiam a Dei potestate secerni. Si autem a Dei non secernitur potestate, quomodo a Dei appellatione  secernitur?

139. uideamus nunc utrum creatura sit, an creator? Sed cum supra  creatorem euidentissime probauerimus, quia scriptum est: Spiritus diuinus qui fecit me : et innouari faciem terre per Spiritum , et sine Spiritu fatiscere omnia declaratum sit; apparet Spiritum esse creatorem. Sed quis hoc dubitet, quando, sicut supra ostendimus, ne Domini quidem ex uirgine assumpta generatio, que prestantior omnibus creaturis est, operationis exsors sit spiritalis?

140. Non ergo creatura Spiritus, sed creator est: qui autem creator, non utique creatura. Et quia creatura non est, sine dubio [b 1Kb] creator est, qui Patri et  Filio cooperator est omnium. Si autem creator, utique dicendo Apostolus in condemnationem gentilitatis: Quia seruierunt creature potius quam Creatori, qui est Deus benedictus in secula : suadendo quoque, ut supra  docuimus, seruiendum esse Spiritui sancto; et creatorem ostendit, et quia creator est, Deum appellari debere monstrauit. Quod etiam in epistola que ad Hebreos scripta est, comprehendit dicens: Quoniam qui omnia creauit, Deus est . Aut dicant igitur quid sit quod sine Patre et Filio et Spiritu sit creatum, aut Spiritum quoque unius cum Patre et Filio deitatis esse fateantur.

141. Adorandum quoque docuit, quem Dominum et Deum dixit. Qui enim Deus uniuersitatis et dominus,  utique ab omnibus adorandus est; sic enim scriptum est: Dominum Deum tuum adorabis, et ipsi soli seruies .

142. Aut dicant ubi legerint quia adorat Spiritus. Dictum est enim de Dei Filio: Adorent eum omnes angeli eius : non lectum est, adoret Spiritus. Quomodo enim potest adorare, qui non inter famulos et ministros est, sed cum Patre et  Filio seruitia habet subiecta iustorum; quia scriptam est: [c 1Kb] Spiritui Dei seruimus . Adorandus igitur est nobis, cui seruiendum a nobis Apostolus docuit: cui autem seruimus, hunc et adoramus, iuxta quod scriptum est, ut eadem sepe repetamus: Dominum Deum tuum adorabis, et illi soli seruies.

143. Quamquam nec hoc pretermiserit Apostolus, quin et Spiritum diceret adorandum. 695 Cum enim docuerimus quia Spiritus in prophetis est, nec hoc quisquam possit ambigere, quia per Spiritum prophetia datur, [d 1Kb] utique cum adoratur qui in prophetis est, idem Spiritus adoratur. Itaque sic habes: Si conueniat uniuersa Ecclesia in unum, et omnes linguis loquantur, intret autem idiota aut infidelis, nonne dicet quod insanitis. Sin autem prophetent omnes, intret  autem quis idiota aut infidelis, conuincitur ab omnibus, diiudicatur ab omnibus. Occulta etiam cordis eius manifesta fiunt; et ita cadens in faciem, adorabit Deum, pronuntians quod uere Deus sit in uobis . Deus est ergo qui adoratur, Deus qui manet, et qui loquitur in prophetis: manet autem et loquitur Spiritus; ergo et Spiritus adoratur.



CAPUT XIX.

Ex eo quod supra probatum et Spiritum manere et loqui in prophetis, colligit ab eo cognosci omnia, que Dei sunt; atque adeo unum esse cum Patre et Filio. Hoc ipsum exinde iterum confirmat quod omnia habet, que habet Deus, nempe diuinitatem, cordis cognitionem, ueritatem, nomen super omne nomen, potestatem mortuos suscitandi, quod ultimum eidem adiudicat ex Exechiele, in quo et ipsum Filio equalem probat.

 144. Itaque sicut Pater et Filius unum sunt; quia Filius omnia habet, que Pater habet : ita. et Spiritus unum est cum Patre et Filio; quia et ipse omnia Dei nouit . Non enim extorsit, ne sit amittentis iniuria: non rapuit, ne damnum sit eius, cui uidetur ereptum. Neque enim aut per indigentiam rapuit, aut per excellentiam uirtutis ualidioris extorsit, sed per unitatem possidet potestatis. Ergo si hec omnia operatur, quia omnia operatur unus atque idem Spiritus ; quomodo non Deus, qui omnia habet, que Deus habet?

145. Aut consideremus quid habeat Deus, quod non habeat Spiritus sanctus. Habet Deus Pater diuinitatem, habet et Filius, in quo habitat plenitudo  diuinitatis: habet et Spiritus; quia scriptum est: Spiritus diuinus qui est in naribus meis .

146. Habet Deus ut scrutetur corda et renes; quia scriptum est: Deus scrutans corda et renes . Habet et Filius, qui dicebat: Quid cogitatis in cordibus uestris mala ? Sciebat enim iehsu cogitationes eorum. Habet et Spiritus, qui etiam prophetis alieni cordis occulta manifestat, sicut  supra diuimus , quia occulta cordis eius manifesta fiunt. Et quid miramur si hominum scrutatur occulta, qui scrutatur etiam alta Dei ?

147. Habet Deus ut uerax sit; quia scriptum est: Sit autem Deus uerax, omnis autem homo mendax . Et alibi scriptum est: Fidelis Deus, qui non mentitur . Numquid mentitur Spiritus, qui est Spiritus ueritatis; immo quem docuimus ueritatem dictum; quia et ipsum Ioannes ueritatem sicut Filium nuncupauit ? Et in psalmo ait Dauid: Emitte lucem tuam, et ueritatem tuam; ipsa me deduxerunt, et adduxerunt in montem sanctum tuum, et in tabernacula tua . Si lucem 696 hic Filium putas, ergo Spiritus ueritas  est: aut si Filium putas ueritatem, ergo Spiritus lux est.

148. Habet Deus nomen super omne nomen, et dedit Filio nomen; sicut legimus , ut omnes in nomine Iesu genua flectant. Hoc nomen utrum habeat Spiritus consideremus. Sed et scriptum est: Ite, baptizate gentes in nomine Patris et Filii et Spiritus sancti . Habet ergo nomen super omne nomen. Quod ergo habet Pater et Filius, habet et Spiritus per naturalis nominis unitatem.

149. [Alias cap. XX.] Habet Deus quod suscitat mortuos: Sicut enim Pater suscitat mortuos et uiuificat: sic et Filius quos uult, uiuificat . Suscitat autem etiam Spiritus, per quem Deus suscitat,  quia scriptum est: uiuificabit et mortalia corpora uestra per habitantem Spiritum eius in uobis . Tamen ne infirmam gratiam putes, audi quia et Spiritus suscitat; dicit enim propheta Ezechiel: ueni, Spiritus, et insuffla in mortuos istos, et uiuent. Et prophetaui sicut mandauit mihi, et intrauit in eos Spiritus uite, et uixerunt, et steterunt in pedibus suis [a 1Kb] congregatio nimis multa . Et infra Deus dicit: Scietis quod ego sum Dominus, cum aperiam sepulcra uestra; ut educam de sepulcris populum meum: et dabo Spiritum meum in uos, et uiuetis .

150. Utique cum Spiritum suum dixerit, numquid alium preter Spiritum sanctum nuncupauit? Neque enim flatilem spiritum suum diceret, nec hic spiritus  a quatuor mundi posset uenire cardinibus; quia uentorum flatus hic, quem uidemus, partis non uniuersitatis est: et hic spiritus quo uiuimus, singulorum non uniuersorum est: Spiritus autem sancti est, ut et super omnes, et in omnibus sit. Itaque ex uerbis propheticis spectare licet quemadmodum ossa, dudum resolutorum membrorum compage dispersa, in formam rediuiui corporis, uiuificante Spiritu, reuertantur; et in suos artus fauilla concrescat, sensu prius animata ceundi, quam specie reformata uiuendi.

151. Nonne in facti similitudine unitatem diuine  recognoscimus potestatis? Sic suscitat Spiritus, sicut et Dominus in passione propria suscitauit; cum subito in momento oculi defunctorum sepulcra patuerunt, et rediuiua corpora surrexere de tumulis , mortisque fetore deterso, ac uite odore reparato, exspirantium fauille spirantium faciem receperunt.

152. Habet ergo Spiritus, quod habet Christus: habet igitur quod habet Deus; quia omnia que habet Pater, habet et Filius; ideoque dixit: Omnia que habet Pater, mea sunt .



CAPUT XX.

In flumine de sede Dei promanante figuram fuisse Spiritus sancti; per aquas uero quas Dauid memorat, celestes uirtutes designari. Regnum Dei opus esse Spiritus: nec  mirum, si hic idem conregnet cum Filio, quando nos etiam Filio conregnaturos promittat Paulus.

153. [Alias cap. XXI.] Nec illud mediocre, quod de throno Dei exire fluuium legimus. Sic enim habes, 697 dicente Ioanne euangelista: Et ostendit mihi flumen aque uiue, splendidum tamquam crystallum, procedens de sede Dei et agni: in medio platee eius, et ex utraque parte lignum uite, faciens fructus duodecim, per singulos menses reddens fructum suum, et folia ligni ad medicinam omnium gentium .

154. Hic est utique fluuius de Dei sede procedens, hoc est, Spiritus sanctus, quem bibit qui credit in Christum, sicut ipse ait: Si quis sitit, ueniat ad me,  et bibat: Qui credit in me, sicut dicit Scriptura, flumina de uentre eius fluent aque uiue. Hoc autem dicebat de Spiritu . Ergo flumen est Spiritus.

155. Hic igitur est in Dei sede; neque enim aqua abluit Dei sedem. Denique Dauid non supra sedem Dei dixit, sed supra celos esse, quamlibet illam intelligas aquam; quia scriptum est: Et aque que super celos sunt, laudent nomen Domini . Laudent, dixit, non laudet. Nam si aque elementum uoluisset intelligi, laudet utique dixisset: dicendo autem pluraliter, uirtutes uoluit estimari.

156. Et quid mirum, si in sede Dei Spiritus sanctus est, cum ipsum regnum Dei operatio Spiritus sit, sicut scriptum est: Quia non est regnum Dei [b 1Kb] esca et potus, sed iustitia et pax, et gaudium in Spiritu sancto ? Et ipse cum dicit Saluator: Omne regnum in se ipsum diuisum destruetur . Deinde subiiciendo: Quod si in Spiritu Dei ego eiicio demonia, profecto peruenit in uos regnum Dei ; ostendit regnum Dei indiuiduum sibi esse cum Spiritu.

157. Quid autem dementius, quam ut neget quisquam Christo conregnare Spiritum sanctum; cum etiam nos in Christi regno conregnaturos Christo Apostolus dicat: Si enim commortui sumus, et conuiuemus; si sustinemus, et conregnabimus : sed nos per adoptionem, ille per potestatem: nos gratia, ille natura.

158. Habet igitur consortium regni cum Patre et Filio etiam Spiritus sanctus, qui unius nature, unius dominationis, unius etiam potestatis est.



CAPUT XXI.

Missum a Spiritu fuisse Esaiam, proindeque eumdem Spiritum ab eo uisum. Quid per currentes rotas, alasque diuersas intelligendum, et qua ratione cum Spiritus a Seraphim predicetur Deus Sabaoth, hoc ei nomen negari nisi ab impiis neutiquam possit.

159. [Alias cap. XXIII.] Itaque cum habeat consortium regni, quid obstat quominus Spiritum sanctum intelligamus, a quo Esaias missus est? Neque enim Paulo possumus auctore dubitare, cuius sententiam  in Actibus apostolorum Lucas euangelista sic probauit, ut scriberet. Denique sic habes, dicente Paulo: Bene locutus est Spiritus sanctus per Esaiam ad patres nostros, dicens: uade ad plebem istam, et dic: Aure audietis, et non intelligetis; et uidentes uidebitis, et non aspicietis .

160. Spiritus ergo est, qui misit Esaiam. Si 698 Spiritus misit, Spiritus est utique quem, mortuo Ozia rege, uidit Esaias, quando dixit: uidi Dominum Sabaoth sedentem super thronum excelsum et eleuatum, et plena erat domus maiestatis eius: et Seraphim stabant in circuitu eius; sex ale uni, et sex ale alteri, et duabus uelabant faciem eius, et duabus uelabant pedes eius, et duabus uolabant; et clamabant alter ad alterum, et dicebant: Sanctus, sanctus, sanctus Dominus  Deus Sabaoth: plena est uniuersa [a 1Kb] terra maiestate eius .

161. Si stabant Seraphim, quomodo uolabant? Si uolabant, quomodo stabant? Si hoc non possumus comprehendere, quomodo Deum comprehendere uolumus, quem non uidemus?

162. Sed sicut rotam intra rotam  uidit propheta currentem (quod utique non ad corporalis refertur speciem uisionis, sed ad utriusque gratiam Testamenti; quia teres uita sanctorum sit, et ita sibi concinens, ut superioribus posteriora respondeant. Rota igitur intra rotam est uita sub Lege, uita sub gratia; eo quod Iudea intra Ecclesiam sit, Lex intra gratiam. Nam intra Ecclesiam est, qui Iudeus est in occulto: et circumcisio cordis intra  Ecclesiam sacramentum est. Sed illa Iudea intra Ecclesiam, de qua scriptum est : Notus in Iudea Deus: ergo sicut rota intra rotam currit, similiter ale stabant, et ale uolabant.

163. Similiter et Seraphim duabus alis faciem, et duabus pedes uelabant, et duabus uolabant. Nam hic quoque spiritalis sapientie sacramentum est. Stant tempora, uolant tempora: stant preterita, uolant futura: et quasi ale Seraphim, ita faciem Dei, uel pedes uelant; [b 1Kb] eo quod in Deo qui nec principium  nec finem habet, omnis ab hac cognitione principii eius et finis cursus temporum feriatur. Stant ergo preterita uel futura, presentia uolant. Ne queras principii eius, uel finis arcana, que non sunt. Habes presentia: sed laudato, non discute.

164. Seraphim indefessis uocibus laudant, et tu discutis? Quod utique cum faciunt, ostendunt nobis non aliquando discutiendum Deum, sed semper esse laudandum. Ergo Dominus Sabaoth et Spiritus sanctus est. [Alias cap. XXIII.] Nisi forte displicet impiis doctor, quem Christus elegit: aut Dominum uirtutum negare possunt Spiritum sanctum, qui donat quas uoluerit ipse uirtutes.



CAPUT XXII.

Ut regni unitas probetur in tribus personis, citatus Esaie  locus expenditur: et in iis a quibus uel de Patre uel de Filio uel de Spiritu expositus sit, nullam sensus diuersitatem fuisse declaratur. Ad hec maiestate Spiritui inde asserta, quod crucifixus dicatur Dominus maiestatis, eius cum Patre ac Filio tanta equalitas ostenditur, ut ipsum hinc numquam deiecturi sint Ariani.

165. Nunc unitatem maiestatis et regni licet in Patre, Filioque, et sancto Spiritu cognoscere. Nam plerique dicunt Patrem 699 Deum ab Esaia hoc tempore uisum , Paulus Spiritum dixit, Lucas probauit , Ioannes Euangelista ad Filium retulit. Sic enim scriptum est de Filio : Hec locutus est iehsu, et abiit, et abscondit se ab his. Cum autem tanta signa fecisset coram eis, non credebant in eum; ut sermo Esaie impleretur,  quem dixit: Domine, quis credidit auditui nostro, et brachium Domini cui reuelatum est ? Propterea non poterant credere, quia iterum dixit Esaias: Excecauit oculos eorum, et indurauit cor eorum, ut non uideant oculis, et corde intelligant, et conuertantur, et sanabo eos . Hec dicit Esaias, quando uidit maiestatem eius, et locutus est de eo.

166. Ipsa uerba dixit Ioannes dixisse Esaiam, et maiestatem ei Filii apparuisse euidentissime reuelauit: Paulus autem Spiritum hec dixisse memorauit. Unde igitur ista diuersitas?

167. Diuersitas quidem uerborum, non sensuum est. Nam licet diuersa dixerint, nullus errauit; quia et Pater uidetur in Filio, qui dixit: Qui me uidet,  uidet et Patrem . Et Filius uidetur in Spiritu; quia sicut nemo dicit Dominum Iesum nisi in Spiritu sancto ; ita non carnali oculo, sed spiritali gratia Christus uidetur. Unde et Scriptura ait: Surge, qui dormis, et exsurge a mortuis, et illucescet tibi Christus . Et Paulus cum oculos perdidisset, quomodo nisi in Spiritu 700 Christum uidebat ? Unde et Dominus ait: Ad hoc enim tibi uisus sum, ut constituerem te ministrum et testem quibus uidisti me, et in quibus  uisurus es . Nam et prophete Spiritum accipiebant, et Christum uidebant.

168. Una igitur uisio, una preceptio, una maiestas. An negamus etiam Dominum maiestatis esse Spiritum sanctum , cum Dominus maiestatis sit crucifixus, qui natus est de Spiritu sancto ex uirgine Maria? Quia non alter Christus, sed unus est: et ante secula ex Patre, ut Dei filius natus; et in seculo, ut homo carnis assumptione generatus.

169. Quid autem dicam, quia sicut Pater et Filius, ita etiam Spiritus immaculatus est et omnipotens ; quia Grece , Salomon  dixit, eo quod omnipotens et speculator sit omnium, sicut lectum esse in libro Sapientie supra est demonstratum . Ergo et Spiritus in honore est et in maiestate.

170. Intuere nunc, ne quid eum forte non deceat: aut si tibi displicet, Ariane, detrahe eum de Patris Filiique consortio. Sed si detrahere uolueris, [a 1Kb] celos supra te reuerti uidebis; quia uirtus eorum omnis ab Spiritu est . Si detrahere uolueris, in Deum tibi prius mittenda est manus; quia Deus Spiritus . Sed quomodo detrahes eum, [b 1Kb] qui alta scrutatur Dei ?



[DE INCARNATIONIS DOMINICAE SACRAMENTO.]





IN LIB. DE INCARNATIONIS DOMINICAE SACRAMENTO ADMONITIO.


 Hereticorum solemnis ea consuetudo est, ut quantumuis argumentorum ac ueritatis uiribus deiecti atque prostrati, numquam tamen pacate agere, nedum se uictos fateri, acquiescant. Ambrosius, qui hoc eorum ingenium pulchre nouerat, cum Arianorum errores quinque libris de Fide iudicaret abunde esse confutatos, illis in posterum nichil addere constituerat . uerumtamen ipsorum dolis atque artibus effectum est, ut quominus cum eis denuo in arenam descenderet, magnis adactus occasionibus, detrectare ac defugere non potuerit.

Induxerunt eum in hancce disputationem Ariani duo , Gratiani Cesaris cubicularii, quibus obiectiones, quas contra Dominicam incarnationem ambitiose arroganterque proposuerant, postridie in basilica Portiana coram omni fidelium cetu se soluturum fuerat pollicitus. Angustius uidebatur illud spatium, quam ut orationi de rebus adeo grauibus preparande sufficeret; maxime cum uerisimile admodum esset hereticos magno numero ad eam, si quid forte minus caute aut cogitate dictum haberet, carpendam et suggillandam aduolaturos. Non tamen defuit Ambrosius noster suis promissis; at cum tempori prestituto non conuenisse uideret memoratos aulicos, quamuis eosdem animo subdolo moram trahere suspicaretur, ut se dicentem inopinato aduentu conturbarent; nichilo secius tamen uerba facere statim aggressus est .

uerum ut ipsis accedendi facultatem adhuc relinqueret, occasionem ex historia oblati a duobus primis fratribus sacrificii, que frequenti Ecclesie synaxi perlecta fuerat, nactus , quonam uitio Caini sacrificium infectum esset, paucis aperit . Deinde terribilem hanc sententiam, qua ille ipsomet Dei ore perculsus fuit, ad omnes etiam hereticos protendi docet , sed imprimis ad eos, quorum seriem in Apollinaristis perperam de humana Christi anima sentientibus desinentem pertexit. Denique auditores suos, ne se umquam ab Ecclesie gremio distrahi patiantur, uehementer hortatus , Christum eternum esse ac uere Deum aduersus Arianos eleganter iuxta ac ualide probat . Ab his ad Apollinaristas, quorum tamen nomini parcit, conuertitur ; nec non cuiusdam libri auctorem, quem Apollinarium ipsum existimamus, presso quoque nomine, blasphemie arguit . Postea, cap. 6, reliquos eorumdem errores urgere pergens, ubi premonuit inter ea que Christi diuinitati propria sunt, et ea que ad eius pertinent humanitatem, distinguendum esse diligentius ; unum e precipuis eorumdem hominum commentis, quo diuinitatem Domini et carnem unius esse substantie, delirabant, inuictissimis rationum momentis destruit : quam in rem illum egregie ac perite admodum epistole Athanasii , ad Epictetum subsidio usum affirmare iure possumus. At nec inferiore ingenii robore alteram illam ipsorum opinionem, que rationalem animam Domino abrogabat, euertit : quem quidem errorem cum Arianorum etiam fuisse perhibeant , quod isthec iidem imperatoris cubicularii Arianis partibus addicti atque ascripti obiecissent, nullus mirabitur.

Hic finierat sermonem suum beatus Presul; cum autem librum ex eo concinnaret, placuit difficultatis, que post eumdem sermonem pronuntiatum sibi fuerat proposita, solutionem ad calcem adiicere . Cum enim Gratiani, qui Ambrosium in Portiana Basilica, uti dictum est, uerba facientem  non audierat, pietati numquam non insidiarentur heretici, apud eum magna cum fiducia iactauerunt Patrem qui esset ingenitus, cum Filio quem genitum negabat nemo, eiusdem substantie esse non posse. In hac obiectione tamquam in precipuo quodam cardine Ariana heresis uertebatur, quemadmodum ex eorum, qui catholicam fidem singulari cum laude propugnarunt, libris intelligimus. Quapropter eam obiectionem Ambrosius ab Augusto ad se relatam tanta soliditate expediuit; ut nichil plane relinquatur, quod amplius desideremus. Ad postremum alia quadam difficultate, sed multo leuiori, que ad Christi omnipotentiam pertinet, exsoluta, liber clauditur .

Ceterum non possumus quin hoc loco prudentiam ac moderationem sancti Antistis ualde predicimus; is quippe, tametsi luctuosum duorum cubiculariorum, quos memorauimus, exitum, cum sermonem suum redigeret in librum, minus quam quisquam alius ignoraret; ne tamen ullo modo crederetur commotioni alicui indulgere, nullum ea de re uerbum sibi excidere passus est. Clarior exstitit ille casus, quam ut omittatur: sed cum habeatur a Paulino uite Ambrosii nostri historico eleganter et accurate descriptus, eum ipsius uerbis representabimus: Fuerunt etiam, inquit , duo cubicularii tunc temporis Gratiani imperatoris de heresi Arianorum, qui tractandam Episcopo questionem proponerent. Ad quem audiendum altero die ad basilicam Portianam omnes se adfuturos promiserant. Erat enim questio de Incarnatione Domini. Sed alio die miserandi homines, superbie tumore completi, nec memores promissorum, contemnentes Deum in sacerdote ipsius, nec plebis exspectantis considerantes iniuriam: immemores etiam dictorum Dominicorum, quoniam qui scandalizauerit unum ex minimis istis, oportet ut mola asinaria collo eius alligetur, et demergatur in profundum maris; conscendentes in rhedam quasi gratia gestandi, ciuitatem egressi sunt, exspectante sacerdote, et plebe in ecclesia constituta. Sed huius contumacie qui finis fuerit, horresco referens. Subito enim precipitati de rheda, animas emiserunt, atque corpora illorum sepulture sunt tradita. Sanctus uero Ambrosius cum ignoraret quid factum esset, nec diutius posset plebem tenere, ascendens pro tribunali, de eadem questione, que fuerat proposita, sermonem adorsus est dicens: Debitum, fratres, curo soluendum: sed hesternos meos non inuenio creditores; et reliqua que scripta sunt in libro, qui de Incarnatione Domini intitulatur.

Ita Paulinus, cuius etiam ultima uerba libri declarant inscriptionem. Hanc ipsam apud alios quoque scriptores, a quibus eadem opella temporibus secutis non sine commendatione allegata est , reperimus: cui preterea nonnulli  adiiciunt, contra Apollinaristas. Non defuerunt etiam, qui Operis exordio permoti, sub titulo sermonis de Cain et Abel citatum uellent . Sed profecto omnium optima inscriptio est, quam non solum manuscripti plurimi ac probatissimi, nec non ueteres editiones pre se ferunt; uerum etiam quam indicat  ipsemet Ambrosius, nimirum de Incarnationis Dominice Sacramento, siue, ut cum auctoribus quibusdam Romani editores maluere, Mysterio.

Quod uero ad etatem eiusdem libri, ut nichil certius est, quam illum libris de Fide posteriorem esse , ita non exigue difficultatis fuerit, quot annis eumdem hi anteuerterint, definire. In iis quidem citandis semel hoc in Opere uocem dudum adhibet  sanctus Doctor: sed aliis locis in quibus aliquam ipsorum mentionem facit, eiusmodi locutionibus semper utitur, que significent illos editos non ita pridem. uerumtamen cum iidem libri de Fide non nisi anno, ut ostensum est, 379 fuerint absoluti, Paulinus uero hoc ipsum Opus, de quo agitur, superstite adhuc Gratiano Augusto, qui anno 383 uita functus est, conditum tradat; uox dudum ut illud ante annum 382 compositum existimaremus, uix pateretur: sicut nec Gratiani obitus, ut illud multo post eumdem annum reiiceremus.





SANCTI AMBROSII MEDIOLANENSIS EPISCOPI DE INCARNATIONIS DOMINICAE SACRAMENTO LIBER UNUS [a 1Kb] .



703 CAPUT PRIMUM.


Indicata dicendi occasione, ad sacrificia Caini et Abelis accedit Ambrosius. Tum quid in prioris oblatione Deo displicuerit, explorat. Deinde ubi Abelis holocaustum  paucis exposuit, quosnam lata in Cainum feriat sententia, docet.

1. Debitum, [b 1Kb] fratres, cupio soluendum, sed hesternos meos non inuenio creditores, nisi forte improuiso  conuentu putauerunt nos esse turbandos: sed numquam fides uera turbatur.

2. Itaque dum illi forsitan ueniunt, ad istos qui propositi sunt, deflectamus agricolas, quorum alter, hoc est Cain, a fructibus terre: alter autem, Abel uidelicet, ex primitiuis ouium suarum hostiam Domino obtulit . Nihil inuenio quod in specie munerum reprehendam, nisi quod et Cain munera sua displicuisse cognouit, et Dominus dixit: Si recte offeras, recte autem non diuidas, peccasti .

3. Ubi igitur est crimen? ubi culpa? Non in oblatione muneris, sed in oblationis affectu. Sunt quidam qui recte arbitrantur, quia alius que offerret, elegerat: alius que uiliora habuit, offerebat. Sed non  est ita inops spiritalium sensus in nobis, ut patemus quia Dominus corporale sacrificium, non spiritale querebat. Et ideo addidit, quiesce , tolerabilius significans abstinere a muneribus deferendis, quam infideli studio munus offerre. Qui enim nescit diuidere, nescit diiudicare: spiritalis autem diiudicat omnia . Et ideo Abraham sacrificium quod offerebat, diuisit .

4. Sciuit etiam Abel diuidere, qui ex primitiuis ouium obtulit sacrificium , docens non terre munera placitura Deo, que degenerauerant 704 in peccatore, sed ea in quibus [a 1Kb] diuini gratia mysterii refulgeret. Prophetauit itaque nos per passionem Domini a culpa esse redimendos, de quo scriptum est: Ecce agnus Dei, ecce qui tollit peccatum  mundi . Unde et de primitiuis obtulit, ut primogenitum designaret. Ostendit ergo uerum Dei sacrificium nos futuros, de quibus Propheta ait: Afferte Domino filios arietum , [b 1Kb] Meritoque Dei iudicio comprobatur.

5. Illi autem reprobato dicitur, quiesce: quam puto generalem in omnes extra Ecclesiam constitutos latam esse sententiam; multorum enim hic [c 1Kb] figuram cerno populorum; quos diuina sententia comprehendit, quorum in illo Cain iam tunc munera refutauit .



CAPUT II.


Post enumerata uaria hominum genera, qui fere sub nominis christiani falso uelamine Ecclesiam lucerantes, memorate sententie obnoxii sunt, admonet quemadmodum nobis declinanda sit eadem sententia.

6 Generalis enim hec in impios omnes sententia est. Itaque si Iudeus offerat, qui filium uirginis Marie a Patre Deo separat, dicitur ei: Si recte offeras, non autem recte diuidas, peccasti: quiesce .

7. Si offerat Eunomianus, qui ex impietatis Ariane fonte progrediens, redundanti perfidie sue labitur ceno, generationem Christi, que super omnia est, assereus ex Philosophie traditionibus colligendam: cum utique alia creaturarum sit ratio, alia secretorum  potentia diuinorum; et ipsi dicitur: Si recte offeras, non recte autem diuidas, peccasti: quiesce.

8. Dicitur hoc Sabelliano, qui Patrem Filiumque confundit. Dicitur hoc Marcionite, qui alium putat Deum noui, alium ueteris 705 Testamenti. Dicitur hoc Manicheo et ualentino, qui non putauerunt ueritatem carnis humane a Christo esse susceptam. [d 2Kb] Paulus quoque Samosatenus et Basilides in eadem sententie sorte numerantur.

9. Similiter quoque eiusdem sententie auctoritate damnantur, [e 1Kb] qui diuinitatem sancti Spiritus negauerunt. Alii enim quidam uel Arianorum Iudei, uel Ariani sunt Iudeorum; quia sicut illi Filium a Patre, ita et isti Spiritum a Deo Patre et Filio Dei separant.

 10. Nouato quoque et Donato et omnibus qui scindere corpus Ecclesie gestierunt, uiritim dicitur: Si recte offeras, recte autem non diuidas, peccasti. Ecclesie enim sacrificium est, quod offertur Deo, ad quam Paulus dixit: Obsecro autem uos, fratres, per misericordiam Dei exhibere corpora uestra hostiam uiuam, sanctam, Deo placentem . Male ergo sacrificium diuiserunt, Ecclesie membra lacerando.

11. Illos quoque percellit ista sententia, [f 3Kb] qui animam rationabilem ab incarnationis Dominice segregant  sacramento, naturam hominis ab homine separare cupientes. Et isti fortasse recte offerunt Trinitati: sed rationem nesciunt nature humane diuineque distinguere; Dei enim simplex natura est, homo ex anima rationabili constat et corpore. Si alterum tollas, totam naturam hominis sustulisti.

12. Aduersus omnes igitur hereses ista sententia est, que fraterno nomine, non fraterne Ecclesiam persequuntur. Siquidem [a 1Kb] sub optione nominis christiani et quadam nuncupatiua fidei germanitate [b 1Kb] parricidalibus gladiis nos cupiunt uulnerare; quia [c 46Kb] conuersio nostra ad eos est, et dominantur nobis in seculo peccatores. Peccator enim dominatur in seculo, iustus in Dei regno.

13. Caueamus igitur ne quis nos [d 1Kb] a cubiculo regis  eterni, et a secreto matris Ecclesie separare conetur, ad quod illa anima in Canticis canticorum uerbum Dei se introduxisse significat . 706 Caueamus ne a sinu Patris, et quodam utero paterno, arcaneque nature substantiam unigeniti Filii separemus, uerbisque his quibus ueritas suscepte incarnationis astruitur, diuine generationi preiudicia inferre meditemur; ne et nostrum alicui dicatur: Si recte offeras, recte autem non diuidas, peccasti; quiesce; hoc est: Si nesciamus que propria sunt diuinitatis eterne incarnationisque distinguere; si creatorem cum suis operibus conferamus: si auctorem temporum dicamus cepisse post tempora. Neque enim potest fieri ut per quem sunt omnia, sit unus ex omnibus.



CAPUT III.

Iis qui Ioannis testimonium de uerbi eternitate non reciperent,  increpitis: nec non laudato eodem euangelista, locum expendit: quo non solum uerbi eternitatem diuinitatemque signari tradit; sed etiam ex his eadem in Patre attributa demonstrari. Corporeum in uerbo nichil cogitandum; et quamuis eius naturam minime capiamus, sufficere nobis debere Ioannis auctoritatem, qui quomodo uerbum uiderit, explicatur.

14. Nolo nobis credatur, Scriptura recitetur.  Non ego dico a me quia in principio erat uerbum , sed audio: non ego affingo, sed lego; quod omnes legimus, sed non omnes intelligimus. Et cum legitur, audimus omnes, et non audiunt omnes: Incrassatum est enim cor quorumdam, et aures eorum grauiter audierunt ; aures scilicet interioris affectus. Non enim caro peccat, que suum seruat officium, et recipit auditum, [e 1Kb] sed animus puri auditus prauus interpres, qui recusat audire que dicuntur, intelligere que leguntur. Quid aures tamquam cera et plumbo clauditis, et tamen Dominica beneficia et officia nature non potestis excludere? Auditis inuiti, auditis fastidientes: auditis, ne quod non audieritis, excusare possitis.

707 15. Auditis ergo cum legitur: In principio  erat uerbum . Quis hoc dicit? Ioannes utique ille piscator: sed non quasi piscator hoc dicit, sed quasi humani piscator affectus; qui iam non pisces caperet, sed homines uiuificaret . Non suum est, quod dicit: sed eius qui uiuificandi ei tribuit potestatem. Piscator enim ipsis, quos ante capiebat, piscibus taciturnior erat; et circa diuina mysteria magis mutus, qui uocis sue nesciebat auctorem: sed uiuificatus a Christo uocem audiuit in Ioanne, uerbum agnouit in Christo.

16. Et ideo plenus Spiritu sancto, qui sciret principium non temporis esse, sed supra tempora, reliquit secula, et ascendens spiritu super omne principium, ait: In principio erat uerbum, hoc est, remaneat celum; nondum enim erat, quando in  principio erat uerbum. Nam etsi celum habet principium. Deus non habet. Denique in principio fecit Deus celum et terram . Aliud est, fecit: aliud est, erat. Quod fit, incipit: quod erat, principium non accipit, sed preuenit. Remaneant etiam tempora, quia post celum tempora. Remaneant etiam angeli et archangeli [f 1Kb] . Et si principium eorum non inuenio, erat tamen quando non erant. Non erant  enim, qui aliquando ceperunt. Si ergo principium eorum inuenire non possum, quos certum est habere principium, quomodo possum uerbi inuenire principium, a quo omne principium non solum creaturarum, sed etiam cogitationum nostrarum omnium preuetur?

17. Aperte itaque sempiternam diuinitatem eius expresserat: sed tamen ne quis a Patre diuideret uerbi eternitatem, ut eamdem crederemus uerbi esse, que Patris est, bonus ille piscator adiunxit: Et uerbum erat apud Deum . Hoc quod dixerat, sic estimandum est: Erat uerbum, quomodo erat Pater; quoniam cum Patre erat, et in Patre erat, et apud Patrem erat semper. Nempe quomodo de Patre legimus, erat; ita et de uerbo legimus, erat.

 18. Quid discernis intellectum, qui non discernis auditum? uerbi esse apud Patrem est: Patris esse cum uerbo est; legimus enim quia uerbum erat apud Deum. Itaque si secundum tuam opinionem aliquando non erat, ergo secundum tuam opinionem et is in principio non erat, apud quem erat uerbum. Per uerbum enim audio, per uerbum intelligo quia Deus erat. Nam si sempiternum uerbum esse credidero, quod credo; non possum de Patris eternitate dubitare, cuius eternus est Filius. Si temporalem generationem eius existimo, incipit communitatem habere nobiscum; ut uideatur Pater esse cepisse: sed si de Patre non ambigis, quia incipere esse Dei non est, de Patre non ambigis, quia Dei est sempiternam habere perfectionem; ne forte usu sermonis labereris humani, 708 dum uerbum dicis et Filium,  ideo addidit: Et Deus erat uerbum .

19. Habet utique quod Pater, quia Deus erat. Quomodo huius negas eternitatem, cui unum cum Patre Dei nomen est? Non te sonus capiat, similitudoque sermonis: aliud uerbum est, quod tempora habet, quod syllabis colligitur litterisque componitur: non tale uerbum Filius, quia non talis est Pater uerbi.

20. Cauendum ergo [a 1Kb] ne et ibi questionem uocis corporalis uideamur ingerere. Incorporeus est Deus: uocem utique incorporeus corporalem  non habet. Si uox corporalis non est in Patre, nec Filius uerbum est corporale. Si corpus in Patre non est, nec tempus in Patre est. Si tempus in Patre non est, utique nec in uerbo est. Quod si nullum principii tempus in uerbo, nec numerus utique, nec gradus uerbi est. Quia si numerus in uerbo, ergo multa uerba. Si multa uerba, multi et filii. Sed unum uerbum est, quod et gradum excludit et numerum: unum secundum naturam.

21. [b 1Kb] Ne querite cuiusmodi naturam. Nescio multo melius hoc, quam scio. Hoc solum bene scio, quod nescio, que scire non possum. Quod uidimus, inquit, et quod audiuimus , Ioannes dicit: hoc solum bene scire se dixit, quod audiuit et quod  uidit, qui in Christi pectore recumbebat. Ergo illi satis est audisse, mihi non est satis.

22. Sed quod ille audiuit, hoc mihi dixit: et quod audiuit a Christo, [c 1Kb] hoc nec ego possum negare uerum esse de Christo. Ergo quod audiuit, audiui: et quod uidit, uidi; ille enim uidit, quod uidit: non utique diuinitatem, que secundum naturam suam uideri non potest. Sed quia secundum naturam suam uideri non poterat, suscepit quod erat preter naturam diuinitatis; ut secundum naturam corporis uideretur. Denique et Spiritus sanctus in specie uisus est, sicut columba ; quia uideri diuinitas in sue claritatis ueritate non poterat.



CAPUT Iu.

 Non sufficere si credamus in Christo ueram carnem, nisi a diuinitate omnem cum ea confusionem, aliamue infirmitatem secludamus: neque si eumdem utriusque federis Deum dicamus, nisi ceternum ipsimet uerbum profiteamur: nec demum, si ante uirginem agnoscamus illum cepisse, nisi omni principio antiquiorem predicemus. Commendatur Petri confessio; et cur ille, loquentibus aliis, tacuerit, quamue pulchre idem postea responderit, exponitur.

23. Noli igitur et tu secundum naturam interpretari, quod preter diuinitatis naturam est. Nam etsi credas a Christo ueram 709 carnem esse susceptam, et offeras [d 90Kb] transfigurandum corpus altaribus;  non distinguas tamen naturam diuinitatis et corporis, et tibi dicitur: Si recte offeras, non recte autem diuidas, peccasti . Diuide quod meum, diuide quod suum uerbi est. Ego quod erat illius, non habebam: et ille quod meum est, non habebat. Suscepit quod meum est, ut impertiret quod suum est: suscepit non ut confunderet, sed ut repleret. Si credas susceptionem, affingas confusionem; Manicheus esse desisti, nec tamen Ecclesie filius esse cepisti.

24. Si credas susceptionem corporis, adiungas diuinitati compassionem: portionem utique perfidie, non perfidiam declinasti; credis enim quod tibi prodesse presumis: non credis quod Deo dignum est.

 25. Rursus si credas quia idem Deus et noui et ueteris Testamenti est, tempora autem uerbo eius et momenta premittas: tolerabilior ualentinus est, qui non secula ante Deum, sed deos putat esse, [a 1Kb] quod secula sunt; minoris enim sacrilegii est copulari diuinitati secula, quam preferri.

26. Si credas iterum quia Christus principium non sumpsit ex uirgine, sed tamen aliquod ante Christum estimes esse principium: in tempore distantia, [b 1Kb] de impietate contentio est; uirginis enim supparem negasti esse, non temporis. Ego autem et supparem uirginis secundum susceptionem corporis non negabo, et creatorem temporis confitebor. Quid enim proficis, si dicas quia Christus hec an illa sit creatura? Creatura mutatur, [c 1Kb] non  diuinitas adoratur.

27. Noluit se sic Christus agnosci, nec his tantum, que supra hominem sunt, meritis estimari. Denique cum interrogasset: Quem me dicunt esse homines ? cum alii dicerent Eliam, alii Hieremiam, aut unum ex prophetis; nullius sententiam predicauit: cum Petrus dixisset: Tu es Christus Filius Dei uiui ; hunc solum non immerito laudauit.

28. Ergo Ioannes dicit, Petrus dicit, Christus probauit, et tu non probas, Ariane? Nec Ioanni et Petro putas esse credendum, quos uel solos pro testimonio glorie sue Dominus noster iehsu Christus ad omnium fidem credidit abundare? Denique quasi ad testimonium ueteris et noui Testamenti Moyses  cum Elia adsciscitur, cum Ioanne Petrus frequenter adhibetur .

 29. Petrus dicit, Tu es ; non dicit: Tu esse cepisti. 710 Petrus dicit: Tu es Filius Dei; non dicit: Tu es creatura. Dixit hoc Ioannes. Si adhuc non credidisti, quia non intellexisti mysterium supra sapientiam recumbentis, repetiuit Petrus. Commendauit utrumque Christus, alterum iudicio, alterum mysterio; id enim addidit, ut legeres quod in Christi pectore recumbebat, et intelligeres quod eius caput, in quo principale omnium sensuum est, arcano quodam sapientie replebatur. Sed si non putas intelligendum esse mysterium, saltem noli impugnare iudicium. Laudatur Petrus, quia Dei Filium credidit, quem uidebat; quia se ab imperite plebis rudibus adhuc opinionibus separabat. Denique cum interrogasset Dominus, quid homines  de Filio hominis estimarent, cum diceretur uulgi sententia, Petrus tacebat.

30. Taces ergo, Simon, et respondentibus aliis, adhuc taces ; cum ipse sis primus, qui etiam non interrogatus interrogas: nec times, ne reprehendaris a Domino, quia non respondes interroganti? Ideo, inquit, non respondeo, quia non interrogor meam, sed alienam sententiam; legi enim: Ut non loquatur os meum opera hominum : opus autem est perfidorum perfidias predicare. Ergo taceo adhuc, quia nondum id quod sentio interrogor: non proferam labiis, quod animus non probauit. Erit tempus quando respondeam. Interrogabor et ipse quid sentiam, tunc demum respondebo quod meum est; meum est enim fidem loqui,  pietatem asserere, gratiam predicare.

31. Non igitur quasi pigrior sensu, uoce tardior tacet, nec quasi fastidiosus differt uocis obsequium: sed quasi [d 1Kb] cautus periculum uulgaris opinionis euitat, qui periculum non euitabat salutis. Denique in posterioribus habes quia exsiliuit e naui, ut occurreret Domino , non glorie cupidus, sed obedientie prematurus.

32. Hic ergo qui ante reticebat, ut doceret nos quod impiorum nec uerbum debeamus iterare: hic, inquam, ubi audiuit: uos autem quid me dicitis ? statim loci non immemor sui, primatum egit: primatum confessionis utique, non honoris; primatum fidei, non ordinis. Hoc est dicere: Nunc nemo me uincat, nunc mee partes sunt: debeo  compensare quod tacui, debet prodesse quod silui. Lingua mea non habet spinas; sine impedimento  fides debet exire. Dum alii cenum, aliene licet, prolate tamen impietatis euacuant, qui aut Eliam, aut Hieremiam, 711 aut unum ex prophetis Christum esse dixerunt ; habuit enim ista uox cenum, habuit ista uox spinas: dum alii, inquam, [a 1Kb] hoc lauant cenum, dum in aliis enodantur he spine, uox nostra Filium Dei Christum resultet. Mihi purus est sermo, cui nullas spinas expressa reliquit impietas.

33. Hic est ergo Petrus qui respondit pro ceteris apostolis, immo pre ceteris ; et ideo fundamentum dicitur, quia nouit non solum proprium, sed etiam commune seruare. [b 1Kb] Huic astipulatus est Christus, reuelauit Pater. Nam qui ueram generationem loquitur Patris, a Patre assumpsit, non sumpsit ex carne.



CAPUT u.

 Fidem hanc Ecclesie fundamentum esse ac ualere aduersus omnes hereses, qua in Christo diuina simul et humana generatio creditur. Duas illas generationes inuicem sibi non officere: sed que ad utramque pertinent, salua etiam in passione ac sepultura mansisse. Non ergo infirmitates corporis diuinitati attribuendas; cum hec a loco et tempore absoluta sit: et nichil nisi secundum carnem pati potuerit uerbum diuinum.

34. Fides ergo est Ecclesie fundamentum: non enim de carne Petri, sed de fide dictum est, quia porte mortis ei non preualebunt: sed confessio uicit infernum . Et hec confessio non unam heresim exclusit; nam cum Ecclesia multis tamquam bona nauis fluctibus sepe tundatur, aduersus omnes hereses debet ualere Ecclesie fundamentum.

 35. Dies me citius defecerit, quam nomina hereticorum diuersarumque sectarum; aduersum omnes tamen generalis ista est fides, quia Christus est Dei Filius, et sempiternus ex Patre, et natus ex Maria uirgine. Quem quasi gigantem sanctus Dauid propheta describit, eo quod biformis gemineque nature unus sit consors diuinitatis et corporis: qui tamquam sponsus, procedens de thalamo suo, exsultauit tamquam gigas ad currendam uiam . Sponsus anime secundum uerbum: gigas terre, quia usus nostri officia percurrens, cum Deus semper esset eternus, incarnationis sacramenta suscepit, non diuisus, sed unus, quia utrumque unus, et unus in utroque, hoc est, uel diuinitate uel corpore: non enim alter ex Patre, alter ex uirgine, sed idem  aliter ex Patre, aliter ex uirgine.

36. Generatio generationi non preiudicat, nec caro diuinitati; quia nec pignus Patri, nec uoluntas passioni, nec passio uoluntati, [c 38Kb] Idem enim patiebatur, et non patiebatur: moriebatur, et non moriebatur: sepeliebatur, et non sepeliebatur: resurgebat, et non resurgebat; quia corpus proprium suscitabat: quia quod cecidit, hoc resurgit: quod non cecidit, non resurgit. Resurgebat igitur secundum  carnem, que mortua resurrexit: non resurgebat secundum uerbum, quod non resolutum fuerat in terram, sed apud Deum semper manebat.

37. Ergo et moriebatur secundum nostre susceptionem 712 nature, et non moriebatur secundum eterne substantiam uite: et patiebatur secundum corporis susceptionem; ut suscepti corporis ueritas crederetur: et non patiebatur secundum uerbi impassibilem diuinitatem, quod totius exsors doloris est. Denique idem dicebat: Deus, Deus meus, respice in me: quare me dereliquisti ? quia secundum carnem relictus est, qui secundum diuinitatem nec deseri potuit, nec relinqui.

38 Idem etiam dicit: Longe a salute mea uerba delictorum meorum , hoc est, non capiatur, qui  audit: Quare me dereliquisti? sed intelligat quod secundum carnem ista dicantur, que longe a plenitudine diuinitatis aliena sunt. Aliena sunt enim a Deo uerba delictorum, quia aliena sunt et delicta uerborum: sed quoniam delicta aliena suscepi, etiam delictorum alienorum uerba suscepi; ut derelictum me a Patre Deo esse dicam, qui apud Deum semper sum.

39. Erat igitur immortalis in morte, impassibilis in passione. Etenim quasi Deum non cepit mortis erumna, et eumdem quasi hominem inferna uiderunt. Denique emisit spiritum , et tamen quasi arbiter exuendi suscipiendique corporis, emisit spiritum, non amisit. Pendebat in cruce, et omnia commouebat. Tremebat in ligno, quem totus  tremebat hic mundus. Erat inter supplicia, [d 1Kb] excipiebat uulnera, et regnum celeste donabat. Peccatum omnium factus, peccata generis abluebat humani. Postremo mortuus est, et secundo et tertio exsultans atque ouans dico, mortuus est; ut illius mors uita fieret mortuorum.

40. Sed nec sepulcrum quidem eius miraculo caret. Nam cum esset unctus a Ioseph, et in eius monumento sepultus , nouo opere quodam ipse defunctus defunctorum sepulcra reserabat: et corpus quidem eius iacebat in tumulo; ipse autem inter mortuos liber, remissionem in inferno positis, soluta mortis lege, donabat. Erat ergo caro eius in monumento, sed uirtus eius operabatur e celo. Ostendebatur omnibus per corporis ueritatem, quia non  caro erat uerbum, sed caro erat uerbi. Caro quidem gustauit mortem, sed impassibilis Dei uirtus: et si exuit corpus, nullum tamen de corpore Deo damnum.

41. Cur diuinitati attribuis erumnas corporis, et infirmum doloris humani et diuine connectis nature? Nunc anima, inquit, mea turbata est . Anima turbata est, non sapientia; immutabilis enim manebat sapientia, etsi circumdaretur amictu  carnis. Nam in illa serui forma erat ueri luminis plenitudo: et cum se exinaniuit, lumen erat. Denique dicebat: Ambulate dum lumen habetis . Et quando in morte fuit, in umbra non erat. Denique etiam in inferno positis uite lumen fundebat eterne. Radiabat etiam illic lux uera sapientie, illuminabat infernum, sed inferno non claudebatur. Quis enim locus est sapientie? Denique dicit iustus: Sapientia autem unde inuenta est? Quis autem locus est discipline? Nescit homo uiam eius, nec inuenta est inter homines .

713 42. Ergo nec in tempore, nec in loco [a 1Kb] Sapientia est, unde et tempus esse significat. Sed quomodo in tempore, que in principio erat? quomodo in loco, que apud Deum erat? Unigenitus Filius si  queritur, in sinu Patris euangelico spiritu reperitur. Numquid sinum Patris locum putatis? Et queritis quomodo nata sit, cum dicat propheticus uir: Nescit homo uiam eius ? Et secundum homines ortum eius estimatis, cum Iob dicat quod inter homines non sit inuenta? Et mortem tribuitis Sapientie, de qua abyssus dicit: Non est in me; et mare dicit: Non est mecum ? Non dicit celum, Non est in me, sed abyssus dicit, Non est in me. Non enim abysso, sed Patri dixit: In manus tuas commendo spiritum meum . Ipsa anima etsi fuit in abysso, iam non est; quia scriptum est: Quoniam non relinques animam meam in inferno, nec dabis sanctum tuum uidere corruptionem .

43. Mare ergo dicit: Non est mecum, hoc est, uita  nostra dicit fluctibus seculi inquieta. Non est enim inter homines caro eius, quia secundum carnem iam non nouimus Christum . Terra dicit: Non est mecum, quia resurrexit. Denique Angelus ait: Quid queritis uiuentem cum mortuis ? Et bene mare dixit: Non est mecum; quia super mare erat. Denique in mari et corporeis uestigiis ambulabat, quando et subiecto mari super mare Petrum ambulare precepit ; qui licet titubauerit, titubauit tamen non per imbecillitatem iubentis, sed per infirmitatem obedientis.

44. Ergo splendori glorie non permisceas nostre atramentum nature, non luci nebulam humane carnis offundas. Rursus passionem predicans, si nequaquam id quod est passibile recognoscas, pietatem  Domini refellisti, salutem tuam negasti. Unde amentes eos estimare debemus, qui audientes dicentem Dei Filium: Quid me cedis ? secundum naturam diuinitatis subiectum iniurie putauerunt. Dixit enim: Quid me cedis? sed cedem diuina natura non sensit. Dixit: Dorsum meum dedi in flagella, et maxillas meas in palmas: uultum autem meum [b 1Kb] non conuerti a confusione sputorum. . Dorsum dixit et maxillas et uultum, hoc est, humani corporis portiones. Quod enim caro uerbi  patiebatur uel manens in carne, Dei uerbum patiebatur carne, sicut scriptum est: Christo in carne passo ; in se utique pro corporis assumptione referebat; ut que nostra sunt, in se ipse susciperet, et suis circumuestiret humana.

45. Recte igitur secundum naturam suam et caro passa est, nec ea corporis passione uerbi [c 1Kb] natura mutata est; in ueritate enim nostra est resurrectio, et ideo in ueritate Christi passio predicatur.



714 CAPUT uI.

Pestringuntur hi omnes heretici, qui Christum uel in phantasmate passum, uel duas in se personas complexum dicunt, non secus ac qui uel a Dei Filio uerbum distinguunt, uel a carne non distinguunt diuinitatem, uel hanc tamquam imperfectam iniuriis corporis subiiciunt. Cum  autem horum omnium auctores sint ii, qui diuinitatem carnemque Domini unius nature esse fingebant, eos Niceni concilii auctoritatem falso uenditare ostendit Ambrosius, Christum in Scripturis tantum secundum humanitatem passum narrari patefaciens. Addit carnem ab eo propterea susceptam, ut quod peccauerat, in se redimeret; cum Deo et peccato nichil queat esse commune. Postremo quam absurda sint, que ex aduersariorum opinione sequantur, aperit.

46. Neque enim, quod quidam dicunt, in phantasmate passus est, quia nec in phantasmate super mare ambulauit, quod discipuli in Euangelio opinati esse produntur . Sed excusantur, quia: Nondum erat Spiritus datus ; nondum enim iehsu fuerat honorificatus . Nobis iam crucifixus est Christus et resurrexit: nobis  iam Spiritus datus est, qui assertor est ueritatis. Et discipuli quidem aliquando errauerunt, ne nos postea errare possemus. Ergo illorum error nobis proficit. Quasi homines errarunt, quasi discipuli crediderunt.

47. Et hos igitur qui in phantasmate uenisse Iesum predicant, et illos condemnare debemus, qui aduersa erroris linea non unum eumdemque Filium Dei dicunt: sed alium esse qui ex Deo Patre natus sit, alium qui sit generatus ex uirgine; cum Euangelista dicat quia uerbum caro factum est ; ut unum Dominum Iesum, non duos crederes.

48. Nonnulli etiam aliud Dei uerbum, aliud Dei Filium crediderunt: cum ipsum, qui in principio erat uerbum apud Deum Patrem, in sua propria uenisse  Euangelista testetur . Sunt autem qui tamquam ad unum prophetarum, ita ad Christum factum esse uerbum arbitrati sunt, non ipsum esse Dei uerbum. Sed de nullo prophetarum dictum est quia uerbum caro factum est. Nullus prophetarum abstulit peccata mundi. De nullo alio dictum est: Hic est Filius meus dilectus in quo complacui . De nullo prophetarum legimus quod sit Dominus maiestatis, quod de Christo Apostolus dixit quia Iudei Dominum maiestatis crucifixerunt .

 49. Sed dum hos redargnimus, emergunt alii qui carnem Domini et diuinitatem dicant unius esse nature. Que tantum sacrilegium inferna uomuerunt? Iam tolerabiliores sunt Ariani, quorum per istos perfidie robur adolescit; ut maiore contentione asserant Patrem, et Filium, et Spiritum sanctum unius non esse substantie; quia isti diuinitatem Domini et carnem substantie unius dicere tentauerunt. Deinde cum isti dicant quia uerbum in carnem, capillos, sanguinem et ossa conuersum est, et a natura 715 propria mutatum est; datur illis locus ut infirmitatem carnis ad infirmitatem diuinitatis, quadam facta diuine nature mutatione, detorqueant.

50. Sunt etiam qui in tantum impietatis prodierint, ut putent quia diuinitas Domini circumcisa est, et imperfecta  de perfecta facta est; et in ligno non caro, sed illa operatrix omnium substantia diuina in carnis specie coagulata pendebat. Quis autem non horrescat? Quis audiat quia non ex Maria uirgine, sed ex diuina substantia passibilem sibi carnem fecerit Dei uerbum? Quod asserendo eo prolabuntur, ut non ex tempore corpus Domini esse susceptum, sed ceternum Dei uerbo semper fuisse contendant.

51. Horum omnium auctores sunt, qui diuinitatem et carnem Domini unius nature fuisse dixerunt. Legi enim quod non crederem, nisi ipse legissem: legi, inquam, in cuiusdam libris sic positum, [a 1Kb] et organum, et eum a quo mouebatur organum, unius in Christo fuisse nature. Quod ideo posui, ut ex scriptis nomen deprehendatur auctoris; et aduertant,  quamuis exquisitissimis argumentis, et phaleratis sermonibus non posse uim ueritatis obduci.

52. Et hic mihi frequenter Niceni concilii tractatum se tenere commemorat. Sed in illo tractatu patres nostri non carnem, sed Dei uerbum unius substantie cum Patre esse dixerunt; et uerbum quidem ex paterna processisse substantia, carnem autem ex uirgine esse confessi sunt. Quomodo igitur Niceni concilii nomen obtenditur et noua inducuntur, que numquam nostri sensere maiores; cum utique Scripture dicant quia Christus secundum carnem passus est , non secundum diuinitatem: Scripture dicant quia uirgo in utero accipiet, et pariet Filium ? Accepit enim uirtutem, et peperit Filium, [b 1Kb] quem ex se ipsa suscepit.

53. Denique hoc etiam Gabriel proprio sermone declarat  dicens: Et quod nascetur ex te sanctum, uocabitur Dei Filius . Ex te, inquit, ut secundum hominem quod ex ipsa nasceretur, aduerteres; ex se enim generauit Maria, ut quod generaretur ex ipsa, in eo [c 1Kb] salua generationis Dominice prerogatiua,  corporis esset uera natura. Sed et Paulus dicit se predestinatum esse in Euangelium Dei: Quod ante, inquit, promiserat per prophetas de Filio suo, qui factus est ei ex semine Dauid secundum carnem . Et ad Galatas: Postquam autem uenit plenitudo temporis, misit Deus Filium suum factum ex muliere . Et ad Timotheum dixit: Memor esto Iesum Christum resurrexisse a mortuis ex semine Dauid .

54. Ergo ex nobis accepit, quod proprium offerret pro nobis, ut nos redimeret ex nostro: et quod nostrum non erat, ex suo nobis diuina sua largitate conferret. Secundum naturam igitur 716 se obtulit nostram, ut ultra nostram operaretur naturam. De nostro sacrificium, de suo premium est: multaque  in eodem et secundum naturam inuenies, et ultra naturam. Secundum conditionem etenim corporis in utero fuit, natus est, lactatus est, in presepio est collocatus, sed supra conditionem uirgo concepit, uirgo generauit: ut crederes quia Deus erat, qui nouabat naturam; et homo erat, qui secundum naturam nascebatur ex homine.

55. Neque enim, ut quidam interpretati sunt, natura ipsa uerbi mutata est, que immutabilis semper est, sicut ipse dixit: uidete, uidete me, quia ego sum, et non sum mutatus . Sed etiam Paulus dixit: Quia iehsu Christus heri et hodie, ipse est in secula , hoc est, qui non secundum naturam mutatus est carnis, sed immutabilis etiam in ipsa mutabili conditionis humane qualitate permansit.

 56. Didicistis igitur quia sacrificium de nostro obtulit. Nam que erat causa incarnationis, nisi ut caro que peccauerat per se redimeretur? Quod peccauerat igitur, hoc redemptum est. Non est ergo immolata diuinitas uerbi, quia non peccauerat diuinitas uerbi: et ideo non est uerbi natura [d 1Kb] in carnis conuersa naturam; quia immunis peccati diuinitas pro peccato, quod non fecerat, se non debebat offerre. Hoc enim in se obtulit Christus, quod induit: et induit, quod ante non habuit. Non igitur diuinitatis sue diuinitatem induit, in quo erat plenitudo diuinitatis eterne: sed carnem assumpsit, ut spolium carnis exueret, atque in semetipso et manubias diaboli crucifigeret, et trophea uirtutis erigeret.

57. Ergo [e 1Kb] si caro omnium et in Christo subiacuit iniurie, quomodo unius illam cum diuinitate dicitis  esse substantie? Si enim unius est substantie uerbum et caro, que de terra habet naturam, cur unius substantie asseratur uerbum atque anima, quam perfectam nature suscepit humane? Unius autem substantie est uerbum cum Deo secundum  paternam professionem, et ipsius Domini assertionem, qui ait: Ego et Pater unum sumus . Unius ergo substantie Pater cum terreno corpore predicatur. Et adhuc indignamini in Arianis, quia hi dicunt Filium Dei creaturam esse; cum ipsi dicatis Patrem unius cum creaturis esse substantie?

58. Quid autem aliud agitis ista dicendo, nisi ut aut limum Ade, terramque nostram diuine substantie comparetis, aut certe diuinitatem in terrene corruptele iniuriam transferatis. Dicendo enim quod uerbum caro et ossa factum est, in terram utique dicitis esse conuersum; quoniam caro et ossa de terris sunt.

59. Sic scriptum est, inquiunt, quia [a 1Kb] uerbum caro factum est . Scriptum est, non nego:  sed considera quid sequatur; sequitur enim: Et habitauit 717 in nobis, hoc est, illud uerbum quod carnem suscepit, hoc habitauit in nobis, hoc est, in carne habitauit humana; et ideo Emmanuel dictus est, hoc est, nobiscum Deus . Hoc ergo uerbum caro factum est, pro eo quod est, homo factus est. Sicut etiam in Iel dixit: Effundam de Spiritu meo super omnem carnem ; non enim super irrationabilem carnem, sed in homines futura promittitur gratie spiritalis effusio.

60. Quod si secundum litteram uos tenetis, ut putetis ex eo quod scriptum est, quod uerbum caro factum est, uerbum Dei in carnem esse conuersum; numquid negatis scriptum esse de Domino, quia peccatum non fecit, sed peccatum factus est . Ergo in peccatum conuersus est Dominus ? Non ita; sed quia peccata nostra suscepit, peccatum dictus est. Nam et maledictum dictus est Dominus, non quia in maledictum conuersus est Dominus, sed quia nostrum suscepit ipse maledictum: Maledictus enim, inquit, qui pendet in ligno . Miraris ergo quia scriptum est: uerbum caro factum est, cum caro assumpta sit a Dei uerbo; quando de peccato quod non habuit, scriptum est quia peccatum factus est, hoc est, non natura operationeque peccati, utpote in similitudinem carnis peccati factus: sed ut peccatum nostrum in sua carne crucifigeret, susceptionem pro nobis infirmitatum obnoxii iam corporis peccati carnalis assumpsit.

61. Desinant ergo dicere naturam uerbi in corporis  naturam esse mutatam; ne pari interpretatione uideatur natura uerbi in contagium mutata peccati. Aliud est enim quod assumpsit, et aliud quod assumptum est. uirtus uenit in uirginem, sicut et Angelus ad eam dixit quia uirtus Altissimi obumbrabit te . Sed natum est corpus ex uirgine; et ideo celestis quidem descensio, sed humana conceptio est. Non ergo eadem carnis potuit esse, diuinitatisque natura.



CAPUT uII.


Quod libris superioribus hunc addiderit, excusat: deinde ubi rationes eorum, qui animam a Christo negabant esse susceptam, ineptas demonstrauit, eamdem anime susceptionem Scripture astruit testimoniis; tum exposito cur animam a Domino non pretermissam oportuerit, eosdem uano timore agitari ostendit. Quomodo metuere aut proficere dicatur Christus; neque tamen periculum sit, ne diuidatur, uel tetras uideatur induci: quod ultimum in eos ipsos retorquetur.

62. Possem latius persequi, sed uereor ne hec ipsa aliquibus aut superflua aut prolixa uideantur. Fortassis enim dicat aliquis: Nonne de Patris et Filii diuinitate quinque illis, quos scripsisti, libris conclusurum te esse promiseras? Sed quid faciam,  cum quotidie nouas seminent questiones? Non preterit sponsio, sed astringit obiectio. Nam quemadmodum potest finis esse responsi, si modus nullus obiecti sit?

63. Et tamen de Patris et Filii diuinitate consummaturum responsionem in superioribus me spoponderam: hoc autem libro de incarnationis 718 Dominice sacramento plenior, sicut debuit, facta digestio est. Nam cum illud quod ait Dominus: Tristis est anima mea usque ad mortem ; et infra: Pater meus, si possibile est, transfer a me calicem hunc: sed tamen non sicut ego uolo, sed sicut tu uis ; non ad Spiritus sancti compassionem, sed ad rationabilis assumptionem anime et nature humane refertur affectum, consequens est ut  per assertionem Dominici sacramenti et plenitudinem nature humane fuisse astruamus in Christo, et ab infirmitatis preiudicio Spiritum sanctum separemus. Non est enim obnoxius infirmitati, qui non est obnoxius passioni.

64. Quero igitur qua ratione [b 1Kb] animam putent quidam a Domino Iesu non esse susceptam; an quia metus est ne sensu Christus laberetur humano? Dicunt quippe quia concupiscentia carnis legi mentis repugnet . Sed qui hoc ait, tantum abest ut Christum putauerit lege carnis in peccati uincula fuisse deducendum; ut ipse in estu positus fragilitatis humane, per Christum sibi subueniri posse crediderit dicens: Infelix ego homo! quis me liberabit de corpore mortis huius? Gratia Dei per Iesum  Christum Dominum nostrum . Qui ergo alios a carnis lubrico uindicabat, numquid formidare poterat, ne etiam ipse dominatu quodam carnis istius uinceretur?

65. Sed carnis istius, sicut uolunt, formidabat, illecebras. Ergo et carnis susceptionem declinare debuerat; ne ad lubricum traheretur erroris. Sed quomodo lubricum poterat timere peccati, qui peccatum remissurus aduenerat? Et ideo cum susceperit  carnem hominis, consequens est ut perfectionem incarnationis plenitudinemque susceperit; nichil enim in Christo imperfectum. Suscepit itaque carnem, ut resuscitaret: assumpsit animam, sed animam perfectam, rationabilem, humanam assumpsit atque suscepit.

66. Nam quis potest negare quod susceperit animam, cum ipse dicat: Animam meam pono pro ouibus meis? Et iterum: Propterea me Pater diligit, quia ego pono animam meam, ut iterum sumam illam . Non per parabolam hoc dicitur, nec perfunctoria significatione, in qua aliud dicitur, et aliud intelligitur, sicut illud: Neomenias et sabbata uestra odit anima mea : licet etiam illud ad Christi animam possit referri, que ideo posita est, ut aboleret Iudaice superstitionis errorem, et unius sacrificii institueret ueritatem.

 67. Sed de hoc dubitent prophetico, euangelicum hoc refutare non possunt de anime proprietate dictum; cum de morte Domini et resurrectione sit dictum; denique addit: Nemo tollit eam a me, sed ego pono eam a me ipso. Potestatem habeo ponendi animam meam, et potestatem habeo iterum sumendi eam . Eamdem igitur ponit, quam suscepit. Suscepit dico; non enim uerbum ipsum Dei uiuum in sua carne ad nostre anime uicem factum est: sed sicut carnem nostram, ita et animam nostram perfectam nature humane assumptione suscepit. Assumpsit, 719 inquam, animam, ut incarnationis sue benediceret sacramento; suscepit affectum meum, ut emendaret.

68. Quid autem opus fuit carnem suscipere sine anima; cum utique insensibilis caro, et irrationabilis  anima nec peccato sit obnoxia, nec digna premio? Illud ergo pro nobis suscepit, quod in nobis amplius periclitabatur. Quid autem mihi prodest, si totum me non redemit? Sed totum me redemit, qui ait:  Mihi indignamini, qui totum hominem sanum feci in sabbato ? Totum me redemit, quia in uirum perfectum fidelis non ex parte, sed totus resurgit.

69. Desinant ergo isti misericordes timere, ne Christus carnem suam, uel animam perfectam sensumque hominis non potuerit gubernare, qui etiam illum asine pullum, quem ante nemo sederat , gubernauit. Qui plantauit aurem, non audiet ? Qui alios regebat, se regere ipse non poterat? Qui peccata donabat, peccatum ipse faciebat? Desinant nimium solliciti isti, tamquam pedagogi Christi, uereri ne etiam in ipso concupiscentia carnis legem mentis oppresserit, que non oppressit in Paulo, sed tantummodo repugnauit . Athleta Christi uictorias mentis numerat sue. hi trepidant ne caro titubauerit in Domino,  que uicit in seruulo?

70. Non uult pro se timere nos Christus, non uult pro se flere nos Dominus. Denique dicit: Filie Hierusalem, nolite me flere, uos ipsas flete . Et istis dicit: Nolite mihi timere, uobis timete. An non audistis dicentem Dauid: Dominus illuminatio mea et salus mea, quem timebo? Dominus defensor uite mee, a quo trepidabo ? et alibi: Non timebo quid faciat mihi homo ; et alibi: Non timebo quid faciat [a 1Kb] mihi caro .

71. Dicit ergo: Ego lapsum nature humane timere potui, quem homo ipse non timuit: Deus igitur ante carnem, Deus in carne, perfectionem nature assumpsi humane: suscepi sensum hominis,  sed non sum sensu carnis inflatus. Sensu hominis animam meam dixi esse turbatam: sensu hominis esuriui: sensu hominis rogaui, qui rogantes exaudire consueui: [b 4Kb] sensu hominis profeci, sicut scriptum est:  Et iehsu proficiebat etate et sapientia et gratia [a 1Kb] apud Deum et homines .

72. Quomodo proficiebat Sapientia Dei? Doceat te ordo uerborum. Profectus est etatis, 720 et profectus sapientie, sed humane est. Ideo etatem ante premisit, ut secundum hominem crederes dictum, etas enim non diuinitatis, sed corporis est. Ergo si proficiebat etate hominis, proficiebat sapientia hominis: sapientia autem sensu proficit, quia a sensu sapientia. iehsu autem proficiebat etate et sapientia. Quis sensus proficiebat? Si humanus, ergo et ipse susceptus est: si diuinus, ergo mutabilis per profectum. Quod enim proficit, utique mutatur in melius: sed quod diuinum est, non mutatur: quod ergo mutatur, non utique diuinum. Sensus igitur proficiebat  humanus; sensum ergo suscepit humanum.

73. Et ut sciamus quia secundum hominem loquebatur, premisit supra dicens: Puer autem crescebat et confortabatur et implebatur sapientia; et gratia Dei erat cum illo . Et puer, nostre nomen etatis est: nec confortari uirtus poterat Dei, nec crescere Deus, nec altitudo sapientie Dei, nec plenitudo diuinitatis impleri. Que igitur implebatur, erat non Dei, sed nostra sapientia. Nam quomodo implebatur, qui ut omnia [b 1Kb] impleret descendit ?

74. Per quem autem sensum Esaias dixit, patrem puer nesciebat aut matrem? Scriptum est enim: Priusquam sciat puer patrem aut matrem, accipiet uirtutem Damasci et spolia Samarie . Sapientiam enim Dei futura et occulta non fallunt:  expers autem agnitionis infantia, per humanam utique imprudentiam, quod adhuc non didicit, ignorat.

75. Sed uerendum est, inquis, ne si duos principales sensus aut geminam sapientiam Christo tribuimus, Christum diuidamus. Numquid cum et diuinitatem eius adoramus et carnem, Christum diuidimus? Numquid cum in eo imaginem Dei, crucemque ueneramur, diuidimus eum? Apostolus certe, qui de eo dixit: Quoniam etsi crucifixus est ex infirmitate nostra, uiuit tamen ex uirtute Dei ; ipse dixit quia non diuisus est Christus. Numquid etiam cum dicimus quia animam rationabilem et intellectus nostri suscepit capacem, diuidimus eum ?

76. Non enim ipse Deus uerbum pro anima rationabili et intellectus capaci in carne sua fuit, sed animam  rationabilem et intellectus capacem, et ipsam humanam, et eiusdem substantie, cuius nostre sunt anime, et carnem nostre 721 similem, eiusdemque cuius caro est nostra substantie, suscipiens Deus uerbum, perfectus etiam homo fuit, sine ulla tamen labe peccati; quia peccatum ipse non fecit, sed pro nobis peccatum factus est; ut nos essemus iustitia Dei [c 1Kb] in ipso . Caro ergo ipsius et anima  eiusdem cuius anima nostra caroque substantie est.

77. Nec timeo [d 1Kb] ne tetrada uidear inducere, nos enim uere solam, qui hoc asserimus, colimus Trinitatem. Non enim Christum diuido, cum carnis eius diuinitatisque distinguo substantiam; sed unum Christum cum Patre et Spiritu Dei predico, et illos magis qui carnem Christi unius cum diuinitate eius dicunt esse substantie, tetrada inducere demonstrabo. Non enim quod eiusdem substantie est, unus, sed unum est, nam utique Filium eiusdem cum Patre substantie confitentes in tractatu concilii Niceni, non unam personam, sed unam diuinitatem in Patre et Filio crediderunat.

78. Ergo cum dicunt eiusdem carnem, cuius et Filius Dei erat, fuisse substantie, ipsi quod nobis obiiciunt  ineptiis uane assertionis incurrunt, ut diuidant Christum. Itaque quartum increatum, quod adoremus, inducunt, cum sola increata sit diuinitas Trinitatis.



CAPUT uIII.

Contra catholicam hanc sententiam, Filium qui generatus est, Patri qui generauit, equalem esse, opponentibus aduersariis genitum cum ingenito eiusdem nature esse non posse; respondetur uoces genitum atque ingenitum que in Scripturis non leguntur, ab iis hic induci, cum illas naturam et substantiam ideo repudient, quod eas in iisdem Scripturis negent exstare. Tum etiam in Deo naturam ac substantiam esse ex sacris codicibus euincitur.

79. Concluseram librum: sed religionis fuit [e 1Kb] ne  preteruecti uideremur, quod soluere nequiremus. Nam cum dudum audierint quidam, dicentibus nobis, Filium Dei, qui generatus sit, Patri qui generauit, inequalem esse non posse, quamuis ille generatus sit, iste generauerit, quia generatio non potestatis est, sed nature: aduersus illam quidem questionem uocem sibi arbitrantur occlusam: sed tergiuersatione damnabili in eodem loco uestigium uertunt; ut putent mutationem fieri questionis, mutatione sermonis, dicentes: Quomodo possunt ingenitus et genitus esse unius nature atque substantie?

80. Ergo ut respondeam, clementissime Imperator, per te mihi proposite questioni; primum omnium ingenitum in Scripturis diuinis nusquam inuenio: non legi, non audiui. Cuius igitur mutabilitatis  sunt homines istiusmodi, ut nos dicant ea usurpare, que non sunt scripta; cum ea que sunt scripta, dicamus: et ipsi obiiciant quod scriptum non sit? Nonne ipsi sibi aduersantur, et auctoritatem calumnie sue derogant?

722 81. Dicunt etenim non esse scriptum Dei esse substantiam atque naturam; cum utique Filium Dei Patris esse splendorem glorie, et characterem  substantie eius Scriptura testetur , et multos alios de diuina dixisse substantia in alio libro plenissime ostenderimus .

82. Naturam quoque diuinam quis abnuat; cum Petrus apostolus in epistola sua scripserit, id operatam Domini misericordiam per passionem crucis, ut nos, inquit , faceret diuine consortes nature? Sed etiam alibi Paulus scripsit: Sed tunc quidem ignorantes Deum, his qui natura non sunt dii, seruistis . Ita enim et in Grecis codicibus inuenimus, quorum potior auctoritas est.

83. Quid igitur agunt, qui negant naturam esse diuinam, nisi ut iam non solum Filio calumnientur, sed etiam Patri? Si enim negatur natura Deus esse, ergo per gratiam est, ut homines: aut certe falso  creditur, ut demones, quorum simulacra Dei appellatione donantur. Sed Apostolicam auctoritatem sequamur, ut dicamus in simulacris naturam non esse diuinam. Si ergo in simulacris non est, non est in demoniis: superest ut in Deo diuina sit natura atque substantia .

84. Docuimus igitur apostolica auctoritate recte de Deo Patre dici quod natura sit Deus; accipiant nunc quod eadem Dei Patris sit natura que Filii est, eadem sit et Spiritus sancti; ne forte itidem dicant: Naturam quidem legimus esse diuinam, nature autem diuine non legimus unitatem. Sed cum ipse Filius dixerit: Ego et Pater unum sumus ; unitatem diuinitatis probauit. Cum dixerit: Omnia que Pater habet mea sunt ; et infra:  Pater, omnia mea tua sunt, et tua mea ; asseruit unitatem. Cum dixit: Pater qui in me manet, [a 1Kb] ipse et opera que ego facio, ipse facit ; unitatem euidentissime declarauit.

85. Deinde Petrus unam naturam ostendit esse diuinam: Ut nos, inquit, faceret diuine consortes nature . Potuit enim sic dicere, si aliter estimasset; potuit, inquam, sic dicere: Ut nos faceret diuinarum consortes naturarum; maxime cum per Filium in nature diuine consortium transeamus. Numquid potest donare, quod non habet? Ergo non est dubium quia de eo, quod habet, donat; et ideo habet naturam diuinam, qui consortia diuine donat nature.

86. Apostolus quoque Paulus dicendo: Qui natura  non sunt dii ; ostendit unam ueri Dei esse naturam. Namque et ipse potuit dicere: Qui naturis non sunt dii, si sciret pluralitatem diuine esse nature, ut alia esset in Patre, alia in Filio, alia in Spiritu sancto. Dicendo ergo: Natura non sunt dii; unitatem nature expressit diuine.

87. Quid est autem natura Deum esse, nisi uerum  Deum esse? sicut ad Thessalonicenses dixit: Quomodo conuersi estis ad Deum a simulacris seruire Deo uiuo et uero ? Illi enim dii esse simulantur, natura autem Deus uiuus et uerus est. 723 Nam et in ipso usu nostro est adoptiuus Filius, et uerus Filius. Adoptiuum Filium non dicimus Filium esse natura: sed eum dicimus natura esse, qui uerus est Filius.

88. Ergo et naturam et substantiam esse diuinam probauimus lectione: unitatem quoque non pluralitatem diuine esse nature apostolica auctoritas demonstrauit.



CAPUT IX.

Dum ingenitum Patrem, quod in Scriptura non legerunt heretici, sibi concedi uolunt, eos contentionis  studium patefacere. Fatendum tamen id scriptum esse, sed apud Arium, cui opponitur Apostolus. Retorquetur eorum obiectio contra ipsos, et uox ingenitus etiam creature communis asseritur. Mox explicato aduersariorum ratiocinio, reponit Ambrosius uocibus geniti atque ingeniti non naturam significari, sed qualitatem. Adductis exemplis hoc fuse probat, sed in eo presertim longior est, ut ex diuersis initiis eamdem substantiam exoriri posse palam faciat.

89. Nunc illi asserant ubi ingenitum Patrem legerint. Sed si dialectico more concedi sibi id postulant, ut quod lectum non sit pro lecto usurpent, produnt se contentionis [b 1Kb] studio differri, non cognitionem querere ueritatis. Namque in ipsa dialectica si non concedatur, quod concedi sibi postulant, quo aditum contentionis  inuenire desiderant, principium inuenire nequeunt disputandi. Et hoc ibi, ubi contentio est magis de disputationis argutiis, quam de examine ueritatis. Hec est enim dialecticorum gloria, si uideantur expugnare uerbis et refellere ueritatem: et contra definitio fidei est, ut ueritas, non uerba pendantur. Denique uerba philosophorum excludit simplex ueritas piscatorum.

90. Que igitur ista assertio est, ubi si non donauero eis uerbum ingeniti, assertionis principium inuenire non possunt? Ubi ergo legerint, demonstrent.

91. Exciderat animo: nunc redeo in memoriam. Lectum est, inquiunt; nam Arius dixit ingenitum Patrem, et genitum et creatum [c 1Kb] Filium. En quo  auctore contra apostolica scripta contendant: contendant tamen, si modo se Arii discipulos esse fateantur. Nam quomodo negant magistrum, cuius inuentum sequuntur?

92. Sed si illi [d 1Kb] hoc dicunt, quod Arius: iustius ego debeo dicere, quod Apostolus dixit . Patrem enim dixit, non ingenitum nominauit:  Filium dixit, et genitum Filium dixit. Quod legi, non nego; immo libenter usurpo: quod non legi, usurpare non debeo. Sed tamen, quod in dialectica non faceremus, usurpent; si non et forte dicant quia genitum non legimus Patrem sicut Filium, ideo ingenitum estimare debemus.

93. Intelligitur hoc, ergo non legitur. Sed si intelligitur, nec Spiritum sanctum genitum legi: 724 ergo et Spiritus, quia genitus non est, ingenitus utique secundum uestram sententiam nominandus est. Si igitur ingenitum dicitis et genitum non posse unius esse substantie; superest ut de Patre et Spiritu sancto, quia nec Patrem genitum legimus, nec Spiritum sanctum, unitatem diuine nature et substantie non negetis. Si enim in eo est uis omnis  uestre disputationis, quod ingenitus et genitus non possunt esse unius nature: ergo qui non est genitus, cum eo qui non sit genitus, unius nature atque substantie est. [a 1Kb] Et si ideo putatis Patrem maiorem esse, quia genitus non est; numquid et Spiritus sanctus maior est Filio?

94. Multa possunt et innumera exempla suppetere, ut de eo quod genitum non sit, dicatur ingenitum. Nam et mundum [b 1Kb] plerique ingenitum esse dixerunt, et materiam rerum omnium, quam Greci hylen dicunt, quasi siluam materialem, ingenitam esse memorarunt. uident igitur in hoc uerbo prerogatiuam quamdam potestatis esse non posse, nisi forte hoc uerbo sibi honorare Deum uidentur, quo philosophi mundum putauerunt esse donandum.  Numquid ergo sic ingenitus Pater, sicut mundus? Absit. Aut hic solus Deum decet sermo, cum Deus ultra sermonum omnium sit ambitum. Nihil igitur pretiosum Deo in eo sermone, qui communis possit esse cum ceteris.

95. Sed tamen quemadmodum uultis, inestimabilis sit huius prerogatiua sermonis, que non auctoritate aliqua designatur, sed uestro estimatur arbitrio. Quo igitur hoc proficit, ut ex uerbo uelitis facere inter Patrem et Filium distantiam nature, distantiam potestatis? Ingenitus, inquit, et genitus non possunt unius esse nature atque substantie; aut, quemadmodum interdum dicunt, inoperatus et factus non sunt unius nature. Neque enim discretionem faciunt ingeniti et inoperati, neque distantiam uolunt esse  inter genitum uel creatum, modo ut creaturam Filium dicant.

96. Dicunt ergo quia Pater omnem causam, hoc est , sicut Greci dicunt, supergressus, cum ex alio creatus non sit, non sit filius; cum utique substantia sit, non aliunde principium habens uel causam, ex qua sit: et ideo, inquiunt, alia talis substantia esse non  potest, quia omnia ex Patre Deo habent subsistendi causam. Unde non esse uerisimile dicunt, ut Filius quia ex Patre est, et ex se causam non habeat ut sit, sed ex Patre, similis sit Patri: cum Pater ex alio causam non habeat, Filius autem, ut ipsi allegant, esse non potuerit, nisi hoc ipsum ex Patre ut esset, acceperit.

97. Ideoque ingenitum et genitum dicunt esse dissimilem; quasi uero, quod alibi sepe iam dixi, generatio potestatis sit, non nature. Cum enim dico genitum, non proprietatem nature, sed significationem generationis expressi; et hoc exemplis euidentioribus approbabo. Nam si generaliter dicam Filium, nec 725 addam cuius, potest intelligi et filius hominis, et filius iniquitatis, et filius pestilentie, et filius diaboli, sicut de Iudeis Scriptura testatur  : et quod in usu est, et fetus pecudis, et pulli columbarum. Et ideo in appellatione filiorum non est expressio significata nature. At uero si naturam designare desidero, aut hominem nuncupabo, aut equum nominabo, aut auem dicam, ut natura possit intelligi.

98. Ita ergo si naturam cupio designare diuinam, Deum uerum debeo nominare. Cum autem Filium dico, generatum significo: cum Patrem quoque dico, generasse declaro. Non ergo hinc nature discretionem facias, cum sit hoc significatorium generantis et geniti: significatoria autem huiusmodi exprimunt substantie qualitatem; multi enim, ut dixi, filii, sed diuersitas filiorum: alius per naturam, alius per gratiam.

 99. Multe creature inuisibiles et uisibiles: inuisibiles, ut Principatus et Potestates, Throni et Dominationes: uisibiles, ut sol, luna, stelle, homo, terra. Ergo diuerse species, et diuerse creaturarum substantie sunt. Itaque si uelis proprietatem creature alicuius exprimere, aut solem, aut lunam nominabis, aut stellas: et sic intelligitur quid sit, quod significandum putaueris.

100. Ceterum si factum dicas aut creatum, quod interdum Filium dicunt; quia multa facta et creata sunt, non proprietatem substantie uideris significasse, sed speciem qualitatis. Aliud enim substantia, aliud qualitas est. Denique [c 6Kb] diximus et alibi, ita interpretatos Latinos, ut substantiam dicerent. autem Dei cum dicitur, quid aliud significatur,  nisi Deum semper esse? Quod littere ipse exprimunt, quoniam uis diuina , hoc est, cum sit semper, dicitur, unius littere mutato ordine propter sonum et compendium decoremque sermonis. Ergo , quod semper sit Deus, significat: ingeniti autem, ut tu uis, uel geniti appellatio [d 37Kb] quomodo sit, declarat, hoc est, quod non ex alio sit  Pater, nec ex se Filius. Species hic uidetur esse diuersa. Species utique distincta, sed indistincta diuinitas.

101. Queris quomodo hoc probari possit? Etiam in creaturis ostendam [a 1Kb] diuersam speciem, diuersa initia in plerisque, et unam esse substantiam, et de Scripturis exempla proferam. Itaque si in his que mortalia sunt, hoc potest conuenire; quemadmodum Patris et Filii et Spiritus diuinitati legem cuiusdam necessitatis imponunt?

102. Omnia nempe uolatilia que eiusdem generis uidentur, eiusdem utique et nature sunt, ut aquilarum unum genus et una natura est, uulturum similiter, et ceterorum secundum genus suum uolatilium. Quemadmodum autem ceperint esse uolatilia, tres species reperimus, et ortus eorum causas legimus  esse diuersas. 726 Scriptum est enim dixisse Deum: Producant aque repentia animarum uiuentium. et uolatilia uolantium . Et paulo post, cum paradisum fecisset Deus, et posuisset in eo hominem, scriptum est, quia figurauit Deus de terra bestias agri, et uolatilia celi . Significantur ergo uolatilia hoc loco figurata de terra. Supra quoque legisti quia dixit Deus auibus: Crescite et multiplicamini ; utique ex coitu maris et femine generationis incrementa precipiens. Itaque aduertimus etiam que unius generis sunt, diuerso modo esse cepisse: alia de aquis, alia de terra, alia de maris et femine generatione; et unius tamen hec esse nature, dissimilitudinemque substantie non habere.

 103. Quid uero tam unius nature, quam caro nostra cum Dominici corporis ueritate? Diuersis tamen utraque ducta causis, diuersis orta principiis est. Caro enim Domini Spiritu in uirginem superueniente  generata, non exspectauit uirilis femineique coitus solemne commercium: caro uero nostra, nisi uirilis iuxta femineusque sexus genitalia sulcis naturalibus obducat semina, intra uiscera nescit materna formari; et tamen cum generationis fuerit causa diuersa, carnis tamen in Christo cum hominibus omnibus una natura est.

104. Partus enim uirginis non naturam mutauit, sed generandi usum nouauit. Denique caro de carne nata est. Habuit ergo de suo uirgo, quod traderet; non enim alienum dedit mater, sed proprium e uisceribus  suis contulit inusitato modo, sed usitato munere. Habuit igitur carnem uirgo, quam nature solemnis iure transcripsit in fetum. Eadem igitur secundum carnem generantis Marie, genitique natura, nec dissimilis fratribus; quia dicit Scriptura, ut per omnia similis fratribus fieret . Similis utique Dei Filius nostri non secundum diuinitatis plenitudinem, sed secundum anime rationabilis,  et ut expressius [b 1Kb] dicamus, humani nostrique corporis ueritatem.

105. Quid autem de ipso loquamur Adam, qui cum sit formatus e limo terre, generauit utique filios sue consortes nature, participes generis, successionis heredes ? Diuersa quidem in filiis et parente principia, sed humane conditionis una natura; nec tamen dissimilitudo ortus similitudini substantie preiudicauit. Similis ergo filius patri etiam in his, que propter humane conditionis fragilitatem similitudinis plenitudinem habere non possent: quomodo ergo Dei Patris dissimilis Filius uerus?



727 CAPUT X.

A superioribus eos non discrepare, qui Filium Patri similem agnoscentes, eiusdem substantie inficiantur. Non  enim posse inter eos accidentalem aut partialem intercedere similitudinem; cum huiusmodi similitudines puris hominibus cum Deo tribuantur, at Filio cum Patre nature sit similitudo, cuius et perfecta imago est. Nihil ergo uocem ingenitum catholicis obstare, sed hereticorum prodere perfidiam; quippe qui dum uocem in Scriptura ignotam usurpabant, omnipotentiam que illis personis ibi tribuitur, negabant.

106. Sed plerique eamdem sectam sequentes, disputationis genere discordare se putant ab his, qui dissimilem Patri per omnia Filium dicunt. Ideo horum quoque qui similem dicunt Filium, sed non unius substantie cum Patre, ineptias discutiamus.

107. Sed que non unius nature sunt, diuerse sunt utique atque distantis: et que distantis nature, consequens est ut similia esse non possint;  nisi forte secundum speciem similia dicas, dissimilia secundum ueritatem. Nam et lactis et niuis et cygni [c 1Kb] albentis concolor species est, sed discrepantiam seruat distantis nature; nec differentia naturarum specierum similitudine coloratur.

108. Quomodo ergo isti similem dicunt Patrem et Filium, qui unitatem substantie negant? An secundum formam et figuram et colorem similem putant? Sed hec corporis sunt, hec compositionem quamdam indicant. Quomodo autem [d 1Kb] inuisibili similitudinem secundum colorem aptamus aut formam? Aut quomodo creatura potest esse similis increato? Quomodo splendor glorie, et character substantie eius ; si diuersa gloria, ut illi dicunt, diuersa substantia est.

 109. Secundum gloriam, inquiunt, et operationem similis est, et propterea imago Dei dicitur Filius. Ergo si per aliqua, non per omnia similis, pro parte similis, pro parte dissimilis. Huic autem propositioni consequens est, ut si ex parte similis, non in toto est, pro parte sit Dei imago composita: ac per hoc sequitur, ut et ipse compositus uideatur, cuius sit imago composita. Composita autem si ex parte  similitudinem seruet, imago eius ex parte similis esse non possit.

110. Sed qui similem secundum unitatem nature negant, similem ceteris arbitrantur. Solent enim dicere: Cur putatis quia multum dedit Scriptura Filio, quia imaginem dixit; cum ipse Deus dixerit hominibus: Estote sancti, quoniam et ego sanctus sum ? Et Filius dixerit: Estote perfecti, sicut et Pater uester qui in celis est, perfectus est ? Nec intelligunt eo ipso astrui: 728 quia non secundum partem, sed secundum plenitudinem diuinitatis et perfectionem similis sit Filius Patri. Denique si multi similes, cur solus Filius imago inuisibilis Dei dicitur, et character substantie eius; nisi [a 1Kb] quia in eo nature eiusdem unitas, et eius maiestatis expressio est?

 111. [b 18Kb] Alia enim secundum imitationem similitudo, alia secundum naturam: quod propositorum exemplorum etiam uerba indicant; dicit enim Scriptura: Estote sancti; ut id fiant per imitationem. Hominibus ergo dicitur: Estote, quia non sunt: de se autem dicit Deus, quia sanctus sum; non utique proficiente processu, sed manente natura. Deinde ait Sapientia: Estote perfecti; ut incipiant habere, quod non habent. De Patre autem dicit: Sicut Pater uester, qui in celis est, perfectus est. Est ergo perfectus Pater, qui semper est. Ideo eius uel Grece, quod sit semper; uel Latine, quod in suo maneat, nec ope subsistat aliena, appellatur substantia.

112. Sanctus ergo Pater, et perfectus Pater,  sanctus etiam et perfectus Filius, quasi imago Dei. imago autem Dei, quia omnia que sunt Dei, uidentur in Filio, id est, sempiterna diuinitas, omnipotentia atque maiestas. Talis ergo qualis est Deus, sua uidetur in imagine. Unde oportet ut imaginem eius talem credas, qualis est Deus. Nam si imagini detrahas, et utique ei, cuius imago est, uidebitur esse detractum: si minorem imaginem credas, minor Deus apparebit in imagine. Qualem enim estimaueris imaginem, talis tibi uidebitur is, cuius inuisibilis est imago. Dixit imago: Qui me uidet, uidet et Patrem . Et qualem estimaueris eum, cuius imaginem esse Filium credis; talis tibi necessario Filius estimandus est. Unde quia increatus  Pater, increatus et Filius; quia non minor Pater, non minor Filius; quia omnipotens Pater, omnipotens Filius.

113. Dictum est igitur, etiamsi usurpent quod non legunt, ut ingenitum dicant; eo uerbo tamen nichil impediri quominus unius nature atque substantie Christum cum Patre esse credamus. Quod si unius nature, utique unius potentie.

114. Qui quidem locus haud difficilior est ad refellenda studia perfidorum. Quomodo enim negant omnipotentem Christum, quod scriptum est, qui uolunt usurpare, quod non docent scriptum? Omnipotentem etenim Christum supra docuimus , et in Ioannis euangeliste Apocalypsi, [c 1Kb] et in Zacarie prophetia, et in Euangelio significatum. Que si quis recensenda putat, superiora  reuoluat et repetat.

115. Tamen quod ibi propter congestionem testimoniorum pene preterii, dicant de quo putent dictum, quod Amos prophetauit; sic enim scriptum est: Dominus qui attigit terram, 729 et mouet eam, et lugebunt omnes commorantes in ea. Et [d 1Kb] ascendet sicut flumen Aegypti, quia edificat super celum ascensionem suam, et repromissionem suam super terram confirmat: qui aduocat aquam maris, et effundit eam super faciem terre, Dominus omnipotens nomen est ei. Nonne hec omnia in Filium intelligunt conuenire, qui terram descendens tetigit, in passione commouit, de terris ascendit in celum, et super terram descendit e celo, sicut ipse promiserat?

116. Sed quid de Filio laboro, cum etiam Spiritum  omnipotentem Scriptura testetur? Scriptum est enim: 730 uerbo Domini celi firmati sunt, et Spiritu oris eius omnis uirtus eorum . Et de Sapientia scriptum est quia habeat in se omnipotentem Spiritum; dicit enim Salomon: Quia omnium artifex docuit me Sapientia . Est enim in ea Spiritus intelligentie, sanctus, unicus, multiplex, [e 1Kb] subtilis, bene mobilis, disertus, immaculatus, manifestus, inuiolabilis, bonum amans, acutus, prouidens, possibilis, munificus, benignus, stabilis, integer, sine sollicitudine, qui omnia potest, omnia spectans, et per omnia penetrans spirituum intelligibilium.





FRAGMENTUM AMBROSIANUM EX THEODORETO DESUMPTUM, POLYMORPHI DIALOGO II. *
 [1Kb]


.


, , , , , . . , , , , , ,   , , , , , , , .

, , , . , , , ,  ,  , . , , 731 , .

, , , , ,  , , , . ,  , ,  , ,   , , , , , .

 , , . , , , , , , , .

, , , , , , , , ,  , , , , .



730 Sancti Ambrosii episcopi Mediolanensis in Expositione fidei.


Confitemur Dominum nostrum Iesum Christum, Filium Dei unigenitum, ante omnia secula sine principio ex Patre genitum secundum diuinitatem: in nouissimis uero diebus ex sancta uirgine Maria eumdem incarnatum esse, perfectumque hominem ex anima rationali et corpore assumpsisse, consubstantialem Patri secundum diuinitatem, et consubstantialem nobis secundum humanitatem. Duarum enim perfectarum naturarum unio facta est ineffabiliter. Ideo unum Christum, unum Filium Dominum nostrum Iesum Christum Filium Dei confitemur, scientes quod Patri suo secundum diuinitatem ceternus  existens, secundum quam omnium etiam est conditor, dignatus est, post sancte uirginis assensum, quando dixit Angelo: Ecce ancilla Domini, fiat mihi secundum uerbum tuum , ineffabiliter sibi ex ea templum edificare, et hoc sibi ab ipsa conceptione unire, non ceternum ex sua substantia celitus delatum corpus, sed ex substantie nostre massa, hoc est, ex uirgine id assumens, et sibi ipsi uniens.

Non in carnem mutatus Deus uerbum, neque ut spectrum apparens, sed sine mutatione et alteratione suam conseruans substantiam, assumptas nature nostre primitias sibi uniit. Non principium sumens Deus uerbum ex uirgine, sed Patri suo ceternus existens, nature nostre primitias per immensam bonitatem sibi unire dignatus est, non commixtus, sed in  utraque substantia unus et idem apparens, sicut scriptum est: Soluite templum hoc, e in tribus diebus excitabo illud . Soluitur enim Christus Deus secundum meam substantiam, quam assumpsit: et solutum templum idem excitat secundum 732 diuinam substantiam, secundum quam et omnium est conditor.

Numquam post unionem, quam sibi ex ipsa conceptione unire dignatus est, uel a suo templo recedens, uel propter ineffabilem benignitatem ualens recedere. Sed idem est patibilis et impatibilis; patibilis secundum humanitatem, impatibilis secundum diuinitatem. uidete enim, uidete me, quia ego sum, et non mutor . Resuscitato igitur templo suo Deus uerbum, et in ipso nature nostre resurrectione ac renouatione perfecta, hanc discipulis  suis ostendens dicebat: Palpate me, et uidete, quod spiritus carnem et ossa non habet, sicut uidetis me, non esse, sed habere ; ut habentem et id quod habetur considerans, non mixtionem, non conuersionem, nec alterationem, sed unionem factam intelligas.

 Ideo et fixuras clauorum et lancee ictum demonstrauit, et coram discipulis comedit; ut omni ratione nature nostre resurrectionem in se renouatam persuaderet. Et cum secundum beatam diuinitatis substantiam mutationis et alterationis expers, impatibilis, immortalis, nulla re indigens esset, passiones omnes templo suo inferri permisit, et hoc propria potentia excitauit, et per templum suum perfectam nature nostre renouationem effecit.

Eos uero qui dicunt nudum hominem esse Christum, uel passioni obnoxium Deum uerbum, aut in carnem conuersum, uel consubstantiatum corpus habuisse, uel de celo id detulisse, aut phantasma esse: uel qui mortalem dicunt Deum uerbum opus habuisse, ut a Patre suscitaretur, uel inanimatum  corpus sumpsisse, uel sine mente hominem, uel duas Christi naturas per commixtionem confusas unam naturam factas esse: et qui non confitentur in Domino nostro Iesu Christo duas esse naturas inconfusas, unam autem personam, quatenus unus est Christus, unus Filius, eos anathematizat catholica et apostolica Ecclesia.
[1Kb]


[EPISTOLAE.]





IN EPISTOLAS SANCTI AMBROSII NOuO ORDINE DISTRIBUTAS ADMONITIO.

 Omnes quidem scriptores cum in uniuersis suis Operibus, tum uel maxime in epistolis effigiem sui consignare extra dubium est: pre ceteris uero sanctum Ambrosium et passim in omnibus suis lucubrationibus quosdam quasi ductus ac characteres uirtutum suarum appinxisse, et potissimum in hoc epistolarum syntagmate expressam spirantemque sui imaginem reliquisse negabit nemo. Etenim hoc in Opere, nam de aliis interim hic silebimus, emicant suis queque locis egregie ille uirtutes, quibus, ut absolutum episcoporum exemplar Ambrosius habeatur, effectum est. Quanto amore ad propugnandam christiane religionis dignitatem impelleretur, oblati ualentiniano libelli seu epistole testificantur. Quanto ardore flagraret defendendi catholici dogmatis, ac sanguinis pro illius integritate profundendi, que in causa basilicarum scripsit, patefaciunt. Alibi miramur eius in condonandis iniuriis, beneficiisque in sibi inimicissimos conferendis magnanimitatem: alibi eius aduersus imperatores atque tyrannos constantiam obstupescimus. Occurrunt epistole in quibus pastoralis eius sollicitudo, qua non solum diecesim Mediolanensem, sed et alias quoque licet dissitas complectebatur, elucet: sunt alie, in quibus erumpit doctrina eius, prudentia, sanctitas, et ab omnis auaritie sordibus abalienatio; quibus dotibus adducti eum tamquam commune seculi sui oraculum, diaconi, presbyteri, atque episcopi consulebant: ac non modo priuati, uerum etiam principes uiri grauissima negotia eius fidei committebant atque solertie. Postremo in his epistolis ubique sancti Presulis pietas, caritas, misericordia, modestia, equitas, atque indefessa in uigiliis piisque laboribus perseuerantia non sine admiratione conspicitur; ut non leuem ac monogrammam Ambrosii picturam, sed effictum et solidum signum, immo uero Ambrosium ipsum rediuiuum cernere uideamur.

Persuasum omnino habemus ex pulcherrimis his epistolis ad lectorem redire magnam utilitatem, utque reddatur eadem uberior, non solum illustrationi locorum, quos uindice indigere duximus, uerum etiam noue totius operis distributioni operam impendimus. Sane perquam optatum nobis fuisset ab alterutro uulgatorum ordinum non discedere, certis nimirum in eo genere nichil mutari sine aliquo eorum incommodo,  qui uaria testimonia inde ab auctoribus, siue indicata, siue citata in propriis inspicere fontibus uolunt: attamen tanta utriusque perturbatio est, tanta confusio, ut alium quempiam excogitare nobis plane fuerit necessarium. Enim uero antiquiores editiones preterquam quod plurimis epistolis carent, quas addiderunt Romani editores, eam exhibent epistolarum seriem, que neque ad temporis, neque ad materie rationem adaptetur. Editio Romana, dum huic malo mederi tentat, omnia magis confudit. Nam et epistolas complures e natali solo, sit uerbo uenia, per uim auulsas in alienum transtulit: nec ullam distinguendorum temporum curam, quam profecto maximam esse oportebat, adhibuit; ut interim hic sileamus quam parum feliciter in materia digerenda illi cecidit, non raro distractis que coniungende fuerant epistolis, et que distrahende fuerant, coniunctis. Sed nec perfugium nobis erat ad manuscriptos; illi enim preter uitia, quibus laborare diximus editiones, cum ab utroque earumdem editionum ordine haud parum dissident, licet minus ab antiquarum, tum ita discrepant ipsi inter se, ut epistola que 30 est in codice Thuaneo, 69 sit in Longipontino, que in Longipontino 36 hec ipsa in Thuaneo 48 collocetur; et in aliis multis eodem modo.

Quamobrem ut coacti hanc tantam confusionem digereremus, nichil commodius nobis uisum est, quam ut omnes illas epistolas, quarum etatis notam aliquam licuit deprehendere, secundum temporum rationem, quam nouimus potissimum probari ab eruditis, distribueremus. Inde classes exsurgunt due, sed quarum prior posteriorem longe superat. Ut uero intelligant lectores quidnam in assignando singulis epistolis loco suo atque numero secuti simus, argumenta, quibus ipsarum probatur etas, breuiter et continenti serie proponemus. Potuissent quidem et alie quedam epistole accedere primo huic ordini, si ad statuendum ipsarum tempus earumdem cum aliis nonnullis aut styli aut materie affinitatem sufficere iudicassemus: at firmamenta istiusmodi debiliora nobis uidentur, quam ut his solis tuto nos niti posse credamus. Quod uero ad posteriorem classem, hoc modo eam duximus instituendam; ut epistole, que pertinent ad exponendos sacros codices, in fronte locarentur: sequerentur, que in graui ac religioso quopiam uersantur argumento: ac demum aliquot epistolia, que ad neutram partem referri satis apte concinneque poterant, agmen clauderent.

Iam monuimus non paucas epistolas, que in antiquis editionibus non habebantur, in Romana uulgatas esse; nichilo tamen minus certum nobis est multo adhuc plures interiisse, aut saltem in aliquo ignote bibliothece angulo luctari cum tineis. Etenim ut maxime certum est non pauca ab Ambrosio, ad Satyrum fratrem aliosue nonnullos ex amicissimis datas fuisse ; ita similiter ex iis que restant, cognoscere est alias plures quas ad Marcellinam sororem, ad Theodosium imperatorem, ad Eugenium tyrannum, ad Alypium, ad Phebadium atque Delphinum scripserat sanctus Presul, desiderari. Has ut e tenebris erueremus, cum adhibita cura, qua maiorem non potuimus, nichil hac parte profecissemus; quod unum fuit reliqui, sedulo in residuis, quas omnium a sancto Presule scriptarum pulcherrimas esse arbitramur, ornandis incubuimus. Itaque preter illa que iam supra memorauimus a nobis fuisse prestita, magnum numerum manuscriptorum, e quibus plerique antiquissimam optimamque manum preferunt, ad earum emendationem adhibuimus. Ad hec spurias aliquot a reliquis segregauimus, cuius rei, ne hoc temere a nobis factum quis existimet, ratio reddetur suis locis. Denique ut pro uirili eorum quibus citata ex aliis editionibus in nostra consulere opus fuerit, laborem releuemus; triplicem catalogum secundum tres ordines omnium editionum inter se comparatos subiici curauimus, quartumque adiunximus alphabeticum, quorum ope omnis salebra complanabitur ac difficultas. Sed prius chronologia prime nostre classis est demonstranda.





ORDO EPISTOLARUM SECUNDUM TEMPORUM RATIONEM DISTRIBUTARUM ASSERITUR.



PRIMA CLASSIS.


[Ann. 379.] Prima epistola respondet Gratiano imperatori, cuius littere etiam premittuntur. In ipsa excusat Ambrosius quod eidem principi ex Oriente reuertenti non occurrerit. Cum autem hic Gratiani reditus intelligi commodius non possit quam de illo ipso, quo is post uictum a Gothis atque in tuguriolo agresti III kal. sept. ann. 378 ambustum ualentem patruum, cui suppetias iuerat, sequenti anno in Occidentem regressus est, non immerito huic epistole annum 379 attribuimus.

IIa que Constantio nouo episcopo muneris sui officiis instituendo destinata est, ipsi quoque Immolensem  commendat Ecclesiam, utque ab Arianis ab Illyria uenientibus caueat, monet. Quod quidem cum de incursionibus Gothorum exstincto, ut iam dictum est, ualente prouincias illas populantium intelligatur, cumque dierum ingruentium Quadragesime mentionem faciat; hinc colligimus eamdem epistolam sub Quadragesimam anni 379 scriptam fuisse.

[Ann. 380.] IIIa et Iua Felici inscribuntur. Harum etatem inde colligas, quod posterior, cui priorem non multis diebus premissam constat, Comensem illum episcopum inuitet ad dedicationem basilice a Bassiano Laudensi episcopo constructe, cuius consecrationem anno 380 factam fuisse tradit Ughellus  tomo II Ital. sacre. Si porro isthec epocha legitima sit, erit etiam adiiciendum hanc ipsam epistolam pridie kal. nouemb. datam fuisse; quippe que eumdem diem aperte prodat.

ua et uIa Syagrio ueronensi episcopo scripte sunt. His Ambrosius illi nuntiat iudicium ab eo contra Indiciam uirginem latum, a se in episcoporum conuentu rescissum esse. Quamuis autem qui uolunt id contigisse anno 380 nullam opinionis sue rationem reddant; nobis tamen cur ab eis non recedamus, cause non desunt. Nam primo loco satis clarum est ipso episcopatus eiusdem Syagrii initio hec facta esse, cum Indicia que ab eius decessore Zenone ante multos annos uelum acceperat, criminis accusaretur, potissimum in iuniores annos, animumque  minus maturum quadrare soliti: deinde Nicetus ille, cuius mentio fit in hac epistola, idem esse existimatur atque is Nicetus, quem lex 11 Ne sanctum baptisma, etc., anno 377 data memorat.

uIIa et uIIIa Iusto inter Lugdunenses presules tertio decimo misse creduntur. Itaque cum is post concilium Aquileiense, cui simul cum Ambrosio anno 381 interfuerat, dicatur numquam deinceps Lugdunum reuertisse, sed in Aegypti se recepisse solitudines; hinc efficitur utramque epistolam dicta synodo priorem esse.

[Ann. 381.] IXa, Xa, XIa et XIIa ee sunt, quibus Aquileiense concilium in causa Palladii ac Secundiani habitum occasionem dedit. Illas una cum actis eiusdem concilii hanc in editionem non solum ideo recepimus,  quia in Romana fuerant euulgate, et inter Ambrosiana opera in manuscriptis quibusdam reperiuntur; sed multo magis quod Patribus Aquileiensibus et lingue in disputando, et manus in scribendo officium prestitisse noscatur sanctus Presul. Iam uero tempus concilii clare definitur, cum eiusdem acta Syagrii atque Eucherii coss. nomina in fronte preferant, quorum consulatum in annum 381 incidisse extra dubium est.

Attamen quid faciemus P. Franc. Chiffletio, qui eadem Acta adulterina esse, et a uigilio Tapsensi qui uertente quinto seculo scriptitabat, fabricata contendit; eoque non solum illa edi curauit inter legitima uigilii opera, sed et iudicium suum propria dissertatione defendit? Nos uero ut appareat cur  assentiri eidem non potuerimus, precipua ipsius dispiciemus, quam breuissime nobis licebit, argumenta.

Narrat igitur uigilium ad procudendam synodum illam ea re ductum, quod Arianos, quos impugnare professo nomine neutiquam audebat, facilius obiecta concilii auctoritate arbitraretur esse confutandos. Illud autem inde confirmat, quod alios quoque libros abs se compositos Athanasio atque Ambrosio supposuerit idem uigilius. uerum ut maxime certa esset ultima ista suppositio, plurimum inter se illa differunt, libello cuipiam recens elucubrato ueteris auctoris nomen ascribere, et pro uero concilio, cuius Acta iam pridem in uulgus exierint, et Ecclesiarum eruditorumque  scriniis conseruentur, falsum substituere. Primum illud non ita insolens est, nec tam facile deprehenditur, maxime si auctor qui peregrino idiomate scripserit, adoptetur: secundum uero prope inauditum est, nec ferme nisi ab amente homine tentari queat. Quis igitur sibi persuadeat presulem eruditum, famam propriam, atque Ecclesie catholice causam Arianorum probris ac ludibriis usque adeo prostituisse? Nam cum idem ille integrum Concilium penes se haberet, cuius etiam epocham, subscriptiones, licet alicubi corruptas, nec non synodalium epistolarum partem retinuerit, ut scribit ipsemet Chiffletius; quo pacto sibi tantum adulari potuit, ut crederet hanc eamdem synodum apud nullum alium neque in Africa, neque in Gallia, neque  in Italia ipsa usquam seruari? Quin immo quare uera illa monumenta non ipse uulgauit, maiorem haud dubie aduersus hereticos uim habitura, quam commentitia? Huc adde nichil in iisdem Actis occurrere, quod non argumento et personis ex tempore ac subito quodam calore disputantibus apte congruat.

Instat tamen adhuc Chiffletius, et quod ualerianus illic Ambrosio contra decus ac sedis Mediolanensis dignitatem semper preponatur, nec non Anemius Illyrici primatum sibi uindicando ex equo contra modestiam ac ueritatem peccet, reprehendit. Atqui si uera Concilii Acta, ut Chiffletius tradit, habuit uigilius, cur in eis illa potissimum mutata uoluit, unde minimo negotio fraus eius atque impostura detegeretur? Sed nichil istic, quod merito reprehendatur,  admissum esse a nobis demonstrabitur propriis locis.

Alia nonnulla obiicit idem auctor iis, que retulimus adhuc debiliora, et quorum aliqua non modo in rem eius nichil faciant, sed et in ipsum possint retorqueri maiore ictu. Quapropter non dubitamus germana esse hec eadem acta, illudque unum exoptaremus, nempe ut integra ad nostram etatem ipsa peruenissent. Nam quod Chiffletius pro complemento huius operis libellum de Filii diuinitate obtrudere nobis uoluit, id ab omni specie ueritatis suo loco tam abhorrere declarabimus, quam quod maxime.

[Ann. 381 et 382.] XIIIa et XIua epistole, quas cur Ambrosianis adiunxerimus, illic a nobis explicabitur,  nomine Italorum episcoporum inscripte sunt. Prima uersatur tam in causa schismatis Antiocheni, quam ordinationum Maximi Cynici atque Nectarii: quorum ultimus ad sedem Constantinopolitanam in synodo uniuersali anno tantum 381 mense martio illic habita, uel ut uolunt alii, anno 382 rursus coacta, fuit adscitus. Itaque si cui allubuerit prima sententia, quominus eamdem epistolam in concilio Aquileiensi scriptam censeat, nichil uetabit. Quod uero ad epistolam XIu, cum in ea Theodosio propter datam superiori responsionem agantur gratie, ipsam a concilio ante annum 382 conuocato non fuisse profectam manifestum est.

[Ann. 383.] Xua et XuIa, in quibus de morte  sancti Ascholii, deque Anysii in sedem eius subrogatione agitur, non alterius anni quam 383 esse uidentur. Ascholius enim Romane synodo an. 382 celebrate interfuerat, eique Anysius, Damaso cuius mors anno 384 ponitur, adhuc superstite, iam succedebat. Quocirca dum et Thessalonicam rediret Ascholius, et Ambrosium de obitu eius certiorem Anysius faceret, postremos anni 382 menses, ac primos 383 interim effluxisse necessum fuit.

[Ann. 384.] XuIIa et XuIIIa contra Symmachi Relationem date sunt. Earum tempus non difficulter cognosci potest. Nam cum Symmachus, ualentiniano sub matris heretice tutela adhuc posito, et Gratiano Maximi fraude ac scelere exstincto, peropportunam reuocandis fictitiorum numinum religionibus  occasionem existimasset, eidem ualentiniano Relationem obtulit suam. Huic ubi primum licuit, respondit Ambrosius, nimirum ipso anno 384, quo et ipse a prima sua ad Maximum tyrannum legatione in Italiam rediit, et Symmachus Urbis prefecturam administrabat. Ceterum in hoc certamine orator profanus christiano usque adeo inferior fuit, ut nec are uictorie, nec aliarum ceremoniarum restitutionem obtineret. Unde haud illepide cecinit de hoc euentu Ennodius:

Dicendi palmam uictoria tollit amico:
Transit ad Ambrosium, plus fauet ira Dee.

[Ann. 385.] XIXa uigilio ad Tridentinum episcopatum ante paucos menses euecto eorum que ad episcopale munus pertinent, precepta tradit. uigilius  annos 20, ut ipsius testantur Acta, prefuit eidem Ecclesie: eius uero martyrium contigisse dicitur sub consulatu Stiliconis, quem anno 400 et 405 eam dignitatem gessisse comperimus. Itaque pontificatum suum non potuit nisi anno 380 uel 385 inire nouus presul; unde cum anno 380, quo et sequenti etiam Abundantium illius decessorem in uiuis egisse Aquileiensis concilii Acta testantur, id non contigisse manifestum sit, relinquitur ut contigerit anno 385. Non tamen sumus nescii Mabillonium nostrum in Prefat. seculi quinti Benedictini, Acta quedam eiusdem uigilii abs se conspecta testatum esse, quibus ipsi non anni 20 episcopatus, sed tantum 12 attribuantur. uerum ne hisce Actis posterioribus fidem habeamus, illud dissuadet, quod in hac hypothesi eiusdem  uigilii pontificatus iniri debuisset anno 388 uel 393, proindeque alterutro posterior esset hec epistola; quam tamen antequam Theodosii lege Iudeorum cum Christianis coniugia prohiberentur, hoc est, ante annum 388 scriptam agnoscimus. Etenim cum in ea potissimum agatur de huiusmodi matrimoniis, Ambrosius cui eadem lex ignota esse non potuisset, illius uti auctoritate dubio procul hac in causa non omisisset.

[Ann. 385 et 386.] XXa et XXIa cum Sermone illis adiuncto e uexatione quam a Iustina imperatrice aliisque Arianis passus est Ambrosius, ortum duxere. In confesso est sanctum Presulem sic fuisse agitatum hac tempestate, ut cum eodem anno quo inceperat,  sedata esset, iterum sequenti recruduerit. Autumat Baronius priorem huius persecutionis annum incidisse in 386 reparate salutis, quo sanctus noster primum suum libellum seu epistolam XXI ad ualentinianum destinauit: proxime autem sequenti anno Sermonem de Basilicis habitum dominica Palmarum, ac postridie scriptam ad Marcellinam epistolam. Attamen rem secus se habere obscurum non est. Enim uero quo tempore eumdem Sermonem pronuntiabat, basilica multos iam dies a militibus obsessa erat, et Ambrosius, ne raperetur, illic a populo diu noctuque asseruabatur; cum e contrario intelligatur ex epistola ad Marcellinam ipsum ad edes proprias hac ipsa dominica cubitum rediisse, paratum, si iuberetur, in exsilium proficisci. Exinde  etiam cognoscas eumdem sanctum feria uI, et sabbato proxime superiori summa cum libertate domo in Ecclesiam atque ex Ecclesia domum itauisse. Adde his plurima, que in Sermone memorantur, in illa epistola reticeri: qualia sunt promulgata lex pro Ariminensi concilio, iussio ueniendi ad Comitatum, et cum ei sanctus Presul non paruisset, excedendi Mediolano, hymni denique ab eo compositi. Neque sane opponi potest omnia illa sorori ab eo aliis litteris esse significata; nam etiamsi ex eodem Baronio non eiusdem anni sint epistola XX, et memorata concio, in utraque tamen acerrime in exsecrandam illam legem inuehitur. Postremo cum epistolam illam et concionem synchronas esse ambarum demonstret comparatio, ex eo ipso quod eas separauit idem  Cardinalis, quam parum firma eius opinio sit, intelligitur.

Sed nec leuioris negotii est persecutioni posteriori annum ab incarnato Deo 387 ascribere. Nam potissimum circa paschalia debacchabatur ista procella, cumque postea deferbuisset, legatus ad Maximum missus est Ambrosius, cuius legationem etiam alia legatio deinde secuta est, ac demum irrupit in Italiam cum exercitu idem tyrannus, quod factum esse mense Augusto nonnulli tradunt. His autem omnibus tam exiguum temporis spatium satis fuisse uix quisquam credat. Ad hec Augustinus, ut peritiorum calculis definitur, anno 387 per festa Paschatis genitalis aque sacramento regeneratus est: que non ipso tot tantarumque turbarum anno, sed proxime  secuto factum esse idem testatur.

Sed Baronium atque alios in errorem illud induxit, quod legem anno 386 synodi Ariminensis gratia latam arbitrati sunt uexandi Catholicos ansam dedisse. Nouimus quoque a Mabillonio, ex eo quod Euangelium de ingressu Christi Hierosolymam olim in multis Ecclesiis prima Aduentus dominica recitaretur, et etiam nunc Mediolani mos idem perstet, hoc obseruari, nimirum eidem anno ita tribui posse duas illas epistolas atque Sermonem, ut que ad sororem est, in Paschate dicatur scripta, in sequentem uero Aduentum alia et memoratus Sermo reiiciatur. uerum ut sileamus tunc temporis non e consuetudine, sed casu quodam lectum esse illud Euangelium,  anni duo persecutioni assignantur ab Ambrosio, quodque ex lege sepius decantata contra Baronium obiicitur, et in hanc opinionem pariter ualet.

Quamobrem agnoscendum est duobus distinctis annis a nefaria Iustina seuitum esse. Sed nichil uetat, immo uero cuncta persuadent, ut eamdem persecutionem, que in sola imperatricis impotentia fontem habuit, iam a festis Resurrectionis anni 385 ortam credamus. Hanc sanctus Presul in ipso initio sorori sue significauit. Iustina uero cum caruisse illam effectu moleste ferret, odio solito exstimulata, legem in Ariminensis concilii gratiam ineunte sequenti anno ferri curauit. Cum nec etiam satis hac uia ipsi procederet, tum conueniri uoluit Ambrosium nostrum, ut cum Auxentio certamen iniret in palatio.  At respuente hanc conditionem sancto Doctore, in apertam uim atque insapiam tandem erupit illa femina. Itaque cum ille in basilica obsideretur, ad populum pronuntiauit dictum Sermonem. Hunc porro ea re distractum noluimus ab hisce epistolis, tum quod ex ea coniunctione historie series facilius intelligatur, tum quod eumdem Marcelline ab Ambrosio missum fuisse non dubitemus, ad quam similiter idem duos alios sequenti epistola inclusos destinauit.

[Ann. 386.] XXIIa tota est in texenda inuentionis, ac translationis corporum Geruasii et Protasii fratrum martyrum descriptione. Alterum e Sermonibus, quos hac epistola contineri supra diximus, iniuria Romani editores expulerant e loco proprio,  in quem a nobis postliminii iure restitutus est. Cum porro finem attulerit persecutioni eadem inuentio, hanc epistolam anno 387 a Baronio, a nobis autem 386 adiudicatur. Horum corporum translationem Romanum Martyrologium XIII kal. iulias renuntiat, quo die habitus etiam ab Augustino in eamdem rem Sermo superest; unde sibi in animum induxerunt aliqui hoc ipso die sacra illa pignora ab Ambrosio translata esse. uerumtamen e persecutionis fine, quem illi ipsi festis paschalibus tributum uolunt, satis docemur eiusdem translationis celebrationem propter paschales solemnitates in aliud tempus esse reiectam.

XXIIIa quibusdam episcopis, qui super Paschatis uII kal. maias anno 387 incidentis difficultate  Ambrosium consuluerant, respondet. Huic annum a Christo nato 381 ideo assignat Bucherius, quod ante biennium Pasche dominicam XI kal. maii celebratam illa testatur, quo die idem hoc festum anno 379 euenisse in confesso est. uerum Bucherio illud reclamat, quod nec Ambrosius de Paschate ante sex annos non redituro dicturus fuit, quod futurum erat proxime: nec ii a quibus ille consulebatur, tam prematura sollicitudine laboraturi. Huc adde in epistola, quam anno 381 scriptam fuisse idem asserit, hec uerba temporibus paulo superioribus, que de solo 380 anno possent intelligi, inepte sonatura; cum pulchre in hypothesi nostra tam de illo anno, quam de 383 accipiantur. Assignandus ergo est huic epistole  annus 386, agnoscendusque lapsus in uoce biennium quam inde factam licet coniicere, quod e numero septenario his notis scripto uII primus character u detritus sit, et remanserint tantum sequentes duo numeri, II uidelicet. Erroris originem alio refert Franc. Balbus, ut uidebitur proprio loco, ubi etiam de alio quodam cyclo paschali dicendum erit.

[Ann. 387.] XXIua scripta est in reditu secunde legationis ab Ambrosio ad Maximum suscepte, cuius rationem atque ordinem ualentiniano iuniori narrat. Profectus erat sanctus Antistes paulo post sedatas, quas Iustina in eumdem concitarat turbas: redeuntem uero in Italiam idem tyrannus cum exercitu pone secutus est 387 salutis anno.

XXua Studio respondet, an aliquem capitali sententia  damnare liceret, ambigenti. Dubitatio omnis in eo uertebatur, quod clericorum nonnulli erant, a quibus communione priuabantur ii, qui ultimo supplicio animaduerti in reum quempiam iussissent. Agnoscit porro sanctus Ambrosius maiorem ex eo accessisse difficultatem, quod inter episcopos etiam non deerant, qui reorum supplicium apud seculares iudices prosequerentur. Cum autem Ithacianos Priscilliani, qui anno 385 securi percussus fuit, supplicio afficiendi auctores designauerit, nec tamen significauerit eos ab orthodoxorum consortio adhuc expulsos, quod non multo post Maximi supplicium anno 388 interempti tandem factum est; necessario hinc afficitur epistolam hanc medio interuallo eorumdem annorum 385 et 388 fuisse datam.

 XXuIa superioris continuatio est, in qua Dominicum de adultera muliere iudicium, quod supra tantum delibauerat, uberius expendit. Inde est quod utraque et eodem tempore, et ad eumdem hominem, licet inscriptionis quedam uarietas sit, missa noscitur.

XXuIIa earum omnium que inscribuntur ad Ireneum, prima uel saltem e primis esse eo probatur, quod hisce uerbis in ea loquitur Ambrosius: Non erubescas patrem interrogare. Annum uero quo scripta fuit, hinc eruimus, quod que indicatur pro Christo passus, ea intelligi commodius non posse uideantur, quam de Iustine persecutione. Quapropter illam aut huic anno 387 aut superiori 386 tribuendam  existimamus. Et sane tanta est eorum que in ea tractantur cum argumento epistole ad Simplicianum secunde affinitas atque consensio, ut alterius etatem altera quodammodo demonstret ac confirmet.

XXuIIIa satis concinne coheret atque connectitur cum superiore. Namque ubi supra expositum est quam fugiendus nobis sit improborum conuictus et societas, hic Ireneum ad sublimiorem gradum promouet, eum ut pote Ecclesiastice militie ascriptum, ceteris christianis uite sanctimonia precellere debere patefaciens. Hinc intelligas eadem epistola superiore hanc non esse nisi paruo spatio posteriorem.

 XXIXa precepta maioris adhuc perfectionis tradit Ireneo. Ostendit enim ad tam perfectam cum summo bono coniunctionem aspirare ipsum debere; ut ad inferiora, que hanc ob causam relinquenda sunt, numquam redeat. Hanc ergo epistolam superiores duas breui secutam dubium non est. Quod preterea Gratiani luctuosa mors, que non obscure ibidem indicatur, multum confirmat.

XXXa uersatur in exponendo Aggei loco. Hanc Ambrosius statim atque XXIX obsignasset, tradidissetque tabellario, abs se exaratam primis eius uerbis testificatur.

XXXIa, XXXIIa et XXXIIIa sic sibi inuicem concatenantur. Cum sanctus Presul questioni sibi ab Ireneo proposite epistola XXXI satisfecisset, in  citatis sub eius finem Deuteronomii uerbis proponende noue questionis occasionem inuenit Ireneus. Illi respondet idem Sanctus ea epistola, quam XXXII esse oportebat. Sed cum antequam ultimas illas Irenei litteras is accepisset, epistole XXXI aliam subiunxisset, in locum XXXIII illa reiecta fuit. In inscriptione quidem XXXII a Romanis editoribus facta est mutatio, sed que melius notis illic addendis explicabitur. Itaque ut etatem illarum inuestigemus, aduertendum est in XXXIII sententiam illam, omnis sanctus est primogenitus, disputari multo fusius quam in lib. de Cain. et Abel. Hinc coniicimus in libro de Benedict. Patriarch. c. 11, n. 55, ubi agitatur idem argumentum, ad hanc epistolam remitti lectores his eius uerbis; sicut alibi demonstrauimus.  Est enim illud admodum probabile huiusmodi epistolas non ea mente scriptas esse ab Ambrosio, ut legerentur ab iis solis, ad quos inscriptione sua destinabantur, sed ut communicarentur etiam cum aliis. At si admittenda est hec coniectura, necessum erit eidem libro, quem anno circiter 387 editum esse existimamus, priorem haberi hanc epistolam. Cum autem ipsa non scripta fuerit, nisi post XXuII, que prima est responsionum ad Ireneum; hinc efficitur has epistolas eidem tempori tribuendas esse, cui superiores. Ceterum que hic diximus satis ostendunt Ambrosii epistolam in Apollinarium, in qua sub finem mentio fit perdicis Hieremiane contra Hermanni opinionem adhuc superesse.

[Ann. 387.] XXXIua, XXXua et XXXuIa statim a  primis uerbis abunde produnt, quam paruo temporis spatio inter se distent. Ad Horontiani dubitationes his respondetur. In tertia uero queritur sanctus Antistes martyrii occasiones, cum prope ad uoti exitum iam peruenisset, sibi ereptas. Nemo autem non uidet hoc non posse alio referri magis congrue, quam ad crudelia Iustine seuientis tempora: et quamuis definire non facile sit, num hec a longo elapsa essent; tamen his uerbis sanctus uir loquitur, que uicinam occasionem quodammodo magis declarent.

XXXuIIa et XXXuIIIa ad Simplicianum date sunt eum, qui Ambrosium excepit in episcopatu. Baronius cum in Ambrosii uita, tum in Annalibus Ecclesiasticis ad annum 375 ac 385 omnes Ambrosianas  ad Simplicianum epistolas a sancto Presule primis initi episcopatus annis scriptas asserit, ut a nobis ad epistolam LXu explicabitur. Que uero ab opinione doctissimi Cardinalis hoc loco nos auocant ea potissimum sunt, 1o quod intelligatur ex ipso exordio epistole XXXuIII, Ambrosium, cum illam exarauit in medio ipso concionum suarum cursu exstitisse: 2o ethnicos philosophos e sacris nostris Auctoribus plurima mutuatos non quasi aliud agendo, sed ex instituto probare aggreditur, quod argumentum etiam in Exposit. psal. CXuIII et in libris de Patriarchis maxime tractat. Igitur haud parum uerisimile est, omnes illas commentationes aduersus superbos illos atque imperitos homines, qui sacros eosdem auctores e profanorum fontibus hausisse, uti testatur sanctus  Augustinus, inepte iactitabant, ad idem propemodum tempus esse referendas. Postremo tanta est huius XXXuII epistole cum lib. de Iacob. et uita beata in elocutione atque in sententiis ac toto argumento cognatio, ut facile ab omnibus eidem tempori adiudicentur. Quod uero ad XXXuIII, cum superioris continuatio sit, inter utramque interiectum constat non esse longum spatium.

XXXIXa Faustino mortem sororis immodice lugenti destinata est. Ad eum communium calamitatum exemplo consolandum ibi memorantur semirutarum urbium cadauera, quas quidem urbium euersiones ut ad irruptionem Maximi tyranni in Italiam referat Baronius, Pacati utitur auctoritate. uerum tamen non de Italia, sed de Galliis agitur eo Pacati loco,  quem indicare ad id uidetur. Sed cum easdem nobilium urbium excisiones ad bellum Eugenii referre haud minus difficile sit, quam ad Maximi, a Baronii sententia non recedimus, hancque epistolam exeunte anno 387, cum uerisimilius occurrat nichil, scriptam putamus.

[Ann. 388 aut 389.] XLa tota est in persuadendo Theodosio, ut edictum de synagoga quadam Iudeorum ab episcopo castri Callinici reedificanda, deque monachis qui fanum ualentinianorum hereticorum ab iis contumelia prouocati incenderant, supplicio afficiendis reuocaretur. Contendit Gothofredus non aliam legem indicari hac epistola, nisi leg. 4 de Iudeis Constantinopoli III kal. octobr. anni 393 latam; atque adeo eamdem epistolam huic ipsi anno  attribuendam. Confirmande sue opinioni addere insuper is potuisset ab Ambrosio et incense dudum Constantinopoli domus episcopalis, et iniurie Antiochenis a Theodosio condonate mentionem fieri. Nihilominus tamen istis omnibus potior nobis est Paulini auctoritas, in preceptoris sui rebus testis oculati. Aperte autem hic profitetur, exstincto Maximo, Theodosio constituto Mediolani; Ambrosio uero episcopo constituto Aquileie scriptam fuisse hanc epistolam. Et re uera in Maximo commemorando Ambrosius ibi multus est, satisque innuit ipsa ratione qua de illo agit, eum non a longo tempore Theodosii armis deuictum esse. Constat igitur legem, que causam prebuit huic epistole, non Constantinopoli, sed  Mediolani editam fuisse; ac proinde ab ea quam proposuit idem Godofredus, longe diuersam. Quod ad ueniam datam Antiochenis, eam Sozomenus lib. uII, cap. 23, refert ad illud tempus, quo Theodosius ad bellum Eugenio tyranno inferendum sese parabat: sed ipsum in hoc ecrrare omnes agnoscunt. Quod uero ad episcopi Constantinopolitani incensas edes, quos anno 388 flagrasse narrat Socrates, eas profecto nichil officere, quominus in epistola eiusdem anni aduerbium dudum adhiberi iure potuerit, loco suo demonstrabimus. Statuendum itaque hanc epistolam tunc temporis fuisse scriptam, cum profligato Maximo, Mediolanum rediit imperator. Atqui ex Codice Theod. intelligitur eumdem XII kal. octobres anni 388 nondum recessisse Aquileia, uI uero idus eiusdem mensis  iam uenisse Mediolanum, qua in urbe usque ad maium sequentis anni commoratus est. Ex quibus liquet hoc ipso interuallo sanctum Presulem, qui negotiorum suorum causa Aquileiam se contulerat, super memorati edicti reuocatione scripsisse ad Theodosium.

XLIa eam ob rem exarata est ab Ambrosio, ut sororem faceret certiorem, quo pacto Episcopi ac Monachorum causa, de qua agitur in epistola superiori, felicem exitum esset consecuta. Eidem adiunxit et eum sermonem, quem reuersus Mediolanum, eadem de re coram Theodosio pronuntiauit. Hinc nemo neget hanc epistolam paruo interuallo postquam superior scripta fuisset, secutam esse. Nullus enim locus est dubitandi, Ambrosium ubi primum ei licuit,  ad sedem suam reuersum esse, ut iis a quibus decipi potuisset religio imperatoris, aditus precluderet, et ipse eorum que peroptabat, fieret compos.

XLIIa respondet Syricio. Namque hic papa, cum Rome Iouiniani heresis palam erupisset, habito Romani cleri concilio, eius auctorem ac sectatores anathematis pene subiecit. Tum uero synodicam epistolam ad Mediolanenses ideo scripsit; ut idem hereticus, quem e monasterio non procul a muris Mediolanensibus posito et Ambrosii uigilantia gubernato profugisse nouerat, in illa urbe tamquam anguis quidam in specu suo suffocaretur. Acceptis Syricii litteris, eamdem heresim in synodo Mediolani coacta damnari curauit Ambrosius, et episcoporum presentium nomine id ita significauit pontifici, ut  simul heresim ualidis rationibus confutaret. In cognitionem etatis huius epistole deducimur his eius uerbis: impietas Manicheorum, quam clementissimus imperator exsecratus est. Que quidem uerba ad legem 20 de Hereticis ann. 391 promulgatam referuntur a Godofredo; attamen cum ibi nulla Manicheorum mentio fiat, illis ad legem 18 de Hereticis allusum esse cum Baronio existimamus. Cum ergo hec ultima lex anno 389, u kal. iulias, lata prodatur, non incongruum putamus fore, si concilium ac epistolam eidem anno uel potius 390 adiudicemus.

[Ann. 389.] XLIIIa et XLIua Horontiano inscribuntur. Hic post lectum Hexemeron eam ob causam scripserat Ambrosio, ut quia ibidem non  satis explicatum uiderat, cur postremus rerum omnium homo creatus a Deo esset, illud sibi planius aperire non grauaretur. Primis eius dubiis cum satisfecisset sanctus Antistes, aliam difficultatem ex eiusdem Operis lectione sibi exortam iterum idem illi proposuit. Hanc similiter Ambrosius dissoluit: ex quibus responsis constant he due epistole. Constat igitur utramque Hexemero posteriorem esse, id est anno 389, circa quem illud Operis in uulgus exiisse declarauimus: easdem tamen haud interiecto longo tempore illud secutas hinc euincitur, quod cum Horontianus Ambrosio, cuius manibus in diaconum aut presbyterum fuerat consecratus, arctissima necessitudine coniungeretur, nullum dubium est, quin idem ille Hexemeron, mox ubi editum fuit, ab eo acceperit euolueritque.

 XLua earum que ad Sabinum scripte habentur, ordinem ducit. Fuit autem Sabinus ille Placentinus episcopus, qui Aquileiensi concilio subscripsit, cuius miraculum quoddam refertur lib. u Dial. sancti Gregorii cap. 10, et nomen in Martyrologio Romano ad III idus decembris commemoratur. Hexacmeri quoque lectio ipsi mouerat quamdam propter hoc difficultatem, quod nichil ibidem de paradiso disputaretur. Cognito ex eius litteris illo dubio, Ambrosius cur illud caput pretermisisset, hanc causam reddit, quod uidelicet idem argumentum ante plures annos iam tractauisset. Hinc intelligas epistolam hanc librum de Paradiso non paucis annis, librum uero Hexemeron breui spatio secutam esse.

 XLuIa et XLuIIa Sabino quoque se missas ferunt. Harum priori occasionem dedit nescio quis Apollinarista, qui ad suam heresim proseminandam terras ac maria peragrauerat. Idem cum uenisset Mediolanum, quedam in Ambrosii libris carpere cepit: quem publice a se confutatum hac epistola nuntiat sanctus Doctor. In sequenti autem ubi de libro quem distinctius quam antea scriptum, ad Sabinum deferri curauerat, pauca premisit, de mutui commercii epistolarum, in quibus potissimum aliquid e Scripturis discutiatur, utilitate fusius agit. Porro cum prorsus uerisimile sit commentationes Ambrosianas, quas arrodere ausus narratur ille Apollinarista, quasque peritiori manu descriptas se transmisisse Ambrosius memorat, easdem esse ac  libros de Fide, ac de Incarn. Dom. sacram., cum preterea is de se quasi iam sene mentionem faciat, eis de causis non arbitramur utramque epistolam ad alium annum melius, quam ad hunc 389 uel circiter referri posse.

XLuIIIa ut argumento sic et etate coniuncta est superioribus. Libellos enim quos hic testatur Ambrosius sibi redditos, non alios ab his esse credimus, qui missi Sabino supra dicuntur. Idque hinc etiam astrui potest, quod etatis sue prouectioris nec in hac epistola mentionem omittat beatus Presul.

XLIXa e superiore etiam pendet. Etenim cum epistolis, maxime uero quibus aliquid e sacris libris  examinetur, operam se daturum frequentiorem illic testetur Ambrosius noster, in hac epistola, que in sententiis diuinis pene tota est, fidem profecto liberat suam; proindeque ab aliis eam abstrahi non oportere negabit nemo.

La Chromatii precibus concessa est Aquileiensis episcopi, qui Ambrosium, ut sibi aliquid e sacris codicibus epistolari familiaritate disputatum mitteret, obsecrauerat. Eius optatis ut Sanctus noster satisfaceret, e prophetia Balaam elegit argumentum. Propterea uero hanc epistolam superiorum ordini accensuimus, quod in ea quoque sue senectutis mentionem iniiciat.

[Ann. 390.] LIa Theodosio imperatori Mediolanum postquam Thessalonice strages edita esset,  uenienti ob id missa est, ut Ambrosius cur non exspectasset eius aduentum, causas proponeret. Cedem autem illam anno 390 patratam fuisse in confesso est.

[Ann. 392.] LIIa eo tempore datam se prodit, quo Rufinus ex Magistro Officiorum consul et prefectus pretorio creatus fuit. Cum autem eum anno 392 ad has dignitates gradum fecisse non ambigatur, hanc epistolam eodem anno ad Titianum perlatam constat.

LIIIa immaturam ac tristem ualentiniani minoris mortem amanter luget, de cuius etiam sepultura acceleranda interpellat Theodosium. Certum autem est anno 392 eumdem illum ualentinianum idibus maii exstinctum esse; unde hanc epistolam non ita multo post missam fuisse intelligimus.

 LIua et Lua Eusebio, qui caput erat nobilis familie Bononiensis, destinate sunt. Agitur in earum altera de quodam apparitore, deque tussi Faustini pueri: at in altera eumdem puerum cum Faustino ipsius patre ad eum Bononiam profectum, Mediolani autem secum remansisse Ambrosium atque Ambrosiam scite nuntiat noster Ambrosius. Porro cum eamdem hanc Ambrosiam non ob aliud spiritalem columbam uocet, nisi quia ipsam uirginali uelo, sicut ad lib. de Instit. uirg. annotatum est, consecrauerat: hinc colligitur eidem libro, cui nos annum 392 atribuimus, posteriores esse has epistolas.

LuIa Theophili Alexandrini respondet epistole. Materia scribendi fuerat Antiochenum schisma, de quo plura ad Ambrosii epistolam dicenda erunt. Obseruandum  interim in eadem culpari Flauianum, quod se aduersus Capuane synodi auctoritatem rescriptis a Theodosio, qui tunc in Orientem reuersus erat, impetratis communiisset. Exacto in Italia prope triennio, imperator non nisi uI kal. decembris anni 391 redierat Constantinopolim; proindeque synodum illam intra eum diem atque idus maias anni sequentis, quo die necatum diximus ualentinianum, habitam fuisse necesse est. Nam post id temporis conuentus episcopales in Italia haberi per excitata ab Eugenio tyranno bella neutiquam licuit. Finita synodo, quod in ea super memorato dissidio statutum fuerat, Theophilo significarunt Capuani Patres. At ipse cum postea litteras eamdem ob causam  destinasset ad Ambrosium, a uiro sancto epistolam, de qua hic agitur, elicuit. Quis igitur eat inficias uix illam ante anni 392 exitum scribi potuisse?

Superiori epistole aliam subiecimus in Bonosi hereseos postulati causa uersantem. Iam tota res in Capuano consessu, de quo proxime ante dicebamus, tractata fuerat; eiusque cognitio uicinis istius heretici episcopis ad maturius et accuratius examen demandata. Cum uero iidem antistites consuluissent auctorem huius epistole, ac ei iudicium hoc uiderentur permittere; hic non sibi, sed ipsis ut pote quibus commissum erat a concilio, id competere responsum dedit: ac simul etiam errorem Bonosianum circa perpetuam Deipare uirginitatem ualide confutauit.  Illa quidem planum faciunt hanc epistolam superiori synchronam esse, et ab eadem non solum hoc nomine, sed etiam quod Capuane synodi tamquam pars altera sit, in editione Romana male abstractam. Illud uero difficilius, cuinam auctori hec debeatur, patefacere. Sunt rationes in utramque partem haudquaquam leues, quas loco proprio excutiemus.

[Ann. 393.] LuIIa Eugenio tyranno, cur eo Mediolanum accedente, Ambrosius hinc recessisset, causas aperit. Est autem perquam uerisimile tyrannum illum non statim atque, ualentiniano idibus maii e uiuis sublato, in solium ab Arbogaste collocatus est, in Italiam impetum fecisse, at prius alias quasdam absolutas ab eo esse expeditiones. Id quidem  tum e Paulino in Ambrosii uita, et Seuero Alexandro apud Gregorium Turonensem Hist. lib. II, c. 9, intelligimus, tum ex hac ipsa epistola, ubi Ambrosius eumdem Eugenium in primordiis imperii ad se scripsisse, ac se postea, si quando emersisset aliqua necessitas, ad eum quoque litteras dedisse testificatur. His ergo ducti eam tyranni irruptionem non nisi exeunte anno 392 uel potius ineunte 393 factam putamus; atque adeo hanc epistolam eidem tempori attribuendam.

LuIIIa in argumento uersatur plane celebri. Nihil enim ea tempestate Paulini auitis atque propriis honoribus nobilissimi abdicatione ac secessu illustrius. Non tamen scripta est hec epistola, postquam ille Nolam iam recesserat, id est, anno 394, ut opinatus  uidetur Baronius. Nam preterquam quod ex epistolis eiusdem Paulini ad Alypium atque Augustinum, nec non utriusque ad eumdem Paulinum haud male colligitur ipsum ab anno 393 Nolam uenisse; hec ipsa epistola satis indicat Ambrosium, cum eam scripsit, illius conspectu nunquam potitum. uidit autem postea eumdem Florentie, quo tempore Romam iter habebat, statim hinc Nolam se recepturus. Huc etiam accedit, quod primis annis, quos egit Barcinone idem Paulinus, non omnes simul suas facultates publicauerit, uendideritque, sed illas in plures partes sensim distraxerit. Itaque cum uenditis illis omnibus, Paulinum ipsum iam factum pauperem testetur Ambrosius, illum in procinctu ad iter suum,  cum Sanctus noster ista scriberet, iam tum fuisse existimamus. Et hinc clarum fit hanc ipsam epistolam adiudicari non posse melius, quam aut anni 392 postremis mensibus, aut primis 393.

LIXa illud obseruatione dignum pre se fert, quod nempe quoto etatis Ambrosii anno data fuerit, planum faciat. Aperte enim testatur sanctus Antistes annum tertium et quinquagesimum se peregisse, cum hec scriberet. uerum que premittuntur paulo superius, multo plus negotii uerba facescunt. Sic autem habent: Obiecti, ait ille, barbaricis motibus, et bellorum procellis, in medio uersamur bellorum freto. Hunc locum ad Maximi tyranni bella referendum autumant Baronius in Ambrosii uita et in Annalibus, Ughellus in Italia sacra, et Bollandiste in Actis huius  sancti Seueri. Hincque colligunt et hanc epistolam anno 387 esse tribuendam, et cum eodem concurrisse annum Ambrosiane etatis 53. Addunt insuper sanctum Presulem, cum uitam ad usque mensem aprilem anni 387 produxerit, annos impleuisse quatuor supra sexaginta. Illud autem opinioni sue impendio fauere putant, quod in Maximiano bello fusum fuerit multo plus sanguinis, quam in Eugeniano. Sed tamen hec eorum ratio nichil efficit: namque in epistola de qua loquimur, barbarici motus ac bellorum procelle commemorantur, an uero eadem bella exstiterint aliis quibusdam crudeliora, nemo hinc probet. Mauult Hermannus locum Ambrosii a nobis propositum de bello Eugenii scriptum fuisse: idque contendit cum Ambrosiane uite historia magis  congruere, quam quidem ultra 57 annum productam negat. Sed hoc non usque adeo perspicuum est. Fatendum ergo memorata uerba siue Eugenii, siue Maximi bello accommodentur, perinde esse. Illud autem Baronii opinioni magis fauere forte uideatur, quod Ambrosius in non paucis epistolarum superiorum locis senectutis sue mentionem subinde iteret, quod sane illi uiro minus conuenit, qui uite curriculum anno 57 quam qui 64 terminauerit. uerum tamen non ignoramus illud Basilio aliisque sanctis quibusdam usu uenisse, ut quamuis in etate minus prouecta diem obierint, de se tamen quasi iam senibus loqui amarent. Inde est quod lectoribus integrum relinquere uelimus rei iudicium. Monemus tamen illud discriminis in episcopatus Ambrosii annis  nichil mutare, sed solum in actis ante episcopatum: hos tamen ipsos plus equo producere uidetur Baronius.

LXa Paternum deterret, ne filium cum nepte ex filia, id est auunculum cum filia sororis, matrimonio iungat. Nititur autem in dissuadendo potissimum his argumentis Ambrosius noster, quod huiusmodi coniugium et diuinis legibus contrarium sit, et prohibitum constitutione Theodosii, a quo amplissimum, inquit, accepisti honorem. Hec porro uerba cum aptari non possint commodius, quam dignitati comitis sacrar. Largit. qua Paternum ornatum fuisse ex multis Symmachi epistolis cognoscere est, quamque ab eodem administratam anno 393 indicat lex 14 de Metallis,  hanc quoque epistolam eidem anno 393 attribuamus, nobis persuadent. Quod autem ad prohibitionem Theodosii supra memoratam, ea quidem ad etatem nostram transmissa non est, sed eius in aliis quibusdam exstat mentio, quemadmodum a nobis declarabitur proprio loco.

[Ann. 394.] LXIa ad Theodosium, a quo sanctus uir de gratiarum actionibus ob profligatum non sine miraculo Eugenium tyrannum Deo reddendis litteras acceperat, responsio est. Hac ergo Ambrosius imperatorem eorum que exsequendis eius postulatis ipse prestiterat, certiorem facit. Unde hec epistola per se loquitur non alio anno nisi 394 se missum esse: cum tyrannus ille hoc ipso anno mense septembri luerit supplicium.

 LXIIa eidem principi, eodem tempore, et in argumento non absimili exarata est. Quippe qua illis Ambrosius ab imperatore ueniam petit, qui cum tyrannum essent secuti, eo interfecto, confugerant in ecclesias, criminis sui penam declinaturi.

[Ann. 396.] LXIIIa postremum prime nostre classis locum obtinet. Eius scribende hec causa fuit. Morte Limenii, non autem, ut quibusdam uidetur, Eusebii, quem anno 371 uiuere desiisse Hieronymus in Chronico et in Scriptoribus ecclesiasticis docet, episcopo destituta erat diecesis uercellensis. Tanti mali originem, nimirum cleri atque populi contentiones resecare cupiens Ambrosius noster, hanc epistolam ad eos misit. Extra dubium est eam Aquileiensi  synodo, anno 381 cui subscripsit idem Limenius, posteriorem esse: at preterea non nisi anno 396 ponendam fatebitur, qui noluerit Actis Gaudentii Nouariensis, que a Mombritio atque Bollando ad XI kal. februarias referuntur, fidem abrogare. Legimus enim in illis Actis Ambrosium paucis mensibus antequam e uita excederet, uercellas componendi cuiusdam dissidii causa se contulisse. Quod quidem iter commodissime intelligemus, si dixerimus sanctum Presulem, cum litteris suis parum profecisset apud obstinatos animos, eo profectum; ut demum eorumdem peruicaciam presens expugnaret.

Qui ob mentionem uenetiarum hanc epistolam Ambrosio putant suppositam, ii non aduertunt cum apud alios eiusdem etatis, tum apud Ambrosium ipsum  in certis operibus  usurpari eamdem uocem. Maiori forte an ueri specie maxima fragmenta ex aliis Doctoris nostri commentationibus in hanc translata atque inserta, que nos suo queque loco indigitabimus, iidem obtenderent. uerum tamen id non abhorret ab Ambrosii consuetudine, et ut maxime nusquam is alibi hoc usurparet, hic nichilominus mirum non esset, si que meminisset de continentia, de ieiunio, de uigiliis non segniter abs se alibi disputata, eadem contra Sarmationem ac Barbatianum harum uirtutum infensissimos aduersarios rursus instrueret intenderetque. Ceterum quidquid dicitur de istis hereticis, etatem huius epistole liquido confirmant: eius uero dictio, character atque  argumentum illam Ambrosio tamquam uero parenti ualidissime asserunt.



SECUNDA CLASSIS.

Alteram classem epistolarum in Admonitione trifariam diuisam fore indicauimus, nimirum in eas epistolas uel que de Scripturis edisserendis, institute sunt, uel que in serio aliquo uersantur argumento, uel ad postremum que familiaris urbanitatis atque officii significationes tantum continent.

Prima series epistolis omnino tredecim constat, de quibus illud est admonendum, eam scilicet que in aliarum fronte ponitur, et inscribitur ad Ireneum, non incommode subiici potuisse epistole XXuII. Utraque enim et eidem Ireneo, et in locos eiusdem  libri Exodi scripte fuerunt.

Similiter etiam LXX a et LXXIa que date sunt ad Horontianum, et quibuscum anime in peccatum delapse ad bonam frugem atque uirtutem reditus, tum uarii eiusdem in uirtutis itinere progressus aperiuntur; epistole XXXIu, in qua ad eumdem Horontianum de eiusdem anime spiritualitate disputatur, iungi poterant: si ex sola huiusmodi affinitate idoneum duci argumentum iudicassemus tempori asserendo.

LXXIa que Constantio inscribitur, uarias diluit, que ab ethnicis atque hereticis circa institutionem abrogationemque circumcisionis proponebantur difficultates. Cum autem ea tempestate tres Constantii, episcopali dignitate omnes ornati reperiantur, nempe  Arausicanus, Scisciensis, atque alius sedis incerte, quemadmodum a nobis in Acta concilii Aquileiensis obseruabitur, non facile definiatur ad quem illorum, immo uero num ad illorum omnino ullum destinata sit. Huc tamen nos propendemus magis libenter, ut ad eumdem scriptam putemus, ad quem et secunda huius  editionis missa fuerat. Cum enim hic Constantius sanctum Doctorem, sicut uidimus, non secus ac patrem de uite sue institutione, atque muneris administratione consuluerit, uerisimile est eum Ambrosio, si quid aliud obortum fuerit difficultatis, proponere non dubitasse. Hec porro epistola melius alibi collocari posse non uidebatur quam isto loco, quippe que partim ad antiquum fedus, in quo circumcisio instituta est, partim ad nouum, in quo eadem est abrogata, referri possit.

Denique LXXIua et LXXua uarias epigraphas in fronte gerunt, ut alibi commodius dicetur. Id uero tantum hoc loci non silebimus has duas epistolas, quantum ex orationis genere coniici potest, ipso Ambrosiani episcopatus initio datas fuisse; quando  uidelicet uoluendis operibus Origenianis maxime incumbebat sanctus Antistes.

Secunda series huiusce classis octo epistolas tantum exhibet, sed omnes magnis de rebus grauique stylo elucubratas. In his quippe modo noui federis dignitatem antiquo precellere ostendit Ambrosius, modo ad maturanda baptismi sacramenta pic hortatur. Alibi clericos animo despondentes in officio confirmat, alibi qua ratione familiarum consulendum sit tranquillitati, uerbo et exemplo iuxta declarat. Alibi demum sancte iusteque facta atque consulta non sinit priuari laudibus suis. Cum autem in iisdem epistolis nichil occurrat, quod non aptius in notis ad illas edisseratur, pluribus modo supersedemus.

 Tertia series aliis cedit tam paucitate ac breuitate epistolarum, quam grauitate. Non enim ea continentur nisi septem epistolia, familiari stylo ad amicorum nonnullos scripta: sed que tamen non tantum Sancti: urbanitatem, uerum etiam in honestis iocis amenitatem patefaciunt.





ORDO NOuUS EPISTOLARUM S. AMBROSII CUM ANTEA uULGATIS COMPARATUS.


 
[Figure: [Ordo Nouus Epistolarum S. Ambrosii] 22Kb] [Figure: [Ordo Nouus Epistolarum S. Ambrosii ] 53Kb]

Quatuor in appendicem reiecte, et una pretermissa.





ORDO ROMANAE EDITIONIS CUM uETERIBUS ET HAC NOuA EDITIONE COMPARATUS.


[Figure: [Ordo Romane Editionis] 28Kb] [Figure: [Ordo Romane Editionis ] 43Kb]





ORDO uETERUM EDITIONUM CUM ROMANA ET HAC NOuA EDITIONE COMPARATUS.


[Figure: [Ordo ueterum Editionum] 43Kb] [Figure: [Ordo ueterum Editionum ] 26Kb]





EPISTOLARUM INDEX ALPHABETICUS.

Alypio.De Basilicis Sermo.Faustino.Nona.Quinta.Segatio et Delphino.Secunda.Quinta.

col. 1107
Anatolio, Numerio, etc. 	819
Antonio. 	1108
Anysio. 	822
Attico. 	1107

863
Bellicio prima. 	1095
Secunda. 	1096
De Bonosi causa. 	1008
Candidiano fratri. 	1108
Chromatio. 	993
Clementiano. 	1083
Clericis. 	1097
Constantio prima. 	754
Secunda. 	1071
Cynegio. 	1105
Episcopis per Aemiliam.	880
Episcopis Galliarum. 	806
Eugenio tyranno. 	1010
Eusebio prima. 	1003
Secunda. 	1004

944
Felici prima. 	762
Secunda. 	763
Gratianus imperator Ambrosio. 	751
Gratiano imperatori prima. 	752
Secunda. 	806
Tertia. 	810
Quarta. 	812
Horontiano prima. 	921
Secunda. 	923
Tertia. 	925
Quarta. 	970
Quinta. 	976
Sexta. 	1062
Septima. 	1068
Octaua. 	1089

1093
Ireneo prima. 	894
Secunda. 	898
Tertia. 	902
Quarta. 	904

910
Sexta. 	914
Septima. 	917
Octaua. 	919
Nona. 	1049
Decima. 	1061
Undecima. 	1077
Duodecima. 	1080
Tertiadecima. 	1085
Iusto prima. 	777
Secunda. 	783
Marcelline prima. 	852
Domine Sorori, Secunda. 	874
Tertia. 	956
Marcello. 	1100
Paterno. 	1017

1106
Romulo prima. 	1054
Secunda. 	1060
Sabino prima. 	981
Secunda. 	984
Tertia. 	988
Quarta. 	990
Quinta. 	991
Sexta. 	1013
Seuero. 	1016
Simpliciano prima. 	930
Secunda. 	941
Tertia. 	1051
Quarta. 	1057
Syricius Mediolanensi Ecclesie. 	963
Syricio prima. 	965

1105
Tertia. 	1106
Sisinnio. 	1103
Studio. 	892
Syagrio prima. 	765
Secunda. 	771
Symmachi relatio. 	828
Theodosio imperatori prima. 	814
Secunda. 	817
Tertia. 	946
Quarta. 	1002

1020
Sexta. 	1021
Theophilo. 	1006
Titiano. 	1001
ualentiniano imperatori prima. 	824
Secunda. 	833
Tertia. 	860
Quarta. 	888
uercellensi Ecclesie. 	1022
uigilio 	842




SANCTI AMBROSII MEDIOLANENSIS EPISCOPI EPISTOLAE IN DUAS CLASSES DISTRIBUTAE. PRIOR EAS CONTINET, QUAS IN ORDINEM CHRONOLOGICUM LICUIT DIGERERE; POSTERIOR CAETERAS SECUNDUM ARGUMENTI RATIONEM DISTINCTAS COMPLECTITUR.





PRIMA CLASSIS. 





751 GRATIANI AD AMBROSIUM EPISTOLA [a 1Kb] .


AMBROSIUM ad se inuitat, ut se in fide de Filii ac Spiritus sancti diuinitate confirmet. Librum etiam petit, cui et alium de Spiritu sancto iungi postulat.


AMBROSIO religioso sacerdoti omnipotentis Dei GRATIANUS AUGUSTUS.

1. [b 1Kb] Cupio ualde ut quem recordor absentem, et cum quo mente sum, cum eo etiam corpore sim presenti. Festina igitur ad me, religiose Dei sacerdos, ut doceas [c 1Kb] doctrinam uere credentem: non quod contentioni studeam, aut uelim magis Deum uerbis quam mente complecti; sed ut magis aperto [d 1Kb] pectori reuelatio diuinitatis insidat.

2. Docebit enim me ille, quem non nego, quem fateor Deum ac Dominum esse meum, [e 1Kb] non ei obiiciens,  quam in me uideo, creaturam, qui Christo nichil me addere posse confiteor; [f 1Kb] uelle tamen ut etiam Patri me commendem, Filium predicando [g 1Kb] Non ego in Deo uerebor inuidiam: non me talem  laudatorem putabo, qui diuinitatem uerbis augeam. Ego infirmus et fragilis, quantum possum, predico: non quantum est ipsa diuinitas.

3. Rogo te ut mihi des [h 1Kb] ipsum tractatum, quem dederas, augendo illic de Spiritu sancto fidelem 752 disputationem: Scripturis atque argumentis Deum esse conuincas. Diuinitas te seruet per multos annos, [i 1Kb] parens, et cultor Dei eterni, quem colimus, Iesu Christi.



EPISTOLA PRIMA [i 1Kb] .

AMBROSIUS apud Cesarem se, quod non uenerit, excusat, et laudata ipsius humilitate, fide ac pietate, a se mitti libros petitos scribit, seque uoluntati eiusdem in lucubrandis tractatibus de Spiritu sancto satisfacturum spondet.


Beatissimo augusto GRATIANO, et [k 1Kb] christianissimo principi AMBROSIUS episcopus.


1. Non mihi affectus defuit, christianissime principum; nichil enim habeo, quod hoc uerius et gloriosius  dicam: non, inquam, mihi affectus defuit, sed affectum uerecundia retardauit, quominus clementie tue occurrerem. [a 1Kb] Reuertenti tamen si non occurri uestigio, occurri animo, occurri uoto, in quo maiora sunt officia sacerdotis. Occurri, dico? Quando enim abfui, quem toto sequebar affectu, cui sensu ac mentibus inherebam? Et certe maior animorum presentia est. Tuum quotidianum iter legebam, nocte ac die in tuis castris cura et sensu locatus, orationum excubiis pretendebam: et si inualidus merito, sed affectu sedulus.

753 2. Et hec quidem cum pro tua salute deferebamus, pro nobis faciebamus. Nihil hic adulationis est, quam tu non requiris, ego alienam nostro duco officio: sed plurimum gratie, quam dedisti. Scit ipse nostri arbiter, quem fateris, et in quem  pie credis, refici uiscera mea tua fide, tua salute, tua gloria: meque non solum [b 2Kb] officio publico debitas pendere preces, sed etiam amore priuato. [c 1Kb] Reddidisti enim mihi quietem Ecclesie, perfidorum ora, atque utinam et corda, clausisti: et hoc non minore fidei, quam potestatis auctoritate fecisti.

3. Nam quid de litteris recentibus loquar? Scripsisti tua totam epistolam manu; ut ipsi apices fidem tuam pietatemque loquerentur. Sic Abraham sua manu quondam uitulum occidit , ut hospitibus epulantibus ministraret: nec in ministerio religioso aliorum adiumenta quesiuit. Sed ille priuatus aut Domino et angelis, aut Domino in angelis deferebat: tu, Imperator, dignatione regali honoras infimum sacerdotem. Sed Domino defertur, cum seruulus honoratur; ipse enim dixit: Quod uni horum minimorum fecistis, mihi fecistis .

4. At ego humilitatem tantummodo predico in imperatore sublimem, ac non amplius fidem quam uere conscia meriti tui mente dixisti, quam docet  te ille, quem non negas? Quis enim alius docere te  potuit, ut ei non obiicias, quam in te uides, creaturam? Nihil moralius, nichil expressius dici potuit; creaturam enim Christum dicere, pro obiectu contumelie est, non pro confessione reuerentie. Deinde quid tam insolens, quam id eum existimare, quod nos sumus? Docuisti igitur me, a quo te discere uelle profiteris: nichil tale adhuc legi, nichil tale audiui.

5. Quam pium autem illud, quam admirabile, quod in Deo non uereris inuidiam! De Patre remunerationem pro Filii amore presumis, et laudando Filium, non ei te posse aliquid addere profiteris: sed uelle ut etiam Patri te Filii predicatione commendes. Quod utique solus te docuit ille, qui dixit: Qui me diligit, diligetur a Patre meo .

6. Addidisti ad hec, quia tu infirmus et fragilis  non te talem laudatorem putabas, ut diuinitatem uerbis augeas: sed quantum possis predices, 754 non quantum est ipsa diuinitas. Hec infirmitas in Christo fortior est, sicut et Apostolus dixit: Cum infirmor, tunc potens sum . Hec humilitas excludit fragilitatem.

7. [d 1Kb] ueniam plane, et festinabo, ut iubes; ut hec presens audiam, ut hec presens legam, cum ex tuo ore procedunt. Misi autem duos libellos, quorum iam, quia tue clementie sunt probati, periculum non uerebor: de Spiritu uero interim ueniam scriptioni peto; quoniam quem iudicem mei sim sermonis habiturus, agnoui.

8. Interim tamen sententia et fides tua de Domino et Saluatore deprompta de Dei Filio, redundat ad assertionem uberrimam, per quam sancti quoque Spiritus diuinitas sempiterna credatur; ut non ei obiicias, quam in te uides creaturam, nec Deum Patrem Domini nostri Iesu Christi Spiritui suo existimes inuidere. Quod enim creature caret communione,  diuinum est.

 9. Si Dominus fauerit, huic etiam clementie tue satisfaciam uoluntati; ut cuius accepisti gratiam, eum plane in Dei gloria preeminentem suo nomine estimes honorandum.

10. Beatissimum te et florentissimum Deus omnipotens Pater Domini nostri Iesu Christi tueri etate prolixa, et regnum tuum in summa gloria, et pace perpetua confirmare dignetur, domine Imperator auguste, [a 1Kb] diuino electe iudicio, principum gloriosissime.



EPISTOLA II.

CONSTANTIUM in episcopum nuper electum monet, ut ecclesiam in mari ac fluminibus regat, quid utroque significetur, promens. Hortatur ut aquas, queis populi mentes riget, colligat: et cuiusmodi sermones  eius esse, quasue illum precipere uirtutes oporteat, ubi docuit, de statera, qua sermo expendatur, tractat. Humilitatis ostensurus utilitatem, exemplum affert beati Ioseph; presentiumque uanitate, eiusdem Ioseph ac Dauid historiis demonstrata, populos ad ueras opes sibi parandas excitandos tradit, Denique Ecclesiam Fori Cornelii ei commendans, de prudentia in hereticos, de iustitia in uicinos, deque humanitate in seruos nonnichil addit.


[b 1Kb] AMBROSIUS CONSTANTIO.

1. Suscepisti munus sacerdotii, et in puppe Ecclesie sedens, nauim aduersus fluctus gubernas. Tene clauum fidei, ut te graues huius seculi turbare non possint procelle. Mare 755 quidem magnum et  spatiosum, sed noli uereri; quia ipse super maria fundauit eam, et super flumina preparauit eam . Itaque non immerito inter tot mundi freta Ecclesia Domini tamquam supra apostolicam edificata petram immobilis manet, et inconcusso aduersum impetus seuientis sali perseuerat fundamine . Alluitur undis, non quatitur: et licet frequenter elementa mundi huius magno illisa resultent fragore; habet tamen quo laborantes excipiat, tutissimum portum salutis.

2. Sed tamen etsi in mari fluctuat, currit in fluminibus; et uide ne in illis fluminibus magis, de quibus dictum est: Eleuauerunt flumina uocem suam . Sunt enim flumina, que de uentre eius fluent, qui potum a Christo acceperit, et de Spiritu Dei sumpserit . Hec ergo  flumina, cum redundant spiritali gratia, eleuant uocem  suam. Est et fluuius qui decurrit in sanctos suos sicut torrens . Est et fluminis impetus, qui letificat animam pacificam atque tranquillam . Ex huius fluminis plenitudine quicumque acceperit, sicut Ioannes Euangelista, sicut Petrus et Paulus, eleuat uocem suam: et sicut apostoli euangelice predicationis uocem usque in totos fines orbis terrarum canoro diffuderunt preconio; ita et iste incipit euangelizare Dominum Iesum. Accipe ergo a Christo, ut et tuus sonus exeat.

3. Mare est Scriptura diuina, habens in se sensus profundos, et altitudinem propheticorum enigmatum: in quod mare plurima introierunt flumina. Sunt ergo et fluuii dulces atque perspicui, sunt et [c 1Kb] fontes niuei, qui saliant in uitam eternam : sunt et sermones boni, sicut faui mellis : et grate sententie, que animos audientium spiritali quodam potu irrigent, et preceptorum moralium suauitate mulceant. Diuersa igitur Scripturarum diuinarum fluenta. Habes quod primum bibas, habes quod secundum, habes quod postremum.

4. Collige aquam Christi, illam que laudat Dominum . Collige aquam de pluribus locis, quam effundunt nubes prophetice . Quicumque colligit de montibus aquam, atque ad se trahit, uel haurit e fontibus [d 1Kb] et ipse rorat sicut nubes. Imple ergo gremium mentis tue; ut terra tua humescat, et domesticis irrigetur fontibus. Ergo qui multa legit et intelligit, impletur: qui fuerit impletus, alios rigat; ideoque Scriptura dicit: Si implete  fuerint nubes, pluuiam in terram effundent .

5. Sint ergo sermones tui proflui, sint puri, et dilucidi; ut morali disputatione suauitatem infundas populorum auribus, et gratia uerborum tuorum plebem demulceas; ut uolens quo ducis, sequatur. Quod si aliqua uel in populo uel in aliquibus contumacia, uel culpa est, sint sermones tui huiusmodi, ut audientem stimulent, compungant male conscium: Sermones enim sapientium tamquam stimuli . Stimulauit et Dominus iehsu Saulum, cum esset persecutor. Quam salutaris fuerit stimulus, considera, qui ex persecutore apostolum fecit, dicendo: Durum 756 est tibi, ut aduersus stimulum calces .

6. Sunt etiam sermones sicut lac, quos infudit  Paulus Corinthiis ; qui enim fortiorem  cibum epulari non queunt, succo lactis ingenii sui exercent infantiam.

7. Alloquia tua plena intellectus sint. Unde et Salomon ait: Arma intellectus labia sapientis ; et alibi: Labia tua [a 1Kb] alligata sint sensu , id est, fulgeat sermonum tuorum manifestatio, intellectus coruscet, et alloquium tuum atque tractatus aliena non indigeat assertione: sed sermo tuus uelut armis suis sese ipse tueatur, nec ullum uerbum tuum in uanum exeat, et sine sensu prodeat. Est enim alligatura, que constringere solet animorum uulnera: quam si quis reiicit, desperatam sui prodit salutem . Et ideo circa eos qui graui ulcere uexantur, utere oleo sermonis, quo foueas mentis duritiam: appone malagma, adiunge  alligaturam salutaris precepti; ut uagos et fluctuantes circa fidem, uel discipline obseruantiam nequaquam soluto animo et remisso uigore patiaris perire.

8. Admone igitur plebem Domini, atque obsecra, ut abundet in operibus bonis, renuntiet flagitiis, non accendat flammarum incendia, non dicam in sabbato, sed in omni tempore; ne comburat corpus suum: fornicatio et immunditia non sit in Dei seruulis; quia immaculato seruimus Dei Filio . Nouerit unusquisque se, et uas possideat suum , quo subacto quodam sui corporis solo, fructus exspectet debitos, nec spinas et tribulos ei terra sua germinet , [b 1Kb] sed dicat et ipse: Terra dedit fructus suos ;  atque in hac dumosa quondam passionum fragilitate insitiua uirtutum effloreant.

9. Edoce etiam atque institue, ut faciant quod bonum est, et unusquisque non intermittat opus probabile, siue a pluribus uideatur, siue sine arbitro sit; abundat enim sibi locuples testis conscientia.

10. Fugiat etiam [c 1Kb] mala opprobria; etiamsi se credat non posse conuinci. Nam etsi clausus parietibus sit, et opertus tenebris, sine teste, sine conscio; habet tamen facti arbitrum, quem nichil fallat, ad quem facta clamant omnia. Denique clamauit et uox sanguinis . [d 1Kb] Se ipsum unusquisque et animum suum seuerum iudicem sui, ultorem sceleris, et uindicem criminis habet. Denique timens et tremens oberrabat Cain , parricidialis  facinoris luens penas; ut ei remedio sua mors fuerit, que uagum exsulem formidato per omnia momenta terrore mortis, per mortem exuit. Nemo igitur uel solus, uel cum altero aliquid turpe aut improbum faxit. Et si quis solus est, seipsum pre ceteris erubescat, quem maxime debet uereri.

11. Nec concupiscat plurima, quia et pauca ei plurima sunt; paupertas enim et opes inopie et satietatis uocabula sunt. Nec diues est, qui indiget aliquo: nec pauper, qui non indiget. Nec quisquam  uiduam spernat, circumscribat pupillum, fraudet proximum suum. ue enim illi, qui congregatam dolo habet substantiam, et in sanguine edificat ciuitatem , id est, 757 animam suam! Hec est enim, que edificatur sicut ciuitas . Hanc ciuitatem non edificat auaritia, sed destruit: non edificat libido, sed exurit atque incendit. uis bene edificare ciuitatem? Melius est exiguum cum Dei timore, quam thesauri magni sine timore . Diuitie hominis ad redemptionem anime debent proficere, non ad destructionem. Et thesaurus redemptio est, si quis eo bene utatur: et iterum laqueus est, si quis uti nesciat . Quid enim homini pecunia sua, nisi quoddam uiaticum est? Multa oneri, moderata usui, uiatores sumus  uite huius: multi ambulant, sed opus est, ut quis bene transeat; cum illo enim est Dominus iehsu, qui bene transit. Ideoque legis: Si transeas per aquam, tecum sum; flumina te non concludent, nec ignis exuret uestimenta tua, si transeas . Qui autem ignem alligat in corpore suo, ignem libidinis, ignem immodice cupiditatis, non transit, sed exurit inuolucrum istud anime sue . Preclarior est bona existimatio quam pecunia, et super omnes argenti aceruos bona est gratia. . Fides ipsa abundat sibi, satis superque censu suo diues. Sapienti quoque nichil alienum, nisi quod uirtuti incongruum: quocumque [e 1Kb] accesserit, inueniet sua omnia. Totus mundus possessio eius est; quoniam toto eo quasi suo utitur.

 12. Quid igitur circumscribitur frater? Quid fraudatur mercenarius? Non magna, inquit , lucra de mercede meretricis, id est, lubrice istius fragilitatis. Meretrix ista non specialis, sed publica est: non una mulier, sed uaga omnis cupiditas meretrix est. Omnis perfidia, omnis fallacia meretrix, non illa sola, que corpus prostituit suum; sed omnis anima que spem suam uendit, que deformes questus et degenerem stipem querit. Et nos mercenarii sumus, qui ad mercedem laboramus, et huius operis nostri mercedem speramus a Domino nostro et Deo. Si quis cognoscere uult quam mercenarii sumus, audiat dicentem: Quantis panibus mercenarii patris mei abundant? ego autem hic fame pereo ; et infra: Fac me, inquit, sicut unum  mercenariorum tuorum . Omnes mercenarii, omnes operarii: qui tamen fructum exspectat laboris, consideret quod is qui alium mercede fraudauerit debita, et ipse fraudabitur sua. Feneratum istud offendit, et postea cumulatiore mensura exsoluet. Ergo qui non uult amittere quod est perpetuum, non eripiat alii, quod temporale est.

13. Nemo etiam in dolo loquatur ad proximum suum. Laqueus est in labiis nostris, et sepe unusquisque sermonibus suis non explicatur, sed inuoluitur  . Fouea alta est os maleuoli: grande innocentie precipitium, sed maius maleuolentie . Innocens dum credit facile, cito labitur ; sed tamen iste lapsus resurgit: maledicus autem suis artibus precipitatur, unde numquam exsiliat atque euadat. Ponderet ergo unusquisque sermones suos, non cum fraude et dolo: Statera fallax improbabilis apud Deum : non illam stateram dico, [a 1Kb] que mercem appendit alienam  758 sed statera uerborum ipsa apud Deum est exsecrabilis, que pretendit pondus grauitatis sobrie, et subnectit uersutias fraudulentie. Hoc maxime condemnat Deus, si decipiat aliquis proximum suum promissorum benignitate, et subdola  iniquitate defeneratum opprimat, nichil sibi profuturus astutie sue artibus. Quid enim prodest homini, si totius mundi capiat opes, animam autem suam uite eterne defraudet stipendio ?

14. Alia piis mentibus consideranda statera, qua singulorum facta trutinantur, in qua plerumque ad iudicium peccata propendunt, aut bene gesta peccatis preponderant. ue mihi, si precedant flagitia, et ad mortis preiudicium lethali uergant pondere! Tolerabilius si subsequantur omnia tamen manifesta Domino: et ante iudicium: nec bona possunt latere, nec ea que plena sunt offensionis, abscondi .

15. Quam beatus qui radicem uitiorum resecare  potuerit auaritiam! Is profecto stateram hanc non reformidabit. Auaritia enim plerumque sensus hebetat humanos, et peruertit opiniones ; ut questum pietatem putent, et pecuniam quasi mercedem prudentie. Merces autem magna pietatis est, et questus sobrietatis, habere quod usui est satis. Quid enim in hoc mundo prosunt diuitiarum superflua; cum in iis et nulla adiumenta nascendi sint, nec impedimenta moriendi? Nam et sine integumento in hoc mundo nascimur, et sine uiatico discedimus, sine hereditate sepelimur.

16. Pendet singulis nostrorum stalera meritorum, atque exiguis uel boni operis, uel degeneris flagitii momentis huc atque illuc sepe inclinatur: si mala uergant, heu me! si bona, presto est uenia. Nemo  enim a peccato immunis: sed ubi propendunt bona, eleuantur peccata, obumbrantur, teguntur. Ergo in die iudicii aut nostra opitulabuntur nobis opera, aut ipsa nos in profundum, tamquam molari depressos lapide, mergent. Grauis est enim, ut pote talento plumbeo suffulta, iniquitas; intolerabilis auaritia, atque omnis superbia, tetra fraudulentia . Et ideo hortare plebem Domini sperare magis in Domino, abundare in diuitiis simplicitatis, in quibus ambulet sine laqueo, sine impedimento .

 17. Bona etiam puri sermonis sinceritas, et locuples apud Deum, etiam si inter laqueos ambulet; tamen quia alii nescit insidias aut uincula innectere, non alligatur.

18. Illud quoque precipuum, si persuadeas ut nouerint humiliari, sciant uerum humilitatis colorem, naturam nouerint. Multi habent humilitatis speciem, uirtutem non habent: multi eam foris pretendunt, et intus impugnant: ad fucum preferunt, ad ueritatem abiurant, ad gratiam negant: Est enim qui nequiter humiliat se, et interiora eius plena sunt doli . Et est qui se nimium submittit ab humilitate multa. Non est ergo humilitas nisi sine fuco, sine fraude. Ipsa est uera, que habet piam mentis sinceritatem . Magna uirtus eius.  Denique per inobedientiam 759 unius hominis mors introiuit, et per obedientiam unius Domini Iesu Christi facta est uniuersorum redemptio.

19. Sciuit humiliari sanctus Ioseph, qui cum esset a fratribus in seruitutem uenditus, uel a negotiatoribus cemptus , humiliatus in compedibus, ut Scriptura dicit , uirtutem humilitatis didicit, infirmitatem repudiauit. Itaque  emptus in Aegypti partibus a seruo regio, coquorum preposito, non prosapie nobilis conscientia, quasi germen Abrahamitarum, dedignatus obsequia uernacula, fastidiuit degenerem conditionem: sed magis gnauum se et fidelem herili imperio prebuit, alto intendens consilio nichil interesse in quo statu quis probabilem se  prestaret: sed illum esse finem bonorum, ut in quocumque statu probarentur; illudque precipuum, si magis mores commendarent statum, quam status mores. Etenim quo status inferior, eo uirtus eminentior. Talem itaque se exhibebat, tam sedulum, ut ei dominus suus totam domum suam crederet, ipsi omnia committeret.

20. Unde  et uxor eius oculos iniecit in eum, capta forme uenustate; nichil enim ad nos, si petulantibus oculis aut etas expetitur, aut pulchritudo. Ars desit, nullum est crimen decoris: illecebra facessat, inoffensa est species, et forme gratia. Itaque percita atque animi furens interpellat iuuenem, et cogente libidine, uicta passionum stimulis crimen fatetur. uerum ille abiurat  flagitium, [b 1Kb] dicens nec moribus Hebreorum conuenire, nec legibus, ut alienum uiolent thorum, quibus cura est tuendi pudoris; ut integri nuptiarum integris socientur uirginibus, nec ulli conueniant femine, que legitimi usus thori nesciat: religionemque sibi esse, [c 1Kb] ne ebrius turpis intemperantie, ingratus herilis indulgentie; cui obsequium deberet, ei grauem inferret contumeliam.

21. Numquid crubescebat illum uilem dominum tamen dicere, et se seruum fateri? Quin etiam cum ambiret mulier, obsecraret etiam metu proditionis,  uel amoris sui lacrymas funderet ad extorquendi necessitatem, nec misericordia flexus ad flagitii consensum, nec coactus metu, et precibus restitit, nec minis cessit, preponens premiis periculosam honestatem, quam turpem remunerationem casto pudori. Iterum quoque  mulier maioribus adorsa tentamentis, cum inflexibilem aduerteret, etiam [a 1Kb] secunda uice immobilem, passione effera et impudentia uires ministrante, iuuenem aggreditur, ueste apprehensa ad cubile trahens, complexum offerens: et pene ceperat, nisi exuisset Ioseph uestem, qua tenebatur; ne exueret amictum humilitatis, indumentum pudoris.

22. Sciuit igitur humiliari, qui humiliatus est usque ad carcerem; et cum sustineret calumniam,  maluit crimen falsum subire, quam uerum referre. Sciuit, inquam, humiliari, quia humiliabatur pro uirtute. Humiliabatur in typo eius, qui se erat humiliaturus usque ad mortem, mortem autem crucis: qui uenturus erat, ut uitam hanc de somno resuscitaret; et somnium 760 esse hunc uiuendi usum doceret, in quo diuerse commutationum uices tamquam ebrie, et nichil solidum, nichil firmum, tamquam dormientis somnium uidentes non uidemus, et audientes non audimus, et manducantes non satiamur, gratulantes non gratulamur, currentes non peruenimus. uane spes hominum in hoc seculo, qui ea que non sunt, tamquam que sint, sequenda arbitrentur. Itaque inanes et uacue rerum species tamquam in somnio uenerunt, abierunt: astiterunt, euanuerunt.  Circumfuse et disperse sunt, teneri uidentur, et non tenentur. Denique ubi quis audiuit dicentem: Surge qui dormis , et de seculi istius somno exsurrexit, falsa hec intellexit omnia: euigilauit, et fugit somnium, fugit potestas, abiit cura patrimonii, forme uenustas, honorum studium. Hec enim somnia sunt, quibus non mouentur, qui uigilant corde: sed dormientes exagitantur.

23. uadatur hunc sermonem meum sanctus Ioseph, non esse perpetua nec diuturna, que sunt huius seculi, qui ab initio nobilis genere, censu diues, subito ignobilis seruulus est, et  degeneris domini ere emptum mancipium. Minus enim uile putatur seruire libero: geminatur autem seruitus ubi seruitur uernaculis. Seruus  igitur ex genere preclaro, pauper ex patre diuite, de amore ad odium, de gratia ad supplicium: rursus de carcere ad aulam, de reatu ad iudicium traductus; neque aduersis fractus est, neque eleuatus secundis .

 24. Astipulatur etiam momentarias esse uices rerum etiam sancti Dauid frequenter uariatus status, qui despectus patri, pretiosus Deo; triumpho nobilis, inuidia uilis , accitus ad ministerium regium, electus ad affinitatem , postremo faciem et ora mutatus, exsul regni, fugitans parricidii, nunc sua offendicula deplorabat, et rursus aliena remouebat, conciliato herede nobilior, quam decolorato  Expertus igitur omnia, pulchre dixit: Bonum mihi quod humiliatus sum .

25. Quamquam hoc et ad eum possit referri, qui cum esset in Dei forma, facilis inclinare celos; descendit tamen, et formam serui accipiens nostras portauit infirmitates : qui preuidens sanctos  suos, non quasi rapinam sibi proprium honorem assumere; sed subiicere se equalibus, et alios sibi anteferre, dixit: Bonum mihi est quod humiliatus sum. Bonum mihi est quod me subieci; ut subiecta mihi sint omnia, et sit Deus omnia et in omnibus . Hanc infunde humilitatem singulorum animis, et te ipsum formam prebe omnibus, dicens: Imitatores mei estote, sicut et ego Christi .

26. Discant bonorum operum diuitias querere, et morum esse locupletes. Pulchritudo diuitiarum non in sacculis diuitum, sed in alimentis pauperum est. In illis infirmis et egenis melius opes lucent. Discant itaque pecuniosi non sua, sed ea que sunt Christi, querere; ut illos et Christus requirat, ut illis sua  largiatur. Impendit pro illis sanguinem suum , effundit illis 761 Spiritum suum, offert illis regnum suum. Quid amplius dabit, qui se ipsum obtulit? Aut quid est quod non sit daturus Pater, qui pro nobis unicum Filium tradidit morti? Admone igitur illos seruire Domino in sobrietate et gratia, tota mentis sedulitate erigere oculos ad celestia, nichil ponere in lucro, nisi quod uite eterne sit; nam iste omnis huius questus seculi animarum dispendium est. Denique omnium detrimentum passus est , qui uolebat Christum lucrari: quod etsi mirabiliter dixerit, minus tamen expressit, quam acceperat. Hic enim de alienis locutus est, Christus autem dixit: Qui uult post me uenire, abneget seipsum sibi ; ut ipse  suum detrimentum sit, quo fiat lucrum Christi. Caduca hec omnia, [b 1Kb] cum damno, sine lucro: illud solum est lucrum, ubi fructus perpetuus, ubi eterne merces quietis.

27. Commendo tibi, [c 2Kb] fili, Ecclesiam, que est ad  Forum Cornelii, quo eam de proximo interuisas frequentius, donec ei ordinetur episcopus. Occupatus diebus ingruentibus quadragesime, tam longe non possum excurrere.

28. Habes illic Illyrios de mala doctrina Arianorum, caue eorum zizania: non appropinquent fidelibus, non serpant adulterina semina: [a 1Kb] aduertant quid propter suam perfidiam acciderit sibi, quiescant, ut ueram fidem sequantur. Difficile quidem imbuti animi infidelitatis uenenis abolere possunt impietatis sue glutinum; si tamen in iis uirus infaustum inoleuerit, nec facile iis credendum putes. Nerui enim sunt, et quidam artus sapientie, non temere credere, maxime in causa fidei, que raro perfecta est in hominibus.

 29. Tamen si quis est, qui licet suspecte sit infirmitatis, et nutantis affectus, purgare habitam de se opinionem uelit, permitte ut satisfecisse se putet, indulge aliquantulum; cuius enim excluditur satisfactio, auertitur animus. Nam etiam medendi periti cum uident [b 30Kb] notas egritudines, ut ipsi appellant, medicinam quidem non adhibent; sed tamen medicine tempus exspectant: nec deserunt inualidum, [c 1Kb] sed lenioribus uerbis, aut quibus possunt, palpant delinimentis; ne aut intermissa egritudo desperatione animi grauescat, aut crudior medicinam 762 respuat: eo quod ad maturitatem peruenire nequeat, si indigeste insolens rerum huiusmodi medicus adhibeat manus. Siquidem et pomum cum immaturum exagitatur, cito deperit.

 30. Et quia de agro exemplum sumpsimus, precipe illis inuiolata confinii seruare iura, paternos custodire terminos, quos Lex tuetur. Supra fraternam caritatem frequenter est uicini gratia ; ille enim sepe longe, hic in proximo est, uite omnis testis, conuersationis arbiter. Delectet eum per finitima spatia laxari liberum pecus, et in herba uiridi proiectum secura captare otia.

31. Seruos quoque dominus iure seruitii subditos  habeat pro moderamine cercitionis, quasi anime consortes. Paterfamilias enim dicitur, ut quasi filios regat; quoniam et ipse Dei seruus est, et patrem appellat Dominum celi, moderatorem potestatum omnium. uale et nos dilige, ut facis; quia nos te diligimus.



EPISTOLA III [d 1Kb] .

FELICIS munusculum predicat, sed eum quod se a longo tempore non inuiserit, arguens; ut non tamdiu procrastinetur, petit.


AMBROSIUS FELICI.

1. Misisti mihi tubera, et quidem mire magnitudinis, ut stupori forent ea tam grandia. [e 1Kb] Nolui in sinu, ut aiunt, abscondere: sed aliis quoque demonstrare malui. Itaque partem direxi amicis, partem  mihi reseruaui.

2. Suaue munus, [f 1Kb] non tamen ita prepollens, ut comprimeret querelam meam iure excitatam, quod nos tamdiu amantes tui nequaquam reuisas. Et caue posthac ne maiora [g 1Kb] inuenias doloris tubera. Nam huius nominis diuersa ratio; ut enim grata in munere, ita in corpore atque in affectu molesta sunt. De te impetra, quominus te abesse doleam; nam causa commotionis mee, desiderium est tui. Effice, si potes, ut minus gratus sis.

3. Rem exposui, causam probaui. Intorquenda est [h 1Kb] amentata illa non manipularis sententia. Metuisti certe: sed uide quam mouear, ut delectet iocari. Postea tamen ne excusaueris: etenim quamuis tua hec [i 1Kb] uectigalis mihi sit excusatio; male tamen de te  iudicat, nec de me 763 melius, si aut tuam absentiam muneribus compensandam, aut me muneribus redimendum putes. uale, et nos amantes tui dilige.



EPISTOLA Iu [i 1Kb] .

Sermone FELICIS recreatum se esse; maxime uero quod uenturum ad basilice consecrationem eum speraret, postquam celebrassent initi abs se episcopatus diem. Suas ad hoc preces ei promittit, mutuasque ab eodem reposcit, dum ingredietur sancta sanctorum.  Tum que illic contineantur, mystice decursis, FELICIS administrationem predicat, polliceturque adiutores ei non defuturos.


AMBROSIUS [a 2Kb] FELICI salutem.

1. Etsi habitu corporis minus ualebam, tamen ubi sermonem unanimi mihi pectoris tui legi, non mediocrem sumpsi ad conualescendum gratiam, quasi quodam tui alloquii [b 27Kb] puleio refotus; simul quia celebrem utrique nostrum annuntiasti diem adfore, quo suscepisti gubernacula summi sacerdotii, de quo ante momentum cum fratre nostro [c 1Kb] Bassiano loquebar. Ortus enim sermo de basilice, quam condidit Apostolorum nomine, dedicatione, dedit huic sermoni uiam; siquidem significabat quod sedulo tue quereret sanctitatis presentiam.

 2. Tum ego nostris fabulis intexui [d 1Kb] diem natalis tui, qui foret in exordio ipso kalendarum Nouembrium: eumque, si non fallerer, appropinquasse, et crastina celebrandum die; unde posthac non excusaturum. Promisi ergo de te, quoniam et tibi id de me licet: promisi illi, exegi mihi; presumptum enim habeo quod affuturus sis, quia debes adesse. Non ergo te magis meum promissum tenebit, quam tuum institutum, qui id [e 1Kb] in animum indueris, ut quod oportet facias. Aduertis itaque quia non tam promissi audax, quam tui conscius fratri spopondi. ueni igitur, ne duos sacerdotes redarguas: te, qui non adfueris; et me, qui tam facile promiserim.

3. Natalem autem tuum prosequemur nostris orationibus, et tu nostri in tuis uotis non obliuiscaris.  Te noster spiritus comitabitur: tu quoque cum ingredieris secundum tabernaculum, quod dicitur sancta sanctorum : facito nostro more, ut nos quoque tecum inducas. Cum spiritu adoles aureum illud thymiamaterium, nos ne intermiseris; ipsum est enim quod in secundo tabernaculo est, de quo plena sapientie oratio tua sicut incensum dirigitur ad celestia.

 4. [f 1Kb] Ibi arca Testamenti undique auro tecta, 764 id est, doctrina Christi, doctrina sapientie Dei. Ibi dolium aureum habens manna; receptaculum scilicet spiritalis alimonie, et diuine promptuarium cognitionis. Ibi uirga Aaron insigne sacerdotalis gratie. Aruerat ante, sed in Christo refloruit. Ibi Cherubim super tabulas Testamenti, lectionis cognitio sacre. Ibi propitiatorium, supra quod in excelsis Deus uerbum est, imago inuisibilis Dei , quod tibi dicit: Loquar tecum desuper propitiatorium de medio duorum Cherubim ; sic enim loquitur nobiscum, ut nos eius sermonem intelligamus: uel quia non mundana, sed intelligibilia loquitur, sicut ait: Aperiam in parabolis os meum . Ubi enim Christus,  ibi omnia, ibi doctrina eius, ibi peccatorum remissio, ibi gratia, ibi separatio mortuorum ac uiuentium.

5. Et Aaron quidem semel stetit in medio eorum, obiiciens se, ne mors transiret ad uiuentium agmina a funeribus mortuorum . Hic autem quasi uerbum semper stat in singulis, quem nos non uidemus, intra nos separans rationabiles uirtutes a cadaueribus passionum lethalium, et pestilentium cogitationum. Hic stat, quasi qui in hunc mundum uenerit, ut aculeum mortis hebetaret, deuoratorium eius obstrueret, uiuentibus eternitatem gratie daret, defunctis resurrectionem concederet .

6. Huic tu militas bonam militiam , huius depositum custodis, huius pecuniam feneras,  secundum quod scriptum est: Fenerabis gentibus . Bonum fenus spiritalis gratie, quod ueniens Dominus cum usuris exiget; et cum te bene dispensasse inuenerit, dabit tibi plura pro paucioribus: eritque mihi fructus dulcissimus, quod meum in te iudicium comprobabitur. [g 1Kb] Ordinatio non reprehendetur, quam accepisti per impositionem manuum mearum, et benedictionem in nomine Domini  Iesu . Fac ergo bonum opus, ut in illo die mercedem inuenias, et ego in te, et tu in me requiescamus.

7. Multa messis Christi, sed pauci operarii; et difficile reperiuntur, [a 1Kb] qui adiuuent. uerum hoc uetus: sed potens est Dominus, qui mittat operarios in messem suam . Certe in illo ordine Comensium iam plerique ceperunt credere magisterio tuo, et doctrina tua uerbum Dei receperunt: sed qui dedit credentes, et adiutores dabit; quo et tibi excusandi auferatur necessitas, quod serius nos inuiseris: et mihi 765 crebrior tue presentie refundatur gratia. uale, et nos dilige, ut facis.



EPISTOLA u [b 1Kb] .

Sententiam abs se in causa Indicie latam defendens,  SYAGRII iudicium arguit, quod legitima in eo forma non seruata sit. Maximum tragedie auctorem apud se non comparuisse: Syagrium inspectionem uirgini contumeliosissimam decreuisse; cum alia, unde iudicari uirgo debeat, suppetant: inspectionem incertam atque inutilem; aliud enim obstetricum officium esse: non ergo hac ratione causam decidendam; presertim cum peperisse diceretur Indicia. In quibus inspectio sit toleranda! Syagrium uanam afferre excusationem: Maximum uere accusatorem esse. Postremo accusatione ac testibus rursus uituperatis, refertur Marcelline aliarumque pro Indicia testimonium, post quod iudicium Ambrosianum subiicitur.


AMBROSIUS [c 1Kb] SYAGRIO.

1. Prospiciendum esse ne de nostro obloquantur iudicio karissimi nostri ueronenses, propriis texuisti  litteris. Non arbitror fore, certe non solent. Aut si obloquantur, de quo obloqui soleant, haud dubie liquet: cum [d 1Kb] exasperati huc ueniant, pacifici ad te reuertantur; presertim cum hoc iudicium nostrum cum fratribus et consacerdotibus nostris participatum processerit: tu autem sine alicuius fratris consilio hoc iudicium tibi solus [e 1Kb] uindicandum putaris; in quo tamen ante iudicium preiudicium feceris, ut puellam Zenonis sancte memorie iudicio probatam, eiusque sanctificatam benedictione post tot annos, sine auctore criminationis, sine accusatore, [f 1Kb] sine professore delationis, in periculum reatus deducendam arbitrare: cui inuidia esset a uanis, ab  hereticis, ut ipsi uolunt, a turpibus personis conflata per scelus, per auaritiam, per intemperantiam, querentibus proprii libertatem flagitii; ab iis, postremo qui domo eius eiecti atque eliminati forent, quod [g 1Kb] discolora opera subtexerent, quam prima fronte sue professionis pretenderant.

2. Huiusmodi accusatores, huiusmodi testes in tuo constituebas iudicio, qui neque accusare audebant, neque delationis se nexu obligare; atque ita inspectioni adiudicandam constituebas uirginem, quam nullus argueret, nullus deferret. Ubi hec cognitionis solemnitas? Ubi talis iudicandi formula? Si leges publicas interrogamus, accusatorem exigunt: si Ecclesie: Duobus, inquit, et tribus testibus stat omne uerbum : sed illis testibus  qui ante hesternum et nudiustertius non fuerint inimici; ne irati nocere cupiant, ne lesi ulcisci sese uelint.

3. Inoffensus igitur affectus testium queritur; ita tamen ut accusator prius in medium procedat. Ipsi illi presbyteri Iudeorum  manus suas prius supra caput imposuerunt Susanne, 766 et accusationem professi sunt, et pariter addiderunt testimonii auctoritatem, quam imprudenter populus sub errore positus acceperat: sed diuino iudicio per prophetam retexit, et redarguit omnipotens Deus; ut liqueret omnibus eos uelle inuidiam preseminare aduersum innocentis periculum [h 1Kb] qui deficerent accusationis argumento, et firmamento probationis, coniicientes uidelicet quod si preoccupatis  uulgi auribus inuidia mentem incesseret, preiudicium examinande ueritatis inferret. Etenim cum audita preueniunt, aurem obstruunt, animum occupant; ne probatio desideretur, ut rumor pro conuicto teneatur crimine.

4. Nos igitur accusatorem exegimus, et auctorem totius scene Maximum perurgendum arbitrati sumus. uerum ille accusationem, quam studio informauerat, uerbo detulerat, deseruit professione; et tamen affectu urgebat, arte exsequebatur: sed fugiebat nomine, quod diffideret probationi. Denique sparsis rumoribus, sed etiam epistolis compositis et destinatis, quesiuit acerbare inuidiam delationis: sed  nequaquam opprimi potuit integritas et circumueniri. Nam si habuisset probationes, numquam inspectionem tua sententia flagitauisset.

5. Quid igitur sibi uelit, et quo spectet quod obstetricem adhibendam credideris, non possum aduertere. Itane ergo liberum erit accusare omnibus, et cum probatione destiterint, patebit ut genitalium secretorum petant inspectionem, et addicentur semper sacre uirgines ad huiusmodi ludibria, que et uisu et auditu, horrori et pudori sunt? Denique non minima etiam in tuis litteris tentate expressionis uerecundia est. Que ergo sine damno pudoris in alienis auribus resonare non queunt, ea possunt in uirgine sine eius tentari uerecundia?

6. Inuenisti tibi uile mancipium, procacem uernulam,  cur non abutaris pudibundo ministerio, et exponas eius modestiam; cum presertim nichil sanctius in uirgine sit, quam uerecundia? Non enim sacra uirgo ut corpore tantummodo integra sit queritur, et non ut in omnibus eius inoffensus maneat pudor. uirgo Domini suis est nixa fulcris ad sui probationem, nec alienis dotibus eget, ut se uirginem probet: et nec abditorum, occultorumque inspectio, sed obuia omnibus modestia astipulatur integritati. Non placet Deo, quam non suorum grauitas morum probat: non probatur Domino, que unius obstetricis indiget testimonio, quod plerumque queritur pretio. Ea ergo tibi locuples uidetur ad fidem, que et redimi et falli potest: ut excuset ream, et crimen tegat, aut nesciat, et non possit flagitium deprehendere?

767 7. Neque uero illud iustum arbitror, quod tuis comprehendisti litteris, quia nisi inspecta fuerit, integritas periclitetur, et incerto sui fluctuet. Ergo omnes que inspecte non sunt, periculum subierunt pudoris? Ergo et que nupture sunt, prius inspiciantur, ut nubant probatiores? Ergo et que uelande sunt, prius subiiciende sunt huiusmodi attrectationi; non enim uisitantur, sed attrectantur: et rectius secundum tuam sententiam inspicitur non probata, quam consecrata.

8. Quid, quod etiam [a 1Kb] ipsi archiatri dicunt non satis liquido comprehendi inspectionis fidem, et ipsis medicine uetustis doctoribus id sententie fuisse? Nos quoque usu hoc cognouimus, sepe inter obstetrices  obortam uarietatem, et questionem excitatam;  ut plus dubitatum sit de ea, que inspiciendam se prebuerit, quam de ea, que non fuerit inspecta. Siquidem et proximo id comperimus exemplo: nam quedam conditionis seruilis [b 1Kb] Altini inspecta et refutata, postea Mediolani non meo quidem iussu, sed Nicenti ex tribuno et notario domini uel patroni sui uoluntate uisitata est a peritissima et locupleti femina huiusmodi artis; et cum simul ista suppeterent, ut neque paupertas obstetricis suspectam faceret fidem, neque indocilitas imperitiam, tamen adhuc manet questio.

9. Quid profuit igitur eam inspici, cum damnatio maneat? Nam ut quisque uoluerit, aut imperitam medicam, aut redemptam asseret; ita sine effectu ullo iniuria inspectionis est. Quid deinde fiet? Quotiescumque  emerserit, qui non credat, toties [c 1Kb] uirgo attrectabitur? Nam si umquam se uisitandam abnuerit, secundum assertionem tuam de crimine confitebitur. Et facilius est ut refutet, quod numquam fecerit, quam quod fecerit. uariabuntur igitur obtetrices, ne suspecte aliqua repetatur gratie. Erit itaque inter plures, quamquam paucarum etiam in magnis urbibus hic usus medendi sit: erit, inquam, uel maleuola, uel imperita, quam pudoris claustra pretereant, et per imperitiam integro. notam affigat pudori. uides in quod periculum inducas uirginalem professionem, dum obstetricem adhibendam putas; ut iam non solum uerecundie sue dispendio, sed etiam obstetricis incerto periclitetur.

10. Nunc consideremus quod obstetricis officium  sit. Legimus etiam in ueteri Testamento obstetrices, sed non inspectrices: denique ad parturientes ingrediebantur, non ad uirgines; ut partus susciperent, non ut pudorem examinarent. Unde et [d 1Kb] obstetrices dicte, eo quod obsistant dolori: uel certe pignori, ne laxatis uteri genitalibus claustris, in terram defluat. Secundo et tertio loco in Scripturis in uenimus 768 obstetrices adhibitas: sed ubique partui, nusquam inspectioni. Primo ubi Rachel parturit , deinde ubi Thamar parit , tertio ubi necandos mares Pharao mandat Hebreorum obstetricibus ; quando responderunt ille, non eo more Hebreas feminas parere, quo pariunt Aegyptie: sed Hebreas prius parere, quam intreant obstetrices ad eas. Qui locus ut superiori  utilis ad Hebreorum salutem; ita reliquo confragosus  ad obstetricum fidem, que didicerunt mentiri pro salute, et fallere pro excusatione.

11. Quid igitur suspecta et dubia captamus; cum maiora sint alia examinande ueritatis documenta et testimonia, in quibus expressiora insignia uel temerati pudoris sint? Quid enim est quod magis publicum sit, quam offensa pudoris, et defloratio uirginitatis? Nihil profecto quod magis se prodat, quam castitatis dispendium. Tumescit aluus, et incedentem fetus sui onera grauant; ut pretermittamus alia, quibus se uel tacita prodit conscientia.

12. At forte sterilitatis obtentu abscondi in aliquibus possit flagitium. Hic uero cum editus partus et expositus, uel necatus  dissipatus sit per aures uniuersorum,  strangulata est libertas calumniarum, si peperit. Nempe uerone fuit, uisebatur frequenter a uirginibus et mulieribus; in honore enim semper erat. uisebatur et a sacerdotibus propter pudicitie reuerentiam, et grauitatis speculum. Quomodo ergo potuit occulere crimen, quod se uel specie sui proderet? Quomodo texit uterum? quomodo non refugit aspectum mulierum, oculos salutantium? quomodo parturiens uocem repressit? Sed hoc non patitur dolor: denique Scriptura hos maximos dicit dolores, qui sunt parturientis . Sic enim, inquit, dies Domini subito uenit, et improuisus adest, ut dolor partus, qui intercludit omnia effugia delitescendi .

13. Hec est uerior documentorum fides, quam  erubescunt et mulieres. Denique Elisabeth occultabat se mensibus quinque; eo quod sterilis conceperat in senectute . His signis et ipsa Marie uirginitas apud ignaros mysterii, probri suspectabatur. Unde et Ioseph, cui desponsata erat uirgo, suspectum habebat uitium; dum adhuc nesciret Dominice incarnationis sacramentum .

14. Quid ergo negamus inspiciendas uirgines? Interim quod nusquam legerim, non astruo, nec uerum arbitror. Sed quia pleraque ad speciem facimus, non ad ueritatem; et erroris gratia complura frequenter pretendimus  relinquamus hoc illis, quas non uerecundia reuocat a lapsu, sed solus iniurie deterret metus: 769 apud quas nulla cura  pudoris, et castitatis gratia, sed pene timor est. Relinquamus uernaculis, quibus formido est deprehendi magis, quam peccasse. Absit a uirgine sacra, ut obstetricem nouerit: partus putatur, et remedium doloris ducitur, non examen pudoris. Relinquamus  etiam illis, si que grauibus appetite calumniis, [a 1Kb] oppresse testimoniis, strangulate argumentis, ad id confugiant, ut se offerant inspectioni, quo uel corporis probetur custodia; si tamen deprehendi potest, in quibus nutat pudoris gratia, et disciplina integritatis. Male tamen se habet causa, ubi potior est carnis, quam mentis prerogatiua. Malo morum signaculo, quam corporis claustro uirginitatem exprimi.

15. Iam illud preclarum, quod scripsisti insinuatum tibi a quibusdam quod nequaquam tibi communicarent, si eam sine uisitatione suscipiendam crederes. Ergo iudicandi accepisti formulam. Quales illi, qui uolunt prescribere sacerdotibus quid sequi debeamus? Liberauimus itaque te a cognitionis grauissime necessitate, ne necesse haberes formulam  mandatam exsequi. Quid nobis futurum est, qui eorum studiis non obtemperauimus?

16. Sed tamen scio illic plerosque esse, qui timeant Dominum. Nam et hic uidimus dudum, et illic esse comperimus, qui compositam hanc querantur calumniam: quos aiunt eo [b 1Kb] offensos fauisse Maximo, quod ista uirgo non circumeat domos, nec eorum matronas salutet atque ambiat. Quid igitur fiet, quomodo tanto eam exuemus crimine? quomodo persuadebimus ut cultus assumat nouos, suos exuat? Graue flagitium uirginem intra secreta domus degere, claudi penetralibus suis! Sic certe lectio docet [c 1Kb] Mariam domi repertam, cum ad eam Gabriel archangelus uenisset . Susanna fugiens turbarum inducitur . Denique cum  se lauaret, paradisum claudi iubebat. Quid autem prestantius  quam secretum? quid tutius secreto, et ad omnes actus expeditius? Munia enim pudoris induit, non concursationis. Sed de aliis uidero, tue nunc mihi respondendum epistole est.

17. Te miror, frater, qui tantopere defendas Maximum non fuisse accusatorem, sed parentis dolore doluisse inuidiam sparsi rumoris; cum ille se inimicum et aduersarium litigatorem, proposito iam iurgio, negare non potuerit aduersus sacram uirginem iudicia attentauisse: muroque interiecto, discretas edes uxoris sue ac uirginis, diuisam germanitatis inter sorores societatem; [e 1Kb] aliaque, quibus doleret quod uirgo in agro affinitatis sue refugisset consortium.  770 Quomodo ergo non accusator, qui affectum accusatoris iamdudum exercuit, qui sermone suo accusationem detulit, aures tuas impleuit clamore, [f 1Kb] et testes auditionis deduxit, cognitionem poposcit?

 18. Quamlibet argumentatus, negare non potuisti quod ad Indiciam scripseris, quoniam Maximus seu impulsu aliorum, seu dolore proprio crimen graue detulerit. Sola hec epistola satis est ad accusationis testimonium; neque enim te ego tuis ad me datis litteris urgendum putaui, sed iis lectis quas ad uirginem dederas, aduerti diuersum esse, quod ad me scripseras; et tamen cum epistole tue sibi non conuenirent, consulendum te, non arguendum putaui. Quid igitur sibi uult illa argumentatio, quia illud detulerit, quod ad me scripseras, delatam uidelicet eam in turpi crimine; ita ut editum et obrutum partum dici asserat? Quasi uero istud ad Indiciam, non ad me scripseris. Illa ubi audiuit litteris tuis Maximum subduci accusationi, litteras tuas protulit, quibus eum criminis delatorem  probauit: ad me datas non legerat, nec quid haberent, sciebat.

19. Ego autem exhorrui a primo calumniam, quia aduertebam non crimen intendi, sed iniuriam uirginis desiderari, cuius inspectio et uisitatio postulabatur, non aliquod flagitium deferebatur. Quis enim istud a principio fraude compositum nequaquam sibi congruere et conuenire non arbitraretur? Cucurrisse mulieres uiles [a 1Kb] ad monasterium, iactasse partum uirginis, et necem pignoris, de monasterio rumorem per populos sparsum, eumque affluxisse in aures noui affinis Maximi, ab ipso interpellatum episcopum, dimissas eas que dixisse ferebantur, atque in fugam coactas, ut apud nos patuit: eos qui audisse se dicerent, ad Ecclesiam uocatos prodisse Renatum et  Leontium, duos illos iniquitatis uiros, quos apposuit Iezabel , redarguit Daniel , subornauit Iudeorum populus ; ut auctorem uite sue falso appeterent testimonio. Qui tamen cum simul composuissent flagitium, simul ingressi essent uiam, et ne quid preteream, adiuncti Maximo, comitantibus, ut dixit Leontius, iis qui illum rumorem sparserant; tamen ubi in meo astiterunt iudicio, cum primo de origine cause quererem, diuersa et distantia prompsere, non locorum separati, sed mendaciorum diuortio.

20. Cum igitur sibi ipsi non conuenirent, Mercurium et Leam uilissime conditionis et detestabilioris nequitie personas amandauissent, aufugisset Theudule, non ignara obiiciendi sibi facinoris, quod ante  lectum Renati sola cubitauisset, ancilla presto esset alia, que stupro eiusdem Renati se diceret coinquinatam; die 771 ipso, qui dictus erat cognitioni, subtraxerunt se episcoporum conuentui, licet etiam pridie subito se profecturos idem Renatus clamauerit.

21. Unde ego iudicio prescripsi diem, et tamen nullo accusante, nullis testimoniis perurgentibus,  insinuaui sancte sorori quod peteres coram ipsa inspici et uisitari memoratam uirginem. At illa sancte inspectionem quidem recusauit, sed testimonium non declinauit, dicens nichil se in Indicia comprehendisse, nisi quod esset uirginalis pudoris et sanctitatis: habitasse eam Rome in domo nostra, nobis absentibus, nulli eam [b 1Kb] se uitiorum familiaritati dedisse, optare cum ea sibi a Domino Iesu partem reseruari in regno Dei.

22. Paternam quoque filiam nostram interrogaui, quod ab ea numquam soleat discedere, cuius caritas uite huius testimonium est. Itaque etsi quod iniurata diceret, fidei sacramento conferendum foret; sub obtestatione tamen professa est alienam criminis quo appetebatur, nec quidquam in ea scire se bone  uacuum conuersationis.

23. Nutricem quoque libere conditionis interrogauimus, cui et status haudquaquam degeneri seruitio obnoxius libertatem uera fatendi daret, et fides atque etas ad ueritatem astipularetur, et officium nutricis ad cognitionem secreti. Ea quoque nichil se indecorum uidisse, nichil sibi quasi parenti commissum a uirgine aliqua dignum reprehensione.

24. His moti, Indiciam inoffensi uirginem muneris pronuntiauimus: Maximum autem et Renatum et Leontium ita inuoluit sententia, ut Maximo, si errorem emendaret, spes reditus reseruaretur; Renatus autem et Leontius excommunicati manerent, nisi forte probata sui penitentia, et huius facti diuturna deploratione, dignos se preberent misericordia. uale,  frater, et nos dilige; quia nos te diligimus.



EPISTOLA uI [c 1Kb] .

Cum SYAGRIO quod Indiciam contumeliose inspectioni sententia sua addixisset, AMBROSIUS amice expostulat; eique atrocissimam ultionem, quam Isrelite ob uiolatam in leuite uxore castitatem repetiuerunt, ante oculos ponens, totam rei seriem eleganter describit.


AMBROSIUS SYAGRIO.

1. Que sint in nostro iudicio decursa, comperta retines; et ideo nunc quasi anime portionem conuenio mee, habens apud te pro castitatis contumelia familiarem et dolentem querelam. Itane oportuit inoratam atque inauditam uirginitatis causam adiudicari, ut non possit absolui? Hoc est, nisi sua iniuria, nisi ab honesto pudore traducatur ad indecoram  sui corporis oblationem, grande uidelicet relatura sui testimonium, ut exponatur ludibrio, et procacitatis notetur. Hanc igitur prerogatiuam detulisti integritati, huiusmodi honorificentiam, 772 qua se lacessiri aut inuitari gaudeant, que hoc munus recipiendum putant; ut amittant libertatem communis assertionis, nec se iure tueantur uel sancte legis, uel publico, ut non accusatorem exigat, non arcersitorem  urgeat: sed impudentiam solam induat, ac sese proiiciat ad iniuriam?

2. Non ita maiores nostri despicabilem habebant castimoniam, cui tantum deferebant reuerentie, ut bellum aduersum temeratores pudicitie suscipiendum putarent. Denique  tantum fuit ultionis studium, ut omnes tribules de Beniamin tribu exstinguerentur, [a 1Kb] nisi sexcentos qui bello reliqui forent, natura editioris loci defendisset; sic enim lectionis diuine serie expressum tenetur, cuius tenorem recensere congruit.

3. Leuites [b 1Kb] uir , animo maior quam opibus, habitabat in partibus montis Ephrem; ei quippe tribui sortito obtigerat locus in possessionem terre datus pro funiculo hereditatis.  Is sibi accepit iugalem de Iuda Bethleem. Et ut se habent prima copularum exordia, ardebat iuuenculam immodica animi cupiditate: simul quia similibus eius non fungebatur, [c 1Kb] exardescebat magis magisque possessione, atque immane quantum exestuabat. Unde quia nichil referebatur ex parte adolescentule, uel leuitate amoris, uel ui doloris, quod haudquaquam mercede pari secum decerneret, cum eadem expostulabat. Hinc frequens iurgium: quo mulier offensa, [d 1Kb] claues remisit, domum reuertit.

4. At ille  amore uictus, qui quod speraret non habebat aliud; cum quartum iam mensem fluere cerneret, eo contendit, fretus quod consilio parentum emolliretur animus adolescentule. Occurrit pro foribus socer, generum introduxit; filiam  reconciliauit; et ut letiores dimitteret, triduo tenuit, quasi repararet nuptias: ac uolenti abire, quartum quoque diem comperendinauit, pretenta humanitatis specie, moras innectendo. Pari modo cum etiam quintum diem uellet adiungere superioribus, et iam noue deessent cause morandi; paterno tamen affectu retinende filie desiderium non deforet, promissam profectionis copiam distulit in meridiem, ut uiam cibo curati adorirentur. Post epulas quoque uolens dilationem attexere, eo quod iam uesper appropinquaret, generi precibus, egre licet, tamen acquieuit.

5. Ille iter suum  perrexit letus animi, quod dilectam sibi recuperauisset. Qui uno comitati seruulo, cum iam declinaret dies, festino  uiam celerabant gradu. Mulier uehebatur iumento, uiro nullus sensus laboris, qui fructu desiderii, simul et uario mulieris ac uernaculi sermone uiam leuaret.  Denique ubi Hierosolymam appropinquarunt, que triginta stadiis aberat, quam tunc temporis Iebusei tenebant; suggessit puer deflectendum in ciuitatem, 773 quia sub noctem suspecta essent etiam illa, que tutiora sunt, cauendaque tenebrarum ambigua; maxime quia locorum incole non essent de filiis Isrel. Et ideo preuertendum, ne quid aduersa studia gerentes insidiarum inferrent, obscuro noctis dolum querentibus ad perpetrandum facinus satis opportuno. Sed domino eius haudquaquam placuit sententia, ut inter alienigenas hospitio succederent; cum Gaba et Rama non longe abessent ciuitates Beniamin. Itaque preualens sententia, posthabuit seruuli suggestionem; quasi ex conditione consilium estimaretur, et non consilio quamuis [e 1Kb] infima conditio  alleuaretur. Et iam sol in occasu erat: denique uix occurrit, cum iam urgeretur uespere in ciuitatem succedere.

6. Gabaonite  incolebant locum, inhospitales, immites, intolerabiles; [f 1Kb] omnia tamen tolerabiliores, quam si aliquem hospitio recepissent. Denique commodius huic uiro leuite cesserat, si in Gabaa hospitium non reperisset. uerum ne quid deesset offensionis, primo ingressu diuersorium non reperit: et cum in publico situs, alienam misericordiam impleraret, offendit aduenientem ex agro senem, quem uesper ex opere agresti compulit nocte decedere. Et cum esset ei conspicuus, rogatus quo iret, et unde aduentaret, respondit: De Bethleem Iuda reuertor, contendo ad montem Ephrem, et  mulier est mecum: sed ecce huc diuerti, et nemo est qui hospitio recipiat, et requiescendi usum ministret. Non quo cibi aut potus sibi, aut pecori pabulorum esset indigentia, sed tecti hospitio prohiberentur: presto esse illa, nudum tecti hospitium desiderari. Ad ea senior benigne satis et placide: Pax, inquit, tibi: et succede hospes pariter et ciuis, nam et mihi origo de montis Ephrem partibus, et hic hospitalis habitatio: sed tempore diuturno incolatus sedes fundauit. Itaque receptos domicilio ministerio sui et subsidiis hospitalibus [g 1Kb] iuxta fouit.

7. Hortabatur ad letitiam senior , et frequentioribus prouocabat poculis, ut uino aboleret curarum obliuia; cum subito circumsistunt eos Gabaonite, iuuenes ad omnem proiecti libidinem, nichil  pensum ac moderatum habentes: quos forma mulieris illexerat, et in omnem amentiam precipitabat: capti enim eius decore, et per senectutem hospitis,  atque infirmitatem subsidii, accepta spe potiundi, poscunt mulierem, et pulsant ianuam.

8. Itaque  egressus senior rogabat eos, ne hospitales mensas turpi flagitio fedarent, et reuerendum ius etiam indomitis barbararum gentium nationibus uiolandum arbitrarentur: contribulem illum sibi, Isrelitem uirum legitimi thori subnixum copula non sine indignatione celestis arbitri tanta affici contumelia. Quod ubi parum procedere aduertit, esse sibi filiam uirginem adiecit, illam se offerre maiore parentis dolore, sed minore gratie hospitalis dispendio: [a 1Kb] publicum flagitium priuato dedecore 774 tolerabilius habere. At illi exagitati estu furoris, et inflammati incentiuo libidinis, eo amplius ardebant formam iuuencule, quo magis negabatur.  Et iustitie exsortes ridebant uerba equitatis, filiam senis, quia minore inuidia sceleris offerebatur, despectui habentes.

9. Itaque  cum pie nichil proficerent preces, et seniles frustra hospes manus tenderet, desperato presidio, rapitur mulier, et per totam noctem iniurie impletur. At ubi lux finem intemperantie dedit, ianuam hospitalem repetit, non quo uiri conspectum exposceret, quem magis declinandum putaret, contumelie pudore miserabilis: sed ut affectum uiro referret, que castitatem amiserat, et contumelie sue funus lamentabili specie ante ianuam hospitalem exponeret. Egressus itaque leuita, cum iacentem inuenisset, arbitratus quod uerecundia uultum nequaquam attollere auderet,  consolari cepit, quia non uoluntate, sed inuita tante iniurie succubuisset: hortari assurgere, et secum repetere domum. Sed ubi nullum responsum referebatur, quasi quiescentem maiore uoce e somno excitare.

10. uerum  ubi mortis supreme patuit fides, impositas iumento reliquias domum pertulit, et diuisos artus mulieris in partes duodecim misit per singulas tribus Isrel. Quo commotus  uniuersus populus conuenit in Massephat, atque ibi querela per leuitam cognita, omnes in bellum exarsere, statuentes neminem uirorum fas esse in tabernaculum succedere, priusquam de tanti sceleris auctoribus ultio capesseretur. Animis itaque ruebant in prelium: sed consilium prudentiorum  preuertit sententiam, non temere confligendum bello cum ciuibus, sed prius uerbis experiendum de flagitio, et decernendum conditionibus pro delictis: neque iustum uideri, ut paucorum sceleris pretium ad omnes perueniret, et priuata adolescentium peccata statum salutis publice labefactarent. Itaque miserunt uiros, qui denuntiarent Gabaonitis, ut tanti reos flagitii offerrent: sin autem, cognoscerent non  minoris esse criminis tantum facinus defendisse, quam exercuisse.

11. uerum illis superba referentibus , consilia pacis bello mutata. Neque primo aut secundo conflictu cum plurimi a paucis afflictarentur, cedendum Isrelite aduersis preliis estimarunt; quadringenta enim millia uirorum bellantium aduersum uiginti quinque millia Beniamin tribus, et septingentos Gabaonitas expertos belli iuuenes decertabant. Et cum sinistra sorte duo sibi iam cecidissent prelia; animi tamen promptus haudquaquam deposuit Isrel uincendi fiduciam, et ulciscendi presumptam spem.

12. Sed  quia causa numeroque prestantiores, [b 1Kb] inferiores pugne euentu pedem retulerant,  diuinam offensam rati, ieiunio et fletu maximo reconciliationem gratie celestis affectauere. Itaque orata Domini pace, acriores in bellum reuertuntur; ut pote quibus oraculum animos 775 dederat, spem accumulauerat. Et simulato a fronte quod cederetur, ac dispositis per noctem insidiis a tergo urbis, in qua locata erat manus hostium; dum hi cedunt, et illi sectantur, inuadendi urbem uacuam facta copia, et mox admoto, statimque adulto incendio, flammarum fragor atque estus furens capte urbis speciem manifestarunt. Quo et suis fracti animi, et erecti hostium. Nam et Beniamin uiri clausos se et circumuentos rati, priusquam a tergo inuaderentur, dispergere sese, atque in desertum fugere ceperunt; et contra Isrel gemino agmine urgere eos, ac palantes  persequi.

13. Cesa itaque uiginti quinque millia , id est, omnes fere de uiris Beniamin, preter sexcentos, qui arrepto scrupee rupis munimento, partim loci ingenio et subsidio nature, partim desperatione uictoribus terrori fuere. Nam secunde res cautionis admoneat: in aduersis ultio pro uictoria habetur. Nec feminarum numerus tanti discriminis exsors fuit: sed omnis tribus Beniamin muliebris sexus cum pueris et puellis, omnique etate gladio aut igne exstinctus; sacramentumque additum, ne quis tribus illius uiro filiam suam in uxorem daret, quo reparandi nominis omnis aboleretur successio.

14. Belli finis simul atque ire factus , et furor in penitentiam uertit: armisque positis, in unum conuenientes uiri Isrel fleuerunt fletum magnum, et celebrarunt ieiunium, dolentes unam tribum perisse ex fratribus, atque exstinctam populi sui ualidam manum: iure quidem pro delicti pretio bellatum aduersum propugnatores flagitiorum, sed misere [c 1Kb] in sua populum conuersum uiscera, et bello ciuili utrumque afflictum. Lacrymarum  effusio mouit passionem animi, et [a 1Kb] affectum perpulit, seuitie ratio successit: missique legati ad sexcentos illos Beniamin uiros, qui per quatuor menses edito se preruptarum tuebantur rupium, aut deserti indigentia, que multitudini obsidentium periculo foret, deplorauerunt communem illam erumnam, quod illi contribules, isti cognatos et socios amisissent; sed tamen non penitus interceptam reparande tribus successionem: consulere se in medium quomodo et sacramenti fides sibi constet, et tribus una nequaquam a corpore auulsa intercidat.

15. Altari itaque posito , reconciliationis et pacis oblatum sacrificium. Et quia Iabis Galaad populus erat pene et maledicto obnoxius   [b 1Kb] duodecim millia bellatorum directa; ut et uiri omnes et mulieres ferro exstinguerentur, solas uirilis thori exsortes reseruarent adolescentulas. Interfectis itaque omnibus Iabis Galaad, sole [c 1Kb] uirgines quadringente exitio ceterorum superfuerunt. Quas accipiens Isrel, statuit uiros Beniamin belli metum deponere, et in coniugium sibi sumere integras eui iuxta ac pudoris 776 puellas: quibus et causa esset apud uiros integra, quod nemo suorum aduersum eos bellum susceperat: et caritatis gratia, quia propter eos supremo supplicio erepte forent. Hoc igitur modo quadringentis iuuenibus quesita copularum consortia  sunt.

16. Sed quia ducenti numero supererant, quibus iugales deerant , iis quoque sine fraude sacramentorum consultum accepimus. Dies festus in Silo quotannis celebrabatur. Ibi exsultare solite uirgines, et choreas ducere in honorem religionis: alie preire matribus, et totum iter agmine uiantum repleri. Dixit unus ex senioribus: Si ducenti illi tribus Beniamin uiri intra uineas siti excubias tenderent, donec se omnis feminea turba effunderet, et surgentes ex uineis unusquisque quam occursus dederit, uxorem sibi uindicaret, fraudi id nequaquam futurum; populum etenim fauere reparande tribus successioni, propter sacramentum impertire non posse filiarum suarum societatem: neque  tamen contra sacramentum uideri, si prohibendum non putaret; quia sacramento neque cogendi, neque prohibendi necessitas imposita uideretur: illos sibi sine metu consulere oportere. Sane si puellarum parentes uindictam efflagitarent, partim prece, partim etiam retorquendo [d 1Kb] in ipsos inuite culpam custodie, sese reuocaturos, quia cum scirent Beniamin uiros exsortes esse iugalium, cum filiabus  processerint: dignam sane tribum iam non pena, sed misericordia: satis dure seuitum in eos, et debellatam corporis sui partem: immoderatius exarsisse plebem, ut successionem domesticam exstingueret, atque ex suis necaret: placere Deo non perire populo tribum, neque pro una muliere tam acerbe consuli.

17. Probauerunt consilium Isrelite : exsecuti sunt uiri Beniamin, et dispositi in uineis loco opportuno et tempore, plenas feminei agminis uias occupauerunt. Prebuit illis festum nuptiarum religionis solemnitas. Auulse de complexu patrum filie, tamquam in manum ab ipsis parentibus tradebantur, et uelut pactam e gremio matris non abduci, sed prodire arbitrareris. Ita tribus Beniamin  pene intercepta atque exstincta breui floruit, documentum exhibens, quod magno exitio sit insolentibus uindicta pudicitie, et lese castitatis ultio.

18. Nec hoc solo loco, sed plerisque Scriptura hoc docet. Nam et in Genesi legimus exercitum [e 1Kb] questionibus regem Aegypti Pharao quod Saram attentauisset; et tamen alienam esse uxorem nesciebat .

19. Est igitur Domino castitatis tuende uoluntas, quanto magis est defensande integritatis? Unde nulla debet uirginibus sacris irrogari iniuria; que enim non nubunt, et qui uxores non ducunt, habentur sicut angeli Dei in celo . Et ideo celesti gratie non inferamus corporalem contumeliam; quoniam potens est Deus, quem nec preuaricatio  pretereat, et moueat accepti sibi muneris et consecrate uirginitatis 777 acerba et grauis contumelia. uale, frater, et nos dilige; quia nos te diligimus.



EPISTOLA uII [f 1Kb] .

IUSTO sciscitanti quidnam didrachmi dimidium pro redemptione afferri preceptum significasset. AMBROSIUS rescribit fidem ac misericordiam, in quibus redemptio est, eo signari: hac de re idem pretium cunctis prescriptum, in quo cum manna, cuius mensura de sapientia et Christi sanguine explicatur, congruit: congruit preterea cum paschali agno, qui equaliter distributus equalem singulis redemptionem tribui indicabat; quo etiam refertur promissa in Euangelio eadem merces. His subdit Christum nostram esse redemptionem, qua cum pro se non indigeat, staterem non sua, sed nostra causa dari iussisse. Quid  eodem statere significetur, aut cur illum ignorauerint Iudei a Christianis haud imitandi. Adiicit dimidium didrachmi eorum figuram esse, qui uite partem mundo impendunt: quod non fecerunt Hebrei pueri. Denique ubi exposuit, quare Dominus quod non debebat, soluerit, mystica quedam enucleat ad instituendos mores idonea.


AMBROSIUS [g 2Kb] IUSTO, salutem.

1. Pulchre admones, frater, ut epistolares fabulas,  et sermonem absentium ad interpretationem conferamus oraculi celestis, interrogans me quid significet illud [a 1Kb] didrachmum, cuius dimidium Hebreus precipitur offerre pro redemptione anime sue . Quid enim tam consociabile, quam de diuinis rebus sermonem contexere?

2. Est autem dimidium didrachmi, drachma; redemptio autem anime, fides: fides ergo drachma, quam illa mulier in Euangelio, ut legimus, amissam diligenter requirit, lucernam accendens, et mundans domum suam; et si inuenerit, conuocat amicas et uicinas petens congratulari eas secum, quod inuenerit drachmam, quam perdiderat . Magnum enim damnum anime, si quis fidem amiserit, uel gratiam, quam fidei pretio acquisiuit  sibi. Et tu ergo accende lucernam tuam: Lucerna tua oculus tuus est , ille scilicet interior oculus mentis. Istam fucernam accende, que accipit oleum spiritale, et lucet in tota domo tua. Quere drachmam redemptionem anime tue, quam qui amiserit, turbatur: qui inuenerit, exsultat.

3. Est et redemptio anime misericordia; redemptio enim anime hominis diuitie eius, quibus utique fit misericordia, que sumptu pauperes iuuat . 778 [b 1Kb] Fides igitur, gratia, misericordia, redemptio est anime, que drachme, id est, integro pretio summe plenioris expenditur. Sic enim scriptum est, dicente Domino ad Moysen: Cum acceperis computationem filiorum Isrel in uisitatione ipsorum,  dabunt singuli [c 1Kb] redemptionem anime sue Domino, et non erit in his ruina, in uisitatione eorum. Et hoc est quod dabunt, quotquot perambulant uisitationem, didrachmi dimidiam partem, quod est secundum didrachmum sanctum. uiginti oboli didrachmum: dimidia  autem pars didrachmi illatio Domino. Omnis qui intrauerit uisitare a uiginti annis et supra, dabunt illationem Domino. Qui diues est, non adiiciet: et qui pauper est, non minorabitur a dimidia parte didrachmi; cum ceperint dare oblationem Domino, exorare pro animabus suis. Et accipies pecuniam illationis a filiis Isrel, et dabis illam in opus Tabernaculi testimonii, et erit filiis Isrel legitimum memoriale in conspectu Domini, exorare pro animis uestris .

4. Ita ergo deerat uel diues, qui plus offerret; uel pauper, qui minus haberet, si in pecunia dimidium didrachmum istud, et non in uirtute esset? Unde aduertendum quod non materialis ista, sed intelligibilis drachma sit, que ex equo ab omnibus conferenda  estimatur.

Denique etiam de illa celesti esca  ita legimus distributionem factam per singulas animas, ut equalis fieret diuisio. Et collegerunt secundum dispositionem Moysi, qui plurimum, et qui minimum: et mensuram [d 17Kb] fecerunt gomor, et non abundauit, nec superfuit ei, qui multum, et ei qui minus, non defuit . Unusquisque enim pro numero animarum, qui apud se erat in tabernaculis, collegerunt per singula capita [e 1Kb] gomor, id est, mensuram uini, sicut habet interpretatio.

6. Est autem mensura sapientie, que si supra  mensuram sit, nocet; quia scriptum est: Noli esse multum sapiens . Et Paulus docuit secundum mensuram dari diuisionem gratiarum, cum dicit: Quia unicuique datur manifestatio spiritus ad utilitatem, alii sermo sapientie, [f 1Kb] alii sermo scientie,  alii fides sapientie per spiritum scientie secundum eumdem spiritum, fides in eodem spiritu ; et diuidi 779 eam gratiam secundum uoluntatem Spiritus. Quod diuidit, equitatis est: quod autem secundum uoluntatem suam diuidit, potestatis. uel quia id uelit unicuique conferre, quod profuturum nouerit.

7. Gomor ergo mensura est, et mensura uini, quod letificat cor hominis . Quid autem nisi sapientie potus iucunditas cordis est? Hoc est illud uinum, quod miscuit in cratere Sapientia , et offert bibendum, ut sumamus nobis sobrietatem et prudentiam: quod ea equalitate transfundi oportet sensibus et cogitationibus nostris, et omnibus motibus, qui intra hanc nostram sunt domum;  ut sciamus posse abundare omnibus, deficere nulli.

8. Plenius autem de sanguine Christi intelligitur, [a 1Kb] cuius ad gratiam nichil minuitur, nichil adiungitur. Et si parum sumas, et si plurimum haurias, eadem perfecta est omnibus mensura redemptionis.

9. Pascha quoque Domini, hoc est, agnum, ita Patres epulari iubentur , ut secundum numerum animarum epulentur suarum, neque plures, neque pauciores: neque aliis plus dari, aliis minus, sed secundum animas singulorum; ne aut fortiores amplius sumant, aut infirmiores minus. Gratia enim equalis singulis diuiditur, redemptio diuiditur, donum diuiditur. Neque plures oportet esse, ne quis uacuus spei et redemptionis recedat.  Plures sunt, quando aliqui extra numerum sunt: sancti autem numerati sunt omnes, et capilli eorum ; cognouit enim Dominus qui sunt ipsius: neque pauciores, ne magnitudine gratie sit ad recipiendum infirmior.

10. Et ideo omnes equalitatem deuotionis et fidei deferre precepit ad pascha Domini, id est, ad transitum. Pascha autem est, quando anima irrationabilem deponit passionem, sumit autem bonam compassionem; ut compatiatur Christo, et transitum eius in se suscipiat, ut inhabitet in ea, et deambulet, et fiat eius Deus. Gratia itaque equalis per omnes, uirtus autem diuersa in singulis. Unusquisque ergo portionem competentem suis uiribus sumat, ne aut fortior indigeat, aut oneretur infirmior.

 11. Habes hoc in Euangelio , quia merces equalis omnibus soluitur in uinea laborantibus: sed pauci ad brauium, pauci ad coronam perueniunt, pauci dicunt: Reposita est mihi corona iustitie . Alia est enim merces liberalitatis et gratie, aliud uirtutis stipendium, [b 1Kb] laboris remuneratio.

12. Ergo didrachmum redemptio est, imo dimidium didrachmi. Redemit autem nos a morte, redemit a seruitute; ne subiecti simus 780 mundo, cui renuntiauimus. Unde Dominus in Euangelio dicit ad Petrum, ut uadat ad mare, mittat hamum, et in ore piscis inuentum [c 1Kb] staterem sumat, et det pro Domino et pro se exigentibus [d 10Kb] didrachma . Hoc est igitur didrachma, quod exigebatur secundum  Legem: sed non debebat illud filius regis, sed alienus. Quid enim se Christus redimeret ab hoc mundo, qui uenerat ut tolleret peccatum mundi ? Quid se a peccato redimeret, qui descenderat, ut omnibus peccatum dimitteret ? Quid se redimeret a seruitute, qui se exinaniuerat, ut uniuersis libertatem daret ? Quid se redimeret a morte, qui carnem susceperat, ut morte sua omnibus resurrectionem acquireret?

13. Non utique opus habuit redemptione redemptor uniuersorum: sed sicut circumcisionem accepit, ut legem impleret ; et ad baptismum uenit, ut impleret iustitiam : ita etiam didrachma exigentibus solutionem non recusauit;  sed statim staterem pro didrachmo iussit pro se et Petro dari . Maluit enim supra Legem soluere, quam id quod erat Legis negare. Ostendit autem contra Legem Iudeos facere, qui ab uno didrachmum exigerent; cum dimidium didrachmi exigendum Moyses prescripserit. Et ideo, et pro se et pro Petro tamquam singulas drachmas in statere solui mandauit. Bonus autem census Christi, qui statere soluitur; quia statera iustitia est, iustitia autem supra Legem. Denique finis Legis Christus ad iustitiam omni credenti . Hic stater in ore piscis inuenitur: illius piscis, quem capiunt piscatores hominum: illius piscis, [e 1Kb] qui ponderat sermones suos, ut igne examinatos proferat .

 14. Hunc staterem nescierunt Iudei, quem proditori dederunt. Lex autem dimidium didrachmi pro redemptione anime exigit, quam drachmam Deo deputat; quia totum didrachmum uindicare non poterat. uix enim in Iudeo uel portio deuotionis poterat inuestigari. Qui autem uerus est liber, uerus Hebreus, totus est Dei; totum quod habet, libertatis est. Nihil habet illius, qui libertatem recusat dicens: Dilexi dominum meum, et uxorem et infantes: non abibo liber . Quod non solum ad dominum, sed etiam ad eius refertur infirmitatem, qui se subiecerit mundo, quod diligat mundum, [a 5Kb] uel mentem suam, id est, , huius auctorem uoluntatis. Nec solum ad uxorem, sed etiam ad delectationem refertur, que domesticam, non illam eternam  curam suscipit. Huic ergo ad limen et ostium suum dominus suus aurem pertundit; ut meminerit sermonis sui, quo seruitutem elegit.

781 15. Et ideo tu, christiane, [b 1Kb] istum non imiteris; quia tibi scriptum est, non ut didrachmi dimidium, si tamen uis perfectus esse, Deo offeras: sed ut omnia tua uendas, et des pauperibus . Nec ut portionem seruitutis mundo reserues: sed ut totum te abneges, et Domini crucem tollas, et sequaris eum.

16. Cognouimus itaque ideo dimidium didrachmi Lege postulari, quia dimidium generi huius mundi, id est, conuersationi seculari, et usui domestico, et posteritati reseruabatur, quibus necesse erat et [c 31Kb] sortem ex sorte, id est, transmissionis deputari.  Unde et Dominus tentantibus se Phariseis subdola interrogatione utrum suaderet censum dari Cesari, respondit: Quid me tentatis, hypocrite? Ostendite mihi numisma census . At illi obtulerunt ei denarium, in quo erat imago Cesaris. Ait illis: Reddite que sunt Cesaris, Cesari; et que sunt Dei, Deo ; ostendens illos ita esse imperfectos, qui sibi perfecti uiderentur, ut prius Cesari quam Deo soluerent. Quibus enim prior esset cura mundi, ab iis prius soluendum foret, quod erat mundi. Unde et ait; Reddite, id est, uos reddite, que sunt Cesaris , apud quos figura et imago inuenitur Cesaris.

17. Illi ergo Hebrei pueri Ananias, Azarias, Misel , ille Daniel sapientior ,  qui non adorauerunt imaginem regis, qui non receperunt eam, qui nichil de illa mensa regis accipiebant, non tenebantur ad solutionem tributi. Nihil enim eorum, que sub rege terreno erant, possidebant  . Ergo eorum imitatores non soluunt tributum, quibus portio Deus est. Ideo Dominus ait: Reddite, id est, uos reddite, qui protulistis imaginem Cesaris, apud quos inuenitur: ego autem nichil debeo Cesari, quia nichil huius mundi habeo: uenit enim huius mundi princeps, et in me inueniet nichil . Nihil debet Petrus, nichil apostoli mei; quia non sunt de hoc mundo, etsi in hoc mundo sunt. Ego misi eos in hunc mundum; sed iam non sunt de hoc mundo, quia mecum sunt supra mundum.

18. Ergo quod diuine legis est, solui iubetur, non quod Cesaris. Sed tamen et ipsum perfectus, id est, predicator Euangelii iam non debebat, qui plus predicabat. Non debebat Filius Dei, non debebat et  Petrus in adoptionem a Patre adscitus per gratiam: sed ne scandalizentur, inquit, uade ad mare, et mitte hamum, et eum piscem, qui primus ascenderit, tolle; et aperto ore eius, inuenies ibi staterem, illum sumens da iis pro me et te . O magna mysteria! dat dimidium didrachmi quod Lex iubebat, et non negat quod Legis est, quasi factus ex muliere, factus sub Lege . Factum secundum incarnationem locutus sum, ex muliere secundum sexum; mulier sexus est, uirgo species: sexus generis, uirgo integritatis. In quo ergo uenit sub Lege, in eo 782 factus est ex muliere, id est, in corpore. Et ideo didrachmum solui iubet pro se et Petro, quia uterque sub Lege generati. Iubet ergo secundum Legem solui, ut eos qui sub Lege erant, redimeret  .

19. Et tamen staterem dari iubet, quo uectes imponerent ori suo, ne ex multiloquio peccatum admitterent. Et iubet dari in ore piscis repertum, ut agnoscerent uerbum. Qui enim quod Legis est, exigebant; cur quod Legis est, nesciebant? uerbum enim Dei ignorare non debebant; quia scriptum est: Prope est uerbum in ore tuo, et in corde tuo . Totum igitur didrachmum Deo soluit, qui seculo nichil reseruauit. Deo enim iustitia soluitur, que est mentis sobrietas: Deo soluitur sermonis custodia, que est sermonis sobrietas: corde enim creditur ad iustitiam, ore confessio fit ad salutem .

20. Potest autem et drachma pro ueteri Testamento  accipi, didrachmum pro utriusque Testamenti pretio; quia secundum Legem unusquisque per Legem redimebatur: qui autem secundum Euangelium redimitur, soluit drachmam secundum Legem, sanguine  redimitur Christi secundum gratiam, geminam habens redemptionem, et deuotionis et sanguinis. Nec enim fides sola ad perfectionem satis est, nisi etiam baptismatis adipiscatur gratiam, [a 1Kb] et sanguinem Christi redemptus accipiat. Bona ergo drachma que Deo soluitur.

[b 1Kb] Non est drachma denarius, sed diuersum est. Denique in denario imago Cesaris est, in drachma imago Dei ; quia unius est Dei, ad imitationem ipsius. Ab uno incipit, et in infinitum diffunditur: et iterum de infinito numero in unum, quasi in finem omnia reuertuntur; quia Deus et principium et finis omnium est. Unde nec numerum monada, sed elementum numeri, quibus ea cura est, appellauerunt. Et hoc propterea diximus, quia  scriptum est: Ego sum et , primus et nouissimus ; et: Audi Isrel, Dominus Deus tuus Deus unus est .

22. Et tu ergo ad similitudinem Dei unus esto atque idem: non hodie sobrius, cras ebrius: hodie pacificus, crastina die litigiosus: hodie frugi, crastina die incontinens; mutatur enim unusquisque morum uarietate, et fit alter: in quo non agnoscitur, quod fuit, et incipit esse, quod non fuit, sui degener. Graue est enim mutari in peius: sed esto sicut imago in drachma, immutabilis, eumdem habitum seruans quotidie. uidens drachmam, attende imaginem, hoc est, uidens Legem, attende in Lege imaginem Dei Christum; quia ipse imago Dei inuisibilis et incorruptibilis, luceat tibi uelut in speculo Legis  . Confitere eum in Lege, ut eum in Euangelio recognoscas. Si cognouisti in mandatis, recognosce in operibus. uale, et si non infructuose didrachmum istud commissum mihi 783 arbitraris, iterum si quid habes, committere ne dubitaueris.



EPISTOLA uIII [c 1Kb] .

Aduersus eos, qui secundum artem negabant scripsisse sacros auctores, contendit ab his ipsis illos qui de eadem arte preceperunt, expressisse placita sua. Tum propositis sacrorum codicum aliquot locis, dicendi leges illic seruari sedulo probat.


AMBROSIUS [d 1Kb] IUSTO.

1. Negant plerique [e 3Kb] nostros secundum artem scripsisse. Nec nos obnitimur; non enim secundum artem scripserunt, sed secundum gratiam, que super  omnem artem est; scripserunt enim que Spiritus iis loqui dabat. Sed tamen ii, qui de arte scripserunt, de eorum scriptis artem inuenerunt, et condiderunt commenta artis, et magisteria .

2. Denique in arte requiruntur precipue, ut sit , , cum igitur legamus sanctum [f 1Kb] Isaac Patri dicere: Ecce ignis et ligna, ubi hostia ? quid horum deest? Nam qui querit, dubitat: qui respondet querenti, pronuntiat, et dubitationem absoluit. Ecce ignis, id est : et ligna, id est, , que Latine materia dicitur: tertium quid superest, nisi , quod filius quesiuit, pater retulit dicenti. Ubi hostia? Deus, inquit, prouidebit sibi sacrificium, fili .

3. [g 1Kb] Differamus paulisper mysterium. Ostendit  Deus arietem pendentem cornibus : aries autem est uerbum plenum tranquillitatis, et moderationis, atque patientie; quo ostenditur bonum sacrificium esse sapientiam, et prudenter emerendi ac propitiandi rationem cognoscere. Unde et propheta ait: Sacrificate sacrificium iustitie . Itaque iustitie, ita ut sapientie sacrificium est.

4. Ecce ergo mens calida et feruens, ut ignis, que operatur: ecce et intelligibilia, id est, materia; 784 ubi est tertium, intelligere? [a 96Kb] Ecce color; ubi est uidere? Ecce sensibilia; ubi est sentire? Materia enim non ab omnibus uidetur; ideoque Deus dat munus intelligendi, et sentiendi, et uidendi.

5. uerbum ergo Dei est, id est, definitio et consummatio disputationis, quod infunditur  prudentioribus, et dubia confirmat. Pulchre autem etiam ii, qui in aduentum Christi non crediderunt, se ipsos reuincunt; ut confiteantur, quod negandum putant. [b 52Kb] Dicunt enim arietem uerbum Dei, et non credunt passionis mysterium; cum in illo mysterio uerbum Dei sit, in quo impletum est sacrificium.

6. Ergo primum accendamus in nobis ignem mentis, ut operetur in nobis. Queramus [c 31Kb] subiicientis materiam, quid sit quod nutriat animam, tamquam in tenebris requiramus eam. Neque enim uel Patres sciebant, quid esset manna: inuenerunt, inquit, manna dicentes ipsum esse sermonem et uerbum Dei ; unde omnes discipline fonte iugi ac perpetuo fluunt atque deriuant.

 7. Hec est esca celestis. Significatur autem ex persona dicentis: Ecce ego pluam uobis panes de celo : ergo, eo quod operatur Deus, qui irrigat mentes rore sapientie: , quia uidentes anime et gustantes delectantur, et requirunt unde sit illud splendidius luce, dulcius melle. Respondetur eis Scripture serie: Hic est panis quem dedit uobis manducare Dominus ; et hoc est uerbum Dei, quod disposuit Deus, uel ordinauit: quo pascitur anima prudentium, et delectatur: quod est candidum et suaue, ueritatis splendore illuminans, et uirtutum suauitate demulcens audientium animas.

8. In se enim didicerat propheta quid esset consummande rei . Nam cum mitteretur ad populum  Dei liberandum, ad regem Aegypti, ait: Quis sum ego, ut uadam, et educam 785 populum a regis potestate? Respondit Dominus: Ego ero tecum . Interrogabat iterum Moyses: Quid dicam illis, si requirant: Quis est Dominus, qui misit te, et quod nomen est illi? Dixit Dominus: Ego sum qui sum. Dices: Qui est, misit me . Hoc est uerum nomen Dei, esse semper. Unde et Apostolus de Christo: Dei enim filius iehsu Christus, qui in uobis est, qui per nos predicatus est, per me et Syluanum et Timotheum; non fuit, inquit, Est et Non: sed Est in illo fuit . Respondit Moyses: Si non crediderint mihi, neque obaudierint uocem meam, dicentes, quia non apparuit tibi Deus, quid dicam illis ? Dedit illi signa  facere, ut crederetur quia a Domino missus est. Tertio ait Moyses: Non sum dignus, et gracili uoce sum, tardiore lingua, quomodo me audiet Pharao ? Responsum est ei: uade, et ego aperiam os tuum, et instruam te quid debeas loqui .

9. Interrogationes ergo ille in medio et responsiones habent sapientie semina et . Gratum tamen est; quia ait: Ego ero tecum . Et quamuis dederit ei signa facere; tamen dubitanti iterum, ut scias quia signa non credentibus, promissum autem credentibus, respondit ad infirmitatem uel meriti, uel uoti: Ego aperiam os tuum, et instruam te quid debeas loqui. Perfectum ergo seruatum est.

10. Habes hoc et in Euangelio: Petite, et dabitur  uobis: querite, et inuenietis: pulsate, et aperietur uobis . Pete , id est, ab auctore quere. Habes intelligibilia, quibus queras: pulsa, et aperit tibi Deus uerbum. Que petit, mens est, que operatur, sicut ignis: intelligibilia, in quibus mentis ardor operatur, sicut ignis in lignis: aperit tibi uerbum Deus, quod est . Habemus et alibi in Euangelio, dicente Domino: Cum autem tradent uos, nolite cogitare quomodo aut quid loquamini; dabitur enim uobis in illa hora quid loquamini. Non enim uos eritis, qui loquimini: sed Spiritus Patris uestri, qui loquitur in uobis .

11. Habes hoc et in Genesi, [d 6Kb] dicente Isaac: Quod  est, quid tam cito inuenisti, fili; Qui dixit: Quid tradidit Dominus Deus tuus in manus meas . Dominus est. Qui per Dominum querit, inuenit. Laban denique qui per Dominum non quesiuit; quia querebat idola, non inuenit. .

12. Pulchre autem quos dicunt , seruauit. Primus est uade, affer mihi de uenatione tua, ut manducem . Excitat atque adolet uelut igni quodam adhortationis sue mentem eius, 786 ut operetur et querat. Secundus Quid est, quod tam cito inuenisti? Hic in interrogatione est. Tertius in responsione: Quod tradidit Dominus Deus tuus in manus meas . Deus est, qui concludit et consummat omnia: de  quo dubitandum non est.

13. Est et ille de spontaneis: [a 45Kb] Si non seminaueritis, non metetis ; nam etsi cultura prouocet semina, tamen natura spontaneo quodam, ut surgant, in iis operatur ingenio.

14. Unde Apostolus: Ego plantaui, inquit, Apollo rigauit, sed Deus incrementum dedit. Itaque neque qui plantat, est quidquam; neque qui rigat: sed qui dat incrementum, Deus . Dat tibi Deus in spiritu, et in corde tuo seminat Dominus. Age ergo, ut inspiret, et seminet; ut metas: si non seminaueris, non metes. Quasi admoneris ut semines: non seminasti, non metes; sententia est. Principio finis conuenit: principium semen est, finis messis.

15. Disce, inquit, ex me: natura adiuuat discentem:  Deus autem auctor nature est. Dei quoque, [b 1Kb] ut bene discamus; quia hoc nature est, perdiscere: duri enim corde non discunt. Incrementa per naturam, que diuini habet gratiam muneris: consummationem et perfectionem Deus dat, id est, illa prestantissima  et diuina Trinitatis natura et substantia. uale, et nos dilige, ut facis; quia nos te diligimus.





GESTA CONCILII [c 2Kb] AQUILEIENSIS CONTRA PALLADIUM ET SECUNDIANUM HAERETICOS. Consessus Patrum, et Ambrosii ad eos de conficiendis actis oratio.

1. Syagrio et Eucherio uiris clarissimis coss. [d 1Kb] III non. Sept. Aquileie in Ecclesia considentibus, cum episcopis, Aquileiensium ciuitatis ualeriano, Ambrosio, Eusebio, Limenio, [e 1Kb] Anemio, Sabino, Abundantio, Artemio, Constantio, Iusto, Philastro, Constantio, Theodoro, Almachio, Domnino, Amantio, Maximo, [f 1Kb] Felice, Bassiano, Numidio, Ianuario, Proculo, Heliodoro, Iouino, Felice, Exuperantio,  Diogene, Maximo, Macedonio, Cassiano, Marcello et Eustathio episcopis; Ambrosius episcopus dixit:

2.  [g 1Kb] Diu citra acta tractauimus: et quoniam tanta sacrilegia a parte Palladii et Secundiani [h 1Kb] nostris auribus ingeruntur, ut difficile quisque credat tam aperte eos blasphemare potuisse; uel ne qua ipsi calliditate dicta sua postea negare conentur, licet de tantorum sacerdotum 787 testificatione dubitari non queat: [i 1Kb] tamen quoniam omnibus episcopis placet, fiant acta; ut unusquisque professionem suam negare non possit. Quid ergo uobis, sancti uiri, placeat declarandum est.

Omnes episcopi dixerunt: [i 1Kb] Placet.

Ambrosius episcopus dixit: Disceptationes nostre ex re firmande sunt scripto imperiali, ut allegentur.


Scriptum imperiale recitatur in Concilio.


3. Sabinianus diaconus recitauit: [k 1Kb] Ambigua dogmatum reuerentia ne dissideant sacerdotes quamprimum experiri cupientes, conuenire in Aquileiensium  ciuitatem ex diecesi meritis excellentie tue creditam, episcopos iusseramus. [a 1Kb] Neque enim controuersie dubie sententie rectius poterant expediri, quam si oborte altercationis interpretes ipsos constituissemus antistites; ut uidelicet a quibus proficiscuntur instituta doctrine, ab eisdem discordis eruditionis repugnantia solueretur.

4. Neque sane nunc aliter iubemus ac iussimus, non inuertentes precepti tenorem, sed superfluam conuenarum [b 1Kb] copiam recolentes. Nam quod Ambrosius et uite merito, et Dei dignatione conspicuus episcopus Mediolanensium ciuitatis ibi multitudinem non opus esse suggerit, ubi ueritas non laboraret in pluribus, si locata esset in paucis: seque eorum qui contra astarent assertionibus, et sacerdotes uicinarum  ex Italia ciuitatum satis abundeque sufficere posse suggerit; [c 1Kb] abstinendum uenerabilium uirorum fatigatione censuimus, ne quis uel maturo euo grauis, uel corporali debilitate confectus, uel laudabili paupertate mediocris, insuetas repetat terras. Et reliqua.

AMBROSIUS lectam Arii epistolam damnari a Palladio petit: hic tergiuersatur, et nisi in generali concilio negat se responsurum; Patres anathemate percellunt eos, qui Filii Dei uel diuinitatem uel eternitatem negarent. Effugium aucupatur in eo Palladius, quod se fateri dictitat Christum uerum esse Dei Filium. Eius fraus in confitendo eumdem esse Deum atque unigenitum. Postea transitur ad Christi immortalitatem, atque ab ea ad sapientiam, a qua similiter ad bonitatem; ubi more suo Palladius conatur illudere.  Deinde utrum Dei Filium omnipotentem, utrum etiam iudicem eum agnoscat, urgetur: ad que post multam tergiuersationem solita utitur ad plenum concilium prouocatione. Sub hec Altalo condemnato, qui respondere etiam recusabat, Palladias auditores laicos petit, et condemnatur.

5. Ambrosius episcopus dixit: Ecce quod Christianus constituit imperator. Noluit iniuriam facere sacerdotibus; ipsos interpretes constituit episcopos. Ac per hoc, quoniam in sacerdotali Concilio considemus, responde ad ea que tibi proponuntur. Arii epistola lecta est: etiam nunc recitabitur, si tibi 788 uidetur. A principio habet blasphemias, solum Patrem eternum dixit. Si tibi uidetur quod Dei Filius sempiternus non sit, hoc ipsum  quemadmodum uis, [d 1Kb] astrue: si damnandum putas, damna. Euangelium presens est, et Apostolus,  omnes Scripture presto sunt. Unde uis astrue, si putas non esse Dei Filium sempiternum.

6. Palladius dixit: uestro studio factum est, sicut [e 1Kb] dictat lectio sacra a uobis prolata, ut non esset generale et plenum concilium: absentibus consortibus nostris, nos respondere non possumus.

Ambrosius episcopus dixit: Qui sunt consortes uestri?

Palladius dixit: Orientales episcopi.

7. Ambrosius episcopus dixit: Interim quia superioribus temporibus concilium sic factum est, ut Orientales in Orientis partibus constituti haberent concilium, Occidentales in Occidente; nos in Occidentis partibus constituti conuenimus ad Aquileiensium ciuitatem, [f 1Kb] iuxta imperatoris preceptum.  Denique etiam prefectus Italie litteras dedit, ut si uellent orientales conuenire, in potestate haberent: sed quia scierunt consuetudinem huiusmodi, ut in oriente orientalium esset concilium, intra Occidentem Occidentalium; ideo putauerunt non esse ueniendum.

8. Palladius dixit: Imperator noster Gratianus iussit Orientales uenire: negas tu iussisse eum? Ipse imperator nobis dixit se Orientales iussisse uenire.

Ambrosius episcopus dixit: Utique iussit, qui non prohibuit huc uenire.

Palladius dixit: Sed ne uenirent tua petitio fecit: [g 1Kb] sub specie false uoluntatis hoc impetrasti, et distulisti concilium.

9. Ambrosius episcopus dixit: Non opus est diutius  euagari, responde nunc. Bene dixit Arius solum eternum Patrem? Et secundum Scripturas hoc dixit, an non?

Palladius dixit: Non tibi respondeo.

Constantius episcopus dixit: Non respondes, [h 1Kb] qui tamdiu blasphemasti?

Eusebius episcopus dixit: Sed debebis simpliciter fidei tue prodere libertatem. Si a te gentilis exigeret quemadmodum in Christum crederes, confiteri erubescere non deberes.

10. Sabinus episcopus dixit: Tu petisti ut responderemus: hodie ex uoluntate tua, et te urgente, conuenimus, et non exspectauimus reliquos fratres, qui poterant uenire. Proinde non tibi liberum est euagari. Christum dicis esse creatum? aut sempiternum  dicis esse Filium Dei?

Palladius dixit:  [i 1Kb] Dixi tibi, nos ideo diximus  uobis ut ueniremus, et conuinceremus quod non recte fecistis subrepere imperatori.

789. Ambrosius episcopus dixit: Legatur epistola Palladii, utrum nobis hoc mandauerit, et docebitur quod etiam nunc fallit.

Palladius dixit: Legatur plane.

Episcopi dixerunt: Imperator cum esset presens Syrmio, tu illum interpellasti, an ipse te compulit? Et addiderunt: Quid ad ista respondes?

Palladius respondit: Dixit mihi: uade. Diximus: Orientales, conuenti sunt? [a 1Kb] Ait: Conuenti sunt. Numquid si Orientales non fuissent conuenti, numquid nos conuenissemus?

11. Ambrosius episcopus dixit: Sequestrata sit causa Orientalium, sententiam tuam hodie quero.  Arii tibi epistola lecta est: soles te Arianum negare. Aut damna hodie Arium, aut defende.

Palladius dixit: Non est auctoritatis tue, ut hoc a me queras.

Eusebius episcopus dixit: Non credimus religiosum imperatorem aliud dixisse, quam scripsit. [b 1Kb] Episcopos iussit conuenire: non potuit tibi soli contra rescriptum suum dicere, ut sine orientalibus causa minime diceretur.

Palladius dixit: Si Itali soli iussi sunt conuenire?

Euagrius presbyter et legatus dixit: Ut ante quatuor dies, et ante biduum responderet se affuturum. Quid ergo exspectabas? Orientalium, ut dicis, consortium tuorum [c 1Kb] sententiam exspectandam? Sic debuisti  mandare, non promittere conflictum.

Palladius dixit: Quia quasi ad concilium plenum ueneram, uidi non conuenisse consortes meos, [d 1Kb] ut conuenirem, et dicerem secundum iussionem ageretis in preiudicium futuri Concilii.

12. Ambrosius episcopus dixit: Ut hodie resideremus, ipse exegisti. Denique etiam hodie tu ipse dixisti quia christiani ad christianos uenimus. Christianos igitur nos probasti. Promisisti te conflictaturum, promisisti [e 1Kb] te allaturum aut acceptaturum esse rationem. Libenter itaque accepimus prefationem tuam. Optauimus ut quasi christianus uenires. Obtuli tibi epistolam Arii, quam scripsit Arius, de cuius nomine dicitis uos iniuriam frequenter sustinere. Dicitis quod Arium non sequamini.  Hodie aperta debet esse sententia: aut condemna illum, aut astrue [f 1Kb] quibusuis lectionibus. Et addidit: Ergo iuxta epistolam Arii Christus Dei Filius non est sempiternus?

Palladius dixit: Nos diximus probaturos nos christianos, sed in concilio pleno. Non uobis respondemus omnino in preiudicium concilii futuri.

 Eusebius episcopus dixit: Sine calliditate, fidei tue professionem debes exponere.

Palladius dixit: Et quid concilio reseruamus?

13. Ambrosius episcopus dixit: Omni ore condemnatio facta est in eum, qui negaret Dei Filium sempiternum. Negauit Arius; hunc sequitur Palladius, qui non uult condemnare 790 Arium. Itaque utrum huius probanda sententia sit, considerate: et utrum secundum Scripturas dicat, aut contra Scripturas, intelligere licet. Lectum est enim: Sempiterna uirtus Dei atque diuinitas. Dei uirtus Christus est ? Si igitur sempiterna Dei uirtus est, sempiternus utique Christus est; quia Christus est Dei uirtus .

 Eusebius episcopus dixit: Hec fides nostra est, hec intelligentia catholica. Qui hec non dixerit, anathema.

Omnes episcopi dixerunt: Anathema.

14. Eusebius episcopus dixit: Specialiter dicit solum Patrem sempiternum, et Filium aliquando cepisse.

Palladius dixit: Arium nec uidi, nec scio qui sit.

Eusebius episcopus dixit: Arii blasphemia prolata est, in qua negat Dei Filium sempiternum. Hanc perfidiam damnas cum auctore, aut asseris?

Palladius dixit: Ubi auctoritas pleni concilii non est, non dico.

15. Ambrosius episcopus dixit: Dubitas post  diuina iudicia damnare Arium, cum crepuerit medius? Et addidit: Dicant etiam sancti uiri legati Gallorum.

Constantius episcopus et legatus Gallorum dixit: Hanc impietatem eius hominis et semper damnauimus, et nunc damnamus non solum Arium; sed et quicumque Filium Dei non dixerit sempiternum.

Ambrosius episcopus dixit: Quid etiam dicit dominus meus Iustus?

Iustus episcopus et legatus Gallorum dixit: Qui Filium Dei ceternum cum Patre non confitetur, anathema habeatur.

Omnes episcopi dixerunt: Anathema.

16. Ambrosius episcopus dixit: Dicant etiam Afrorum legati, [g 1Kb] qui omnium ciuium huc attulere  sententias.

Felix episcopus et legatus dixit: Si quis Filium Dei negauerit sempiternum, et ceternum negauerit, non solus ego legatus totius Africane prouincie damno: sed et cunctus chorus sacerdotalis, qui ad hunc cetum sanctissimum me misit, etiam ipse ante damnauit.

 Anemius episcopus dixit: Caput Illyrici non nisi ciuitas est Sirmiensis: ego igitur episcopus illius ciuitatis sum. Eum qui non confitetur Filium Dei eternum, et ceternum Patri, quod est sempiternum, anathema dico: [a 1Kb] sed etiam iis qui idem non confitentur.

17. Ambrosius episcopus dixit: Audite sequentia.

Et recitatum est: Solum eternum, solum sine initio, solum uerum, solum immortalitatem habentem.

Ambrosius episcopus dixit: Et in hoc damna eum, qui negat Filium Deum uerum. Cum enim ipse sit ueritas, quemadmodum non est Deus [b 1Kb] uerus? Et addidit: Quid ad hoc?

 Palladius dixit: Filium uerum quis non dicit?

Ambrosius episcopus dixit: Arius negauit.

Palladius dixit: Cum Apostolus dicat Christum 791 super omnia Deum, potest aliquis negare uerum Filium Dei?

18. Ambrosius episcopus dixit: Ut scias quam simpliciter ueritas a nobis requiratur, ecce dico ego, ut dicis: sed semiplenum [c 1Kb] habeo. Cum enim ita dicis, uideris negare Deum uerum: si autem simpliciter confiteris: [d 1Kb] uerum Deum Filium Dei, eo ordine astrue, quo ipse propono.

Palladius dixit: Ego secundum Scripturas tibi loquor, uerum Filium Dei Dominum dico.

Ambrosius episcopus dixit: uerum [e 1Kb] Dominum  dicis Filium Dei?

Palladius dixit: Cum uerum Filium dicam, quid amplius?

Ambrosius episcopus dixit: Non quero tantummodo, ut uerum Filium dicas, sed ut uerum Dominum Dei Filium dicas.

19. Eusebius episcopus dixit: Christus Deus uerus est, secundum omnium fidem, et catholicam professionem?

Palladius dixit: uerus Dei Filius est.

Eusebius episcopus dixit: Nam et nos per adoptionem filii sumus, ille secundum proprietatem generationis diuine . Et addidit: Confiteris ergo uerum Filium Dei Dominum uerum esse [f 1Kb] secundum natiuitatem et proprietatem?

 Palladius dixit: uerum Dei Filium unigenitum dico.

Eusebius episcopus dixit: Hoc ergo putas contra Scripturas, si Christus Deus uerus esse dicatur?

 20. Cumque Palladius reticeret, Ambrosius episcopus dixit: Solum uerum Filium Dei qui dicit, et non uult dicere dominum uerum, [g 1Kb] uidetur negare. Hoc igitur ordine confiteatur, si tamen confitetur, Palladius; et dicat utrum uerum Dominum Dei Filium dicat.

Palladius dixit: Cum dicat Filius: Ut cognoscant te solum uerum Dominum, et quem misisti Iesum Christum ; [h 1Kb] affectu, an in ueritate?

Ambrosius episcopus dixit: Ioannes dixit in epistola sua: Hic est uerus Deus . Nega hoc.

Palladius dixit: Cum dicam tibi uerum Filium, profiteor ueram etiam diuinitatem.

 Ambrosius episcopus dixit: Et in hoc est fraus; sic enim soletis dicere unam et ueram diuinitatem, ut Patris tantummodo, non etiam Filii ueram et unam diuinitatem dicatis. Ergo si aperte uis dicere, quia ad Scripturas me prouocas, dic quod dixit euangelista Ioannes: Hic est uerus Deus: aut nega dictum.

Palladius dixit: [i 1Kb] Absque Filio alius genitus non est.

21. Eusebius episcopus dixit: Christus uerus Deus secundum omnium fidem et catholicam professionem, an in sententia tua Deus uerus non est?

Palladius dixit: uirtus Dei nostri est.

Ambrosius episcopus dixit: Non habes libertatem profitendi; ac per hoc anathema ei, qui non  confitetur [i 1Kb] uerum Dominum Filium Dei.

Omnes episcopi dixerunt: Anathema habeatur, qui 792 Christum Filium Dei [k 1Kb] Dominum uerum non dixerit.

22. Iterum addidit: Solum uerum, solum immortalitatem habentem.

Ambrosius episcopus dixit: Filius Dei habet immortalitatem, aut non habet secundum diuinitatem?

Palladius dixit: Apostolum admittis, an non? Rex regum, qui solus habet immortalitatem .

Ambrosious episcopus dixit: De Christo Filio Dei quid dicis?

Palladius dixit: Christus nomen diuinum est,  an humanum?

23. Eusebius episcopus dixit: Secundum carnis quidem sacramentum Christus dicitur, sed idem Deus et homo est.

Palladius dixit: Christus nomen carnis est:  Christus nomen humanum est; et respondete uos mihi.

Eusebius episcopus dixit: Quid superfluis immoraris? Cum legeretur impietas Arii, qui hoc dicit de Patre, quia solus habet immortalitatem, attulisti testimonium ad consensum impietatis Arii, ex Apostolo dicens: Qui solus habet immortalitatem, et lucem inaccessibilem habitat . Sed si intelligis, totius nature dignitatem, in Dei nomine expressit: Siquidem in Dei nomine Pater et Filius designantur.

Palladius dixit: Et ego uos, quod interrogaui, respondere noluistis.

24. Ambrosius episcopus dixit: Aperte de te sententiam quero: Filius Dei habet immortalitatem  secundum generationem diuinam, an non habet?

Palladius dixit: Secundum generationem diuinam incorruptibilis, et per carnem mortuus est.

Ambrosius episcopus dixit: Non diuinitas mortua est, sed caro mortua est.

Palladius dixit: Ante uos mihi respondete.

Ambrosius episcopus dixit: Filius Dei secundum diuinitatem habet immortalitatem, an non habet? [a 1Kb] Sed et iam fraudes et insidias tuas non secundum Arii professionem prodidisti? Et addidit: Qui Filium Dei negat habere immortalitatem, quid uobis uidetur?

Omnes episcopi dixerunt: Anathema habeatur.

25. Palladius dixit: Satus diuinus immortalis  est.

Ambrosius episcopus dixit: Astute et hoc, ut de Dei Filio nichil exprimas euidenter, et ego dico: Immortalitatem habet Dei Filius secundum diuinitatem, aut nega quia non habet immortalitatem.

Palladius dixit: Christus mortuus est, an non?

Ambrosius episcopus dixit: Secundum carnem: anima nostra non moritur; scriptum est enim: Nolite timere eos qui occidunt corpus, animam autem non possunt occidere . Cum igitur anima nostra mori non possit, putas quod Christus secundum diuinitatem mortuus sit?

Palladius dixit: Mortis appellationem quare tu horres?

Ambrosius episcopus dixit: Immo non horreo,  confiteor [b 1Kb] secundum carnem meam; est enim 793 per quem a mortis uinculis sum reuinctus.

Palladius dixit: Mortem separatio facit spiritus; nam Christus Filius Dei carnem suscepit, et per carnem mortuus est.

Ambrosius episcopus dixit: Scriptum est [c 1Kb] Christum passum. Secundum carnem igitur passus est,  secundum diuinitatem habet immortalitatem. Hoc qui negat, diabolus est.

Palladius dixit: Ego Arium non noui.

26. Ambrosius episcopus dixit: Ergo male dixit Arius, cum etiam Filius Dei habeat immortalitatem secundum diuinitatem. Et addidit: Bene dixit ergo, an male?

Palladius dixit: Non consentio.

Ambrosius episcopus dixit: Cui non consentis? Anathema illi, qui non explicat fidei libertatem.

Omnes episcopi dixerunt: Anathema.

Palladius dixit: Dicite quod uultis, eius est diuinitas immortalis.

Ambrosius episcopus dixit: Cuius, Patris, an et Filii? Et addidit: Multas impietates congessit  Arius. Sed ad alia transeamus.

27. Et recitatum est: Solum sapientem.

Palladius dixit: Pater a se sapit: Filius autem sapiens non est.

Ambrosius episcopus dixit: Ergo Filius non est sapiens, cum ipse sit sapientia ? Nam et nos dicimus, quia ex Patre natus est Filius.

Eusebius episcopus dixit: Est aliquid tam impium, tam profanum, quam quod dixit sapientem Filium Dei negare?

Palladius dixit: Sapientia dicitur, quis potest sapientiam denegare?

Ambrosius episcopus dixit: Sapiens est, an non?

Palladius dixit: Sapientia est.

 Ambrosius episcopus dixit: Sapiens ergo, cum sit sapientia.

Palladius dixit: Secundum Scripturas uobis respondemus.

Ambrosius episcopus dixit: Etiam sapientem, quantum uideo, Filium Dei Palladius negare conatus est.

Eusebius episcopus dixit: Qui negat Filium Dei sapientem, anathema sit.

Omnes episcopi dixerunt, Anathema.

28. Eusebius episcopus dixit: Etiam Secundianus ad hoc respondeat.

Cumque Secundianus reticeret, Ambrosius episcopus dixit: Qui tacet, integrum uult habere iudicium. Et addidit: Solum Patrem bonum cum  dicit, Filium confessus est, an negauit?

Palladius dixit: Legimus: Ego sum pastor bonus ; et nos negamus? Quis non dicat bonum Dei Filium?

Ambrosius episcopus dixit: Ergo bonus est Christus?

Palladius dixit: Bonus.

 Ambrosius episcopus dixit: Male ergo Arius de solo Patre dixit, cum etiam [a 1Kb] Filius Dei Deus omnibus sit.

Palladius dixit: Qui bonum non dicit Christum, male dicit.

29. Eusebius episcopus dixit: Christum bonum 794 confiteris? Nam et ego bonus sum. Mihi dixit: Euge, serue bone , et: Homo bonus profert de thesauro suo bona .

Palladius dixit: Iam dixi, uobis non respondeo usque ad plenum concilium.

Ambrosius episcopus dixit: Iudei dicebant quia bonus est : et Arius negat quia Filius Dei bonus est.

Palladius dixit: Quis potest hot negare?  Eusebius episcopus dixit: Bonus est ergo Deus Filius Dei.

Palladius dixit: Bonus Pater bonum Filium genuit.

30. Ambrosius episcopus dixit: Et nos bonos genuit ; sed non secundum diuinitatem. Deum bonum Dei Filium dicis.

Palladius dixit: Filius Dei bonus est.

Ambrosius episcopus dixit: uides ergo quia Christum bonum, bonum filium, non bonum Deum dicis; quod a te queritur. Et addidit: Qui bonum [b 1Kb] Filium Dei Deum non confitetur, anathema.

Omnes episcopi dixerunt: Anathema.

31. Item recitauit: Solum potentem.

 Ambrosius episcopus dixit: Potens est Filius Dei, an non?

Palladius dixit: Qui omnia fecit, non est potens? Qui omnia fecit, minus potest?

Ambrosius episcopus dixit: Ergo Arius male dixit. Et addidit: uel in hoc damnas Arium?

Palladius dixit: Unde scio qui sit? Ego pro me respondeo tibi.

Ambrosius episcopus dixit:  [c 1Kb] Filius Domini Dei Deus potens est?

Palladius dixit: Potens.

Ambrosius episcopus dixit: Deus bonus est?

Palladius dixit: Iam dixi Filium Dei unigenitum esse potentem.

Ambrosius episcopus dixit: Dominum potentem.

 Palladius dixit: Filium Dei potentem.

32. Ambrosius episcopus dixit: Potentes et homines sunt; scriptum est enim: Quid gloriaris in malitia, qui potens es in iniquitate ? Et alibi: Cum infirmor, tunc potens sum . Illud a te requiro, ut confitearis Dominum potentem esse Christum Dei Filium: aut si negas, astrue. Nam qui unam potentiam dico Patris et  Filii, sic Filium Dei dico potentem sicut et Patrem. Dubitas ergo confiteri Dominum potentem esse Dei Filium?

Palladius dixit: Iam dixi, secundum disputationem, prout possumus, respondemus uobis; uos enim soli uultis esse iudices: uos litigatores esse uultis. Non uobis respondemus nunc, sed in concilio generali et pleno respondebimus uobis.

Ambrosius episcopus dixit: Anathema illi, qui negat Dominum potentem Christum.

Omnes episcopi dixerunt: Anathema.

33. Item recitatum est: Solum potentem, omnium iudicem.

Palladius dixit: Omnium iudicem [d 1Kb] Filium Dei. Est qui dat, est qui accipit.

 Ambrosius episcopus dixit: Per gratiam dedit, 795 an per naturam? Et hominibus datur iudicium.

Palladius dixit: Patrem maiorem dicis, an non?

Ambrosius episcopus dixit: Postea respondebo tibi.

Palladius dixit: Ego tibi non respondeo, si non respondes mihi.

Eusebius episcopus dixit: Nisi impietatem Arii ex ordine damnaueris, interrogandi non tibi dabimus facultatem.

Palladius dixit: Non tibi respondeo.

Ambrosius episcopus dixit: Filius Dei, sicut lectum est, iudex est, an non?

 Palladius dixit: Si non respondes mihi, ego tibi, ut impio, non respondeo.

34. Ambrosius episcopus dixit: Habes professionem meam, qua respondebo tibi, Interim perlegatur epistola Arii. Et addidit: In epistola Arii inuenies et hoc sacrilegium, quod tu moliris.

Palladius dixit: Ego qui interrogo, non respondetis?

Eusebius episcopus dixit: Filium Dei Deum equalem dicimus.

Palladius dixit: Tu iudex es, tui exceptores hic sunt.

Ambrosius episcopus dixit: Scribant tui, qui uolunt.

 35. Palladius dixit: Pater maior est, an non?

Eusebius episcopus dixit: Secundum diuinitatem equalis est Filius Patri. Habes in Euangelio quod Iudei persequebantur eum; quia non solum soluebat sabbatum, sed et Patrem suum dicebat Deum, equalem se faciens Deo . Quod ergo impii persequentes confessi sunt, nos credentes negare non possumus.

Ambrosius episcopus dixit: Et alibi habes: Qui  cum esset in forma Dei, non rapinam arbitratus est esse se equalem Deo; sed semet ipsum exinaniuit, formam serui accipiens, in similitudinem hominum factus obediens usque ad mortem . Et addidit: uides quia in forma Dei equalis est? Et formam, inquit, serui accepit . In quo ergo minor est? Secundum formam utique serui, non Dei.

Eusebius episcopus dixit: Sicut in forma serui constitutus, inferior seruo non fuit: ita in forma Dei constitutus, inferior Deo esse non potuit.

36. Ambrosius episcopus dixit: Aut dic quia secundum diuinitatem minor est [a 1Kb] Filius Dei.

Palladius dixit: Pater maior est.

Ambrosius episcopus dixit: Secundum carnem.

 Palladius dixit: Qui me misit, maior est me . Caro missa est a Deo, aut Filius Dei?

Ambrosius episcopus dixit: Falsari a uobis diuinas Scripturas hodie comprobamus; sic enim scriptum est: Pacem meam do uobis, pacem meam relinquo uobis. [b 1Kb] Non turbetur cor uestrum: non quomodo hic mundus dat, ego do uobis. Si diligeretis me, gauderetis quia dixi, uado ad Patrem; quia Pater maior me est. Non dixit: Qui me misit, maior me est .

Palladius dixit: Pater maior est.

Ambrosius episcopus dixit: Anathema illi, qui diuinis Scripturis addit aliquid, aut minuit.

 796 Omnes episcopi dixerunt: Anathema.

37. [c 1Kb] Palladius dixit: Pater maior est Filio.

Ambrosius episcopus dixit: Secundum carnem Filius minor est Patre, secundum diuinitatem equalis est Patri: legi igitur Dei Filium equalem Patri, sicut iam et prolata exemplaria testantur . Secundum carnem autem quid miraris minorem; cum dixerit se seruum , cum dixerit se lapidem, cum dixerit se uermem , cum dixerit se minorem angelis; quia scriptum est: Minorasti eum paulo minus ab angelis .

Palladius dixit: Impie uos asserentes uideo: non respondemus uobis sine auditoribus.

Sabinus episcopus dixit: Nemo requirat ab eo  sententiam, qui tam innumeris sententiis blasphemauit.

Palladius dixit: Non uobis respondemus.

38. Sabinus episcopus dixit: Ab omnibus iam damnatus est Palladius: Arii blasphemie multo minores sunt quam Palladii. Et cum Palladius surrexisset, atque foras exire uoluisset: Ideo, inquit surrexit Palladius, quoniam apertis Scripturarum testimoniis conuincendum esse se cernit, sicut iam conuictus est; sic enim lectum est, secundum diuinitatem  quod equalis Patri Filius sit. Accipiat autem quia Filius Dei secundum diuinitatem maiorem non habet. Scriptum est: Abrahe cum repromisisset Deus . . . quoniam nullum alium habebat maiorem, per quem iuraret, iurauit per semet ipsum . uides igitur Scripturam, quia nullum alium maiorem habet, per quem iuraret. Filius autem est, de quo dicitur quoniam ipse uisus est Abrahe; unde et ait: Abraham diem meum uidit, et gauisus est .

Palladius dixit: Pater maior est.

Eusebius episcopus dixit: Quando ut Deus locutus est, maiorem non habuit: quando ut homo locutus, maiorem habuit.

39. Palladius dixit: Pater genuit Filium, Pater  misit Filium.

Ambrosius episcopus dixit: Anathema illi, qui negat Filium secundum diuinitatem equalem Patri.

Omnes episcopi dixerunt: Anathema.

Palladius dixit: Filius subiectus Patri, Filius precepta Patris custodit.

Ambrosius episcopus dixit: Subiectus secundum carnis rationem. Ceterum et ipse meministi quia legisti: Nemo uenit ad me nisi quem Pater attraxerit .

Sabinus episcopus dixit: Dicat si secundum diuinitatem subiectus est Patri, an secundum incarnationem?

40. Palladius dixit: Ergo Pater maior est.

 Ambrosius episcopus dixit: Et alibi scriptum est: Fidelis Deus, per quem uocati estis in communionem Filii eius . Ego dico Patrem maiorem esse secundum carnis assumptionem, quam suscepit Filius Dei, non secundum diuinitatem.

Palladius dixit: Que enim comparatio est Filii Dei? Et caro potest dicere: Deus me maior est? Caro loquebatur, aut diuinitas; quia ibi erat caro?

797 Ambrosius episcopus dixit: Caro sine anima non loquitur.

Eusebius episcopus dixit: Deus in carne loquebatur secundum carnem, quando dicebat: Quid me persequimini hominem ? Quis hoc dixit?

 Palladius dixit: Filius Dei.

Ambrosius episcopus dixit: Deus ergo Filius Dei est secundum diuinitatem, et homo est secundum carnem.

Palladius dixit: Carnem suscepit.

Eusebius episcopus dixit: Ergo humanis uerbis usus est.

Palladius dixit: Carnem humanam suscepit.

41. Ambrosius episcopus dixit: Dicat quia non secundum diuinitatem Apostolus [d 1Kb] dixit subiectum,  sed secundum carnem; scriptum est enim: Humiliauit semetipsum, factus obediens usque ad mortem . In quo ergo mortem gustauit?

Palladius dixit: Quia se humiliauit.

Ambrosius episcopus dixit: Non diuinitas, sed caro humiliata est atque subiecta. Et addidit: Creaturam perfectam bene dixit Arius, an male dixit?

Palladius dixit: Ego tibi non respondeo auctoritatem non habenti.

Ambrosius episcopus dixit: Profitere quod uis?

Palladius dixit: Non respondeo uobis.

42. Sabinus episcopus dixit:  [a 1Kb] Pro Ario non respondes, ad interrogata non respondes?

Palladius dixit: Pro Ario ego non respondi.

 Sabinus episcopus dixit: Usque adeo respondisti, ut Filium Dei negares potentem, negares uerum Deum.

Palladius dixit: Ego te iudicem non patior, quem impietatis arguo.

Sabinus episcopus dixit: Ipse nos cegisti sedere.

Palladius dixit: Mandaui ut sederetis, ut arguerem uos. Quare subripuistis imperatori? Ut plenum concilium non esset, obripuistis.

Ambrosius episcopus dixit: Cum Arii impietates legerentur, et impietas tua pariter condemnata est, que consensit Ariane impietati. [b 1Kb] Placuit tibi in epistola media lectionem proponere, quam uolebas: responsum tibi est quemadmodum Filius Patrem  maiorem dixerit, eo quod secundum carnis susceptionem Pater maior est eo. Proposuisti etiam subiectum esse Filium Dei; et in hoc responsum tibi est, quia subiectus Filius Dei secundum carnem est, non secundum diuinitatem. Habes professionem nostram, nunc audi cetera. Quoniam tibi responsum est, responde [c 1Kb] ad ea, que leguntur.

43. Palladius dixit: Non tibi respondeo; quia quecumque ego dixi, non sunt scripta: uestra tantummodo scribuntur uerba: non uobis respondeo.

Ambrosius episcopus dixit: Omnia uides scribi. Denique que scripta sunt, abundant ad tue [d 1Kb] impietatis indicium. Et addidit: Creaturam dicis Christum, an negas?

Palladius dixit: Non respondeo.

 798 Ambrosius episcopus dixit: Ante horam citra actam, cum legeretur quia Arius dixit creaturam Christum, negasti: oblatum est tibi, ut damnares perfidiam, noluisti: uel nunc dic utrum natus ex Patre Christus sit, an creatus?

 Palladius dixit: Si uultis, exceptores nostri ueniant, et sic totum excipiatur.

Sabinus episcopus dixit: Adducat suos exceptores.

Palladius dixit: Pleno concilio uobis respondebimus.

44. Ambrosius episcopus dixit: Attalus in tractatu Niceni concilii subscripsit. Neget factum, quia uenit ad concilium. Dicat hodie utrum subscripserit in tractatu Niceni concilii, an non. Cumque Attalus reticeret, Ambrosius episcopus dixit: Attalus presbyter licet inter Arianos sit, tamen habet auctoritatem loquendi: libere profiteatur utrum subscripserit in tractatu Niceni concilii sub episcopo suo Agrippino, an non.

Attalus dixit: Iam dixisti me aliquoties damnatum:  non tibi respondeo.

Ambrosius episcopus dixit: Subscripsisti in tractatu concilii Niceni, an non?

Attalus dixit: Non tibi respondeo.

45. Palladius dixit: Modo uultis tractatum plenum haberi, an non?

Chromatius presbyter dixit:  [e 1Kb] Creaturam non negasti, potentem negasti. Omnia negasti, que fides catholica profitetur.

Sabinus episcopus dixit: Testes sumus nos Attalum subscripsisse in concilio Niceno, et nunc nolle respondere. Quid cunctis uidetur?

Cumque Attalus reticeret, Ambrosius episcopus dixit: Dicat utrum subscripserit in tractatu concilii Niceni, an non?

 46. Palladius dixit: Exceptor uester et noster stent, et omnia scribant.

ualerianus episcopus dixit: Iam que dixisti, et que negasti, scripta sunt omnia.

Palladius dixit: Dicite quod uultis.

Ambrosius episcopus dixit: Quia sepius uult damnari Palladius, qui iam frequenter damnatus est, lego epistolam Arii, quam ille noluit condemnare: profitemini quid uobis uidetur?

Omnes episcopi dixerunt: Legatur. Et recitata est: Nato autem non putatiue, et reliqua.

Ambrosius episcopus dixit: Respondi tibi de maiore, respondi tibi et de subiecto: nunc et ipse responde.

47. Palladius dixit: Non respondebo nisi auditores  ueniant post Dominicam diem.

Ambrosius episcopus dixit: ueneras tractaturus, sed posteaquam obieci tibi, uidisti epistolam Arii, quam damnare noluisti, asserere autem non potes; idcirco nunc refugis et cauillaris. Plenarie [f 1Kb] ipsam recito ad singula. Dic utrum Christus  creatus uideatur; an fuit, quando non fuit: an uero semper fuit unigenitus Dei Filius? 799 Cum Arii epistolam audieris, aut damna, aut proba.

48. Palladius dixit: Cum impietatis te arguam, te iudice non utor. Transgressor es.

Sabinus episcopus dixit: Quas impietates obiicis fratri nostro et consacerdoti nostro Ambrosio, dicito.

Palladius dixit: Iam uobis dixi, pleno concilio respondebo, et [a 1Kb] presentibus auditoribus.

Ambrosius episcopus dixit: In consessu fratrum meorum cupio confutari et redargui. Que igitur impie dixerim, dicito: sed impius tibi uideor, qui pietatem astruo.

Sabinus episcopus dixit: Ergo impius tibi uidetur, qui Arii blasphemias [b 1Kb] arguit?

 49. Palladius dixit:  [c 1Kb] Ego non negaui bonum Filium Dei.

Ambrosius episcopus dixit: Dicis ergo Christum Deum bonum?

Palladius dixit: Non uobis respondeo.

ualerianus episcopus dixit: Nolite multum adigere Palladium, non potest uera nostra simpliciter confiteri. Ipsius enim conscientia duplici blasphemia confusa est; nam a Photinianis est ordinatus, et cum ipsis est damnatus: et [d 1Kb] nunc plenius damnabitur.

Palladius dixit: Hoc proba.

Sabinus episcopus dixit: Non aliter poterat [e 1Kb] Christum uerum negare, nisi auctores suos sequeretur.

 50. Ambrosius episcopus dixit: Obiecisti me esse impium, hoc proba.

Palladius dixit: Expositionem nostram afferemus; cum autem attulerimus, [f 1Kb] tunc disputatio habebitur.

Ambrosius episcopus dixit: Damna impietatem Arii.

Cum reticeret Palladius, Eusebius episcopus dixit: Superfluis immoratur. Tot impietates Arii Palladius noluit condemnare, immo potius asserendo confessus est. Hunc qui non damnat, similis illius est, et hereticus iure dicendus est.

Omnes episcopi dixerunt: A nobis omnibus anathema sit Palladio.

51. Ambrosius episcopus dixit: Acquiescis,  Palladi, ut cetera legantur Arii.

Palladius dixit: Date auditores: ueniant et ex  utraque parte exceptores. Non potestis esse iudices, [g 1Kb] si auditores non habuerimus; et nisi ex utraque parte uenerint, qui audiant, non uobis respondemus.

Ambrosius episcopus dixit: Quos queris auditores?

800 Palladius dixit: Sunt hic uiri honorati multi.

Sabinus episcopus dixit: Post tot blasphemias auditores petis?

Ambrosius episcopus dixit: Sacerdotes de laicis iudicare debent, non laici de sacerdotibus. Sed tamen quos iudices petas, dicito.

Palladius dixit: Auditores ueniant.

Chromatius presbyter dixit: Salua condemnatione sacerdotali, quin et qui Palladii sunt, etiam  [h 1Kb] nunc in pleno legantur.

52. Palladius dixit: Non permittuntur loqui. Auditores ueniant, et ex utraque parte exceptores, et respondebunt uobis hi in concilio generali.

Ambrosius episcopus dixit: Etsi in multis impietatibus deprehensus sit, erubescemus tamen. ut uideatur qui sacerdotium sibi uindicat, a laicis esse damnatus: ac per hoc quoque et in hoc ipso damnandus est, qui laicorum exspectat sententiam; cum magis de laicis sacerdotes debeant iudicare. Iuxta ea que hodie audiuimus Palladium profitentem, et iuxta ea que condemnare noluit, pronuntio illum sacerdotio indignum [i 1Kb] et carendum, ut in loco eius catholicus ordinetur.

Omnes episcopi dixerunt: Anathema Palladio.

 53. Ambrosius episcopus dixit: Imperator clementissimus et christianus sacerdotum iudicio causam, et [i 1Kb] ut ipsi arbitri essent altercationis, inquit, constituissemus. Quoniam igitur nobis iudicium uidetur delatum interpretes esse Scripturarum, condemnenus Palladium, qui impii Arii noluit damnare sententiam: et quia ipse Filium Dei sempiternum, et cetera que actis inherent, negauit. Ergo anathema habeatur.

Omnes episcopi dixerunt: Omnes condemnamus eum, anathema habeatur.

Patrum singulorum in Palladium condemnatio.

54. Ambrosius episcopus dixit: Quoniam omnes consistunt uiri christiani, et Deo probati fratres, et consacerdotes nostri, dicat unusquisque quid  sibi uideatur.

[k 2Kb] ualerianus episcopus dixit: Mihi quidem uidetur,  quia qui Arium defendit, Arianus est: qui blasphemias eius non condemnat, ipse blasphemus est; ideoque huiusmodi hominem a consortio sacerdotum censeo esse alienum.

Palladius dixit: Cepistis ludere, ludite. Sine concilio orientali uobis non respondemus.

55. [a 1Kb] Anemius episcopus Sirmiensis dixit: Quicumque hereses Arianas non condemnat, Arianus sit necesse est. Hunc igitur alienum etiam a 801 nostra communione, et sacerdotali cetu denuo priuatum esse censemus.

[b 1Kb] Constantius episcopus Arausicus dixit: Palladium Arii discipulum, cnius impietates iam olim damnate sunt a patribus nostris in concilio Niceno, et nunc hodie probate, cum recenserentur, a Palladio  singule; quia [c 1Kb] non confusus est dum Dei filium a Deo Patre esse alienum, cum creaturam confitetur: cum temporalem cepisse dicit, Dominum uerum negat, in sempiternum censeo esse damnandum.

56. [d 1Kb] Iustus episcopus dixit: Palladium, qui blasphemias Arii damnare noluit, sed etiam magis has confiteri uidetur, censeo ulterius sacerdotem dici non posse, nec inter episcopos deputari.

[e 1Kb] Euentius episcopus Ticiniensis dixit: Palladium, qui impietatem Arii damnare noluit, arbitror a consortio sacerdotali in perpetuum esse remotum.

57. Abundantius episcopus Tridentinus dixit: Cum euidentes blasphemias Palladius defendat, damnatum se ex concilio Aquileiensi cognoscat.

[f 1Kb] Eusebius episcopus Bononiensis dixit: Quia  impietates Arii diabolico stylo conscriptas, quas non licebat nec ad aures admittere, Palladius non solum noluit condemnare; sed et earum exstitit assertor, negando Filium Dei [g 1Kb] Dominum uerum, Dominum bonum, Dominum sapientem, Domicum sempiternum, hunc a cetu sacerdotali, et mea sententia et omnium catholicorum iudicio arbitror iure esse damnatum.

58. [h 1Kb] Sabinus episcopus Placentinus dixit: Quoniam cunctis patefactum est, Palladium, [i 1Kb] qui Ariane perfidie auctor est, etiam eius impietatem tenere, que contra euangelica et apostolica instituta uenit, iusta in eum totius concilii illata sententia est, qui mee licet paruitatis sententia sacerdotio denuo priuatus, ex hoc sacrosancto cetu iure pellatur.

 Felix et Numidius legati Afrorum dixerunt: Ariane heresis secte [i 1Kb] in qua in Aquileiensi synodo Palladius declaratus est, anathema. Sed et eos qui contra ueritatem Nicene synodi repugnantes sunt, condemnamus.

59. [k 1Kb] Limenius episcopus uercellensis dixit: Arianam doctrinam sepe esse damnatam manifestum est; et ideo Palladius conuentus in hac sacra synodo Aquileiensi, quia noluit se corrigere uel emendare: sed magis probauit [l 1Kb] reprehensibilem, et se oletauit perfidia, quam se publice confessus est tenere, hunc 802 sententia mea et ego profiteor a consortio sacerdotali esse priuandum.

Maximus episcopus [m 1Kb] Emonensis dixit: Palladium,  qui blasphemias Arii nec damnare uoluit, sed magis ipse confessus est, iuste ac merito esse damnatum, et Deus nouit, et fidelium conscientia condemnauit.

60. Exuperantius episcopus Dertonensis dixit: Palladium, qui sectam Arii uel eius doctrinam damnare noluit, sed defendit, ut ceteri consortes mei damnauerunt, etiam et ego condemno.

[a 1Kb] Bassianus episcopus Laudensis dixit: Audiui sicut et ceteri consortes mei, impietates Arii, quas Palladius non solum non condemnauit, sed confirmauit: hic anathema sit, et sacerdotio priuabitur.

61. [b 1Kb] Philaster episcopus Brixianus dixit: Blasphemias et iniquitatem Palladii, qui Arianam doctrinam sequitur et defendit, una cum omnibus ego  condemnaui.

[c 1Kb] Constantius episcopus Sciscianensis dixit: Palladium, qui blasphemias et impietates Arii non condemnauit, sicut et ceteri consacerdotes mei, et ego censeo damnandum.

[d 1Kb] Heliodorus episcopus Altiniensis dixit: Qui perfidiam Arii omniumque hereticorum, quorum consors est Palladius, cuius insipiens cor, qui ueritatem non est confessus, cum ceteris consacerdotibus meis condemno.

62. [e 1Kb] Felix episcopus Iadertinus dixit: Palladium, qui blasphemias dicit in Filium sicut Arius, cum omnibus pariter condemno.

Theodorus episcopus Octodorensis dixit: Palladium, qui Christum Deum uerum, ceternum Patri  negauit, nec christianum hunc, nec sacerdotem ullo modo censemus.

Dominus episcopus Gratianopolitanus dixit: Palladium in perfidia Arii permanentem in perpetuum, sicut et fratres damnauerunt, etiam et ego censeo esse damnandum.

63. Proculus episcopus Massiliensis dixit: Palladium, qui Arii blasphemias sub quadam impia hereditate non condemnando defendit, sicut hunc et plurimorum iam uenerabilium sacerdotum sententia blasphemum designauit, atque a sacerdotio alienum dixit, ita mea pariter sententia in perpetuum condemnatum designat.

Diogenes episcopus Genuensis dixit: Palladium,  qui Christum Dominum Deum uerum similem et 803 equalem Patri dum non confitetur, immo negauit, damnationem iudico cum ceteris fratribus meis [f 1Kb] consacerdotibus sortiri.

64. Amantius episcopus Niciensis dixit: Palladium, qui sectam Arii non destruxit, secundum consacerdotum meorum iudicium etiam et ego condemno.

Ianuarius episcopus dixit: Sicut omnes consacerdotes mei damnauerunt Palladium, ita et ego pari iudicio eum censeo esse damnandum.

Secundianus Christum agnoscere Deum uerum interpellatus eadem, qua Palladius, cauillatione conatur Patres ludificari.

 65. Et cum [g 1Kb] Secundianus subripuisset, Ambrosius episcopus dixit: Audisti, Secundiane, cuiusmodi Palladius impius sententiam, sacerdotali concilio damnatus exceperit; licet displicuerit nobis quod eius, hoc est, Palladii non horrueris amentiam, tamen de te aliqua specialiter quero. Utrum Dei Filium Dominum nostrum Iesum Christum, uerum uel non uerum Deum dicas?

Secundianus dixit: Qui negat Deum uerum esse Patrem Domini et Dei nostri Iesu Christi, non est christianus: [h 1Kb] nec qui negat Dominum Filium Dei uerum.

Ambrosius episcopus dixit: Deum uerum Dei Filium confiteris?

Secundianus dixit: uerum Dei Filium, unigenitum  Dei Filium uerum dico.

66. Ambrosius episcopus dixit: uerum Dominum dicis?

Secundianus dixit: uerum unigenitum Filium: quis negat uerum Filium Dei?

Eusebius episcopus dixit: Non sufficit [i 1Kb] quod Filium Dei unigenitum confiteris; nam hoc omnes confitentur: sed hoc mouet, quod Arius dixit Dominum solum Patrem, solum uerum: negauit Filium Dei Dominum uerum. Simpliciter Filium Dei Deum uerum confiteris?

Secundianus dixit: Quis fuerit Arius, ignoro: quid dixerit nescio. Mecum loqueris uiuus ad uiuum. Illud dico quod Christus dixit: [i 1Kb] Unigenitum qui est  in sinu Patris ; ergo unigenitum Filium se asserit Patris: Filius igitur unigenitus est Dei Filius uerus.

67. Ambrosius episcopus dixit: Deus uerus est, [a 1Kb] uerus Dei Filius Deus? Et addidit: In diuinis libris scriptum est: Quia qui iurant super terram, iurabunt Deum uerum . Quod utique de Christo esse non dubium est. Nos ergo uerum Deum profitemur: et fides nostra hec est, et professio, quia unigenitus Patris Filius est uerus Deus. Dic et tu de Deo uero, deinde Filium Deum uerum.

Secundianus dicit: De Deo uero.

804 68. Ambrosius episcopus dixit: Filius Dei Deus uerus est?

 Secundianus dixit:  [b 1Kb] Ergo mendax.

Ambrosius episcopus dixit: In hoc fraudem facis, ut non Deum uerum dicas, sed Deum unigenitum uerum, ac per hoc dic simpliciter: Unigenitus Dei Filius Deus uerus est.

Secundianus dixit: Unigenitum dixi Dei Filium.

69. Eusebius episcopus dixit: Hoc Photinus non negat, hoc Sabellius confitetur.

Ambrosius episcopus dixit: Et qui hoc non confitetur, iure damnatur; ac per hoc sepe te conuenio, licet cauillando negaueris ueritatem. Non quero ut tantummodo unigenitum uerum Filium dicas Dei, sed etiam Deum uerum.

Secundianus dixit: ueritatis me seruum profiteor.  Que dico, non scribuntur: et que dicis, scribuntur. Christum uerum Dei Filium dico. Quis negat Filium Dei uerum esse?

70. Ambrosius episcopus dixit:  [c 1Kb] Qui negat Deum uerum unigenitum Dei Filium, anathema sit.

Secundianus dixit: Deum uerum unigenitum Filium Dei: [d 1Kb] Quid mihi profiteris, quod non est scriptum?

Ambrosius episcopus dixit: Apertum sacrilegium est, quando Christum Dei Filium Arius Deum uerum negauit.

Secundianus dixit: Iesum Christum [e 1Kb] Filium Dei Deum, qui Christus dicatur Filius uerus, Filium Dei dico: sed uerum Deum non est scriptum.

 71. Ambrosius episcopus dixit: Nondum resipuisti? Et adiecit: Ne quid illi uideatur esse  subreptum, confirmet sententiam suam. Dicat ergo unigenitum Christum Dei Filium Deum uerum.

Secundianus dixit: Iam dixi. Quid mihi extorquere uis amplius?

Ambrosius episcopus dixit: Quid dixisti? Certe [f 1Kb] si dixisses tanta, quod gloriose dicitur, sepe repetendum est.

Secundianus dixit: Dictum est: Sit sermo uester, est est, non non .

72. Ambrosius episcopus dixit: Qui dicit ipsum Patrem Filium, sacrilegus est. Hoc a te quero, ut dicas de Deo uero Deum uerum Dei Filium natum.

Secundianus dixit: Ego Filium a Deo genitum,  [g 1Kb] dicente ipso: Genui te ; et confitentem se genitum esse, dico.

73. Ambrosius episcopus dixit: A Deo uero Deus uerus est?

Secundianus dixit: Et cum nomini etiam addis, et uerum, audis qualis in te fides sit, et christianus es?

Eusebius episcopus dixit: Qui negauit illum Deum uerum? Arius et Palladius negauit. Tu si Deum 805 uerum credis, debes simpliciter designare.

74. Ambrosius episcopus dixit: Si non dixeris Deum uerum de Deo uero natum esse, Christum negasti.

Secundianus dixit: Interrogatus de Filio, dedi responsum: quemadmodum deberem profiteri, respondi.  [h 1Kb] Habemus uestram expositionem, afferemus, legatur.

Ambrosius dixit: Hodie afferre debueras, ceterum tu subterfugere conaris. [i 1Kb] Professionem a me exigis; et professionem a te exigo. Deus uerus est Dei Filius?

Secundianus dixit: Unigenitus est [i 1Kb] Deus Dei Filius. Et ego eum interrogo: Unigenitus est?

75. Ambrosius episcopus dixit: [k 1Kb] Ratio permoueat nos, et impietas et insipientia tua. [l 1Kb] Cum dicis Deum uerum unigenitum, non Deum uerum dicis: sed uerum unigenitum. Ac per hoc, ut istam adimas questionem, ita responde: Ex Deo uero Deus uerus est?

Secundianus dixit: Ergo Deus Deum non genuit?  [m 1Kb] Deus uerus ille qui est, quod est, genuit; unum uerum, unigenitum Filium genuit?

 Ambrosius dixit: Non confiteris Deum uerum, sed uis dicere uerum unigenitum. Et ego [a 1Kb] unigenitum dico, sed et Deum uerum.

Secundianus dixit: Ego dico genitum a Patre, uerum genitum dico omnibus.


Episcoporum et presbyterorum qui concilio interfuerunt, nomina.

76. ualerianus episcopus Aquileiensis.
Ambrosius episcopus Mediolanensis.
Eusebius episcopus Bononiensis.
Limenius episcopus uercellensis.
Anemius episcopus Sirmiensis Illyrici.
Sabinus episcopus Placentinus.
Abundantius episcopus Tridentinus.
 Philaster episcopus Brixianus.
Constantinus episcopus Arausicus, legatus Gallorum.
Theodorus episcopus Octodorensis.
Dominus episcopus Gratianopolitanus.
Amantius episcopus Niciensis.
Maximus episcopus Emonensis.
Bassianus episcopus Laudensis.
Proculus episcopus Massiliensis, legatus Gallorum.
Heliodorus episcopus Altiniensis.
Felix episcopus Iadertinus.
Euentius episcopus Ticiniensis.
Exsuperantius episcopus Dertonensis.
Diogenes episcopus Genuensis.
 Constantius episcopus Scisciensis.
Iustus episcopus Lugdunensis, alius legatus Gallorum.
Felix legatus Afrorum.
Numidius legatus Afrorum.
[b 1Kb] Euagrius presbyter et legatus.

Artemius, Almachius, Ianuarius, Iouinus, Macedonius, Cassianus, Marcellus, Eustathius, Maximus, [c 1Kb] Chromatius presbyter.





806 EPISTOLA IX.

Concilium Gallis episcopis gratias agit, eisque Palladii et Secundiani damnationem scribit.


Concilium quod conuenit Aquileie, dilectissimis fratribus episcopis Galliarum prouincie uiennensis et Narbonensis prime et secunde [d 1Kb] .


1. Agimus gratias sancte unanimitati uestre, quod in dominis et fratribus nostris Constantio et Proculo omnium uestri presentiam nobis contulistis: simulque prescripta maiorum sequentes, non  mediocre addidistis pondus sententiis nostris, cum quibus etiam uestre sanctitatis conuenit professio, domini fratres dilectissimi. Itaque ut libenter suscepimus memoratos de uestro nostroque consortio sanctos uiros, ita etiam uberi gratiarum actione dimittimus.

2. Quam necessarius autem conuentus hic fuerit, rebus ipsis patescet, quando aduersarii et inimici Dei, Ariane secte ac heresis defensores, Palladius ac Secundianus, duo tantum, qui ausi sunt ad Concilium conuenire, debitam presentes excepere sententiam, super impietate conuicti. ualete. Incolumes uos et florentissimos Deus noster tueatur omnipotens domini, fratres dilectissimi. Amen.





EPISTOLA X.

 Imperatoribus de synodi conuocatione gratias agit; qui ad eam conuenerint, exponit; hereticorum tergiuersationem, blasphemias ac peruicaciam memorat; tandem implorat fidem imperatorum, ut et eorum auctoritate exsecutioni mandentur concilii decreta, et alii nonnulli heretici cerceantur.


Imperatoribus clementissimis et christianis, beatissimisque principibus GRATIANO, uALENTINIANO et THEODOSIO, sanctum Concilium quod conuenit Aquileie.

1. Benedictus Deus Pater Domini nostri Iesu Christi, qui uobis Romanum imperium dedit, et benedictus Dominus noster iehsu Christus unigenitus Dei Filius, qui regnum uestrum sua pietate custodit,  apud quem [e 1Kb] gratias agimus uobis, clementissimi principes, quod et fidei uestre studium probauistis, qui ad remouendas altercationes congregare studuistis sacerdotale Concilium, et episcopis dignatione uestra honorificentiam reseruastis; ut nemo deesset uolens, nemo [f 1Kb] cogeretur inuitus.

2. Itaque iuxta mansuetudinis uestre preceptum conuenimus sine inuidia multitudinis, et cum affectu disceptationis: nec ulli de hereticis episcopi sunt reperti, nisi Palladius et Secundianus, nomina uetuste perfidie, propter quos congregari concilium postulabant de extrema orbis parte Romani. Ecce nullus senectutis 807 grauatus annis, cuius uel sola esset reuerenda canities, de ultimo sinu maris Oceani uenire compulsus est, [g 1Kb] et concilio nichil defuit:  nullus debile corpus trahens, ieiuniorum stipendiis oneratum, itineris est coactus iniuria fortitudinis amisse damna deflere; nullus postremo pauperiem in sacerdotibus gloriosam subsidio ueniendi destitutus ingemuit. Unde completum est in te, clementissime  principum Gratiane, quod Scriptura diuina laudauit: Beatus qui intelligit super egenum et pauperem .

3. Quam uero graue fuisset propter duos tantum [a 2Kb] in perfidia cariosos sacerdotes toto orbe essent Ecclesie summis sacerdotibus destitute! Qui etiamsi uenire propter prolixitatem itineris nequiuerint, tamen omnes prope ex omnibus prouinciis occidentalibus, missis adfuere legatis, et attestationibus euidentibus id se tenere, quod nos asserimus, et in tractatu Niceni congruere concilii designarunt, sicut subiecta declarant. Ubique ergo nunc pro uestro imperio concinunt uota populorum, nec tamen arbitrio uestro fidei assertores defuerunt. Nam licet euidentia essent prescripta maiorum, a quibus impium  est et sacrilegum deuiare; tamen disceptandi obtulimus facultatem.

4. Ac primo principium ipsum oborte discussimus questionis, atque Arii epistolam putauimus esse recitandam, qui auctor Ariane heresis inuenitur, unde et heresis nomen accepit; ea uidelicet et gratia, ut quoniam Arianos se negare consueuerant, Arii blasphemias aut incusando damnarent, aut astruendo defenderent, aut certe non recusarent nomen eius, cuius impietatem perfidiamque sequerentur. Sed quia auctorem suum [b 1Kb] nec damnare poterant, nec probare uolebant; cum ipsi [c 1Kb] ad disceptandum ante triduum prouocassent loco et tempore constituto, non exspectata conuentione, prodiissent, subito qui dixerant se quia christiani essent facile  probaturos , fugere congressum illico et disceptationem declinare ceperunt.

5. Multus tamen nobis cum his sermo fuit, proposite diuine in medio Scripture, disceptandi de primo ortu diei in horam septimam copia data, delata patientia. Atque utinam pauca dixissent, uel certe que audiuimus, possemus abolere! Nam sacrilegis uocibus cum Arius solum Patrem sempiternum, solum bonum, solum uerum Deum, solum immortalitatem habentem, solum sapientem, solum 808 potentem dicendo, expertem horum Filium [d 1Kb] impia commonitione uoluisset intelligi; isti Arium  potius sequi, quam sempiternum Deum Dei Filium, et uerum Deum, et bonum Deum, et sapientem, et potentem, et immortalitatem habentem uoluerunt fateri. Multas horas frustra consumpsimus. Crescebat illorum impietas, nec corrigi ullo poterat modo.

6. Denique cum uiderent se Arii epistole sacrilegiis perurgeri , resilientes [e 1Kb] de media epistole lectione, petierunt ut eorum propositis responderemus. Quamquam non esset ordinis neque rationis, ut proposita interrumperemus; responsumque esset a nobis ut damnarent Arii impietates, et de quibus uellent, ordine, locoque seruato, [f 1Kb] eorum intentionibus responderemus: tamen acquieuimus  prepostere uoluntati. Ibi tum Euangelii scripta falsantes, proposuerunt nobis, dixisse Dominum: Qui me misit, maior me est; cum aliter scriptum doceat series Scripturarum.

7. Redarguti de falsitate sunt, ut faterentur; nec tamen ratione correcti. Nam cum diceremus secundum carnis susceptionem minorem Patre suo Filium dici, secundum diuinitatem autem pro testimoniis Scripturarum parem Patri et equalem probari, nec posse ibi esse [g 1Kb] discretionis gradus alicuius, aut magnitudinis, ubi esset unitas potestatis; non solum illi noluerunt emendare errorem, sed etiam uesaniam augere ceperunt, ut et subiectum secundum diuinitatem dicerent Filium, quasi ulla Dei secundum diuinitatem et maiestatem suam possit esse  subiectio. Mortem denique eius non ad sacramentum nostre salutis, sed ad infirmitatem quamdam diuinitatis referunt.

8. Horremus, clementissimi principes, tam dira sacrilegia, prauosque doctores; et ne ulterius populos deciperent [h 1Kb] quos tenebant, sacerdotio putauimus abdicandos; quoniam subditi libelli impietatibus concinebant. Neque enim dignum est ut eius sacerdotium sibi uindicent, quem negarunt. uestram fidem, uestram gloriam deprecamur, ut reuerentiam imperii uestri deferatis auctori, censeatisque impietatis assertores, et adulteros ueritatis, datis apicibus clementie uestre ad iudicia competentia, ab Ecclesie  arcendos esse liminibus, et ut in damnatorum locum per nostre paruitatis legatos sancti subrogentur sacerdotes.

9. Attalum quoque presbyterum de preuaricatione confessum, [a 1Kb] et Palladii sacrilegiis inherentem, 809 parilis sententia comprehendit. Nam quid de magistro eius Iuliano ualente dicamus? qui cum esset proximus, declinauit sacerdotale concilium; ne euerse patrie, proditorumque [b 1Kb] ciuium prestare causas sacerdotibus cogeretur. Qui etiam torquem, ut asseritur, [c 1Kb] et brachiale, Gothica profanatus impietate, more indutus gentilium, ausus sit in conspectu exercitus prodire Romani: quod sine dubio non solum in sacerdote sacrilegium, sed etiam in quocumque [d 1Kb] christiano est; etenim abhorret a more  Romano. Nisi forte sic solent idololatre sacerdotes prodire Gothorum.

10. Moueat pietatem uestram sacerdotale nomen, quod ille sacrilegus infamat; qui etiam suorum uocibus, si qui tamen superesse possunt, nefandi sceleris arguitur. Certe domum repetat suam, non contaminet florentissime Italie ciuitates, qui nunc illicitis ordinationibus consimiles sui sociat sibi, et seminarium querit sue impietatis atque perfidie [e 1Kb] per quosque perditos derelinquere; qui episcopus esse nec cepit. Nam primo Patauione superpositus fuerat sancto uiro Marco, admirabilis memorie sacerdoti; sed posteaquam deformiter deiectus a plebe est, qui Patauione esse non potuit, is nunc Mediolani post euersionem patrie, [f 1Kb] dicamus proditionem,  inequitauit.

11. Super omnibus ergo pietas uestra nobis consulere  dignetur; ne nos obtemperantes uestre tranquillitatis statutis, frustra conuenisse uideamur. Non solum enim cauendum est, ne nostra, sed etiam uestra decreta [g 1Kb] infamentur. Petimus igitur ut legatos concilii, sanctos uiros eque clementia uestra audire dignetur, et cum effectu eorum que poscimus, maturius redire precipiat; ut mercedem recipiatis a Domino Deo Christo, cuius ecclesias ab omni sacrilegorum labe purgastis.

12. Photinianos quoque, quos et superiori lege censuistis nullos facere debere conuentus, [h 2Kb] et eam que de sacerdotum concilio data est congregando, remouistis; petimus, ut quoniam in Sirmiensi oppido adhuc conuentus tentare cognouimus, clementia uestra, [i 1Kb] interdicta etiam nunc coitione, reuerentiam  primum Ecclesie 810 catholice, deinde etiam legibus uestris deferri iubeatis; ut et uos, Deo presule, triumphetis, qui paci Ecclesiarum quietique consulitis.





EPISTOLA XI.

Imperatoribus, quid in synodo actum fuerit, significant; eosque monent, ne Ursinum sibi patiantur obrepere, ipsum turbarum auctorem, nec non infami crimine accusatum asseruantes. Rogant denique ut Romani cleri, ac simul omnium incolumitati prospiciant.


Imperatoribus clementissimis, et principibus christianis, gloriosissimis ac beatissimis GRATIANO, uALENTINIANO, et THEODOSIO Concilium quod conuenit Aquileie.


1. Prouisum est quidem, clementissimi principes,  uestre tranquillitatis statutis, ne Arianorum perfidia possit ulterius uel latere, uel serpere; etenim effectum concilii decretis putamus [a 1Kb] minime defuturum: nam quantum ad partes spectat occidentis, duo tantum reperti sunt, qui auderent profanis et impiis uocibus obuiare concilio, uix angulum Ripensis Dacie turbare consueti.

2. [b 1Kb] Aliud est quo magis angimur, de quo, quoniam conuenimus, fuit rite tractandum; ne posset totum corpus Ecclesie toto orbe diffusum, et uniuersa turbare. Nam licet frequenter conuenerimus [c 1Kb] Ursinum non potuisse obrepere pietati uestre , tamen ne sancta mens uestra, animique tranquillitas,  que omnibus consulere gestit, importuni hominis simulata adulatione flectatur, deprecandos uos et obsecrandos, si dignanter ducitis, estimamus, non solum precauentes futura, sed etiam preterita, que iam ipsius temeritate gesta sunt, perhorrescentes. Nam si aliquam uiam nactus fuerit audacie, quid non ille confundat?

3. Sed si unius miseratio uos inflectere potest, multo magis uos precatio omnium moueat sacerdotum. Quis enim nostrum ei communionis societate iungetur, cum indebitum sibi gradum usurpare conatus sit, nec iure ad eum potuerit peruenire; et quem importune affectauit, importunissime 811 repetere moliatur? Turbarum [d 1Kb] toties damnatus, incedit adhuc quasi preteritis non perhorrescendus  exemplis. Qui plerumque  cum Arianis copulatus atque coniunctus erat [e 2Kb] eo tempore, quo turbare Mediolanensem Ecclesiam cetu detestabili moliebatur [f 1Kb] cum ualente: nunc ante Synagoge fores, nunc in Arianorum domibus miscens occulta concilia, et suos eis iungens; et quoniam ipse aperte in eorum congregationes  prodire [g 1Kb] non poterat, instruens et informans quemadmodum pax Ecclesie turbaretur: quorum furore respirabat, quod eorum posset fautores et socios emereri.

4. Cum igitur scriptum sit: Hereticum post unam correptionem deuita ; cum et alius uir sancto locutus Spiritu, dixerit declinandas huiusmodi bestias, nec salutatione recipiendas , neque congressu: quomodo fieri potest, ut eum quem societati eorum insertum uidimus, non etiam assertorem perfidie iudicemus? Quid etiam si deforet? tamen totius orbis Romani caput Romanam Ecclesiam, atque illam sacrosanctam Apostolorum fidem, ne turbari sineret, obsecranda fuit clementia uestra; inde enim in omnes uenerande communionis  iura dimanant. Et ideo petimus et rogamus ut obrependi ei adimere dignemini facultatem.

5. Scimus clementie uestre sanctum pudorem; ne auditu uestro indigna ingerat, non aliena ab officio et nomine sacerdotis interstrepat, non inuerecunda uobis loquatur: quem cum habere oportuerit testimonium etiam ab his qui foris sunt , quali testimonio et ciues proprii prosecuti sunt, clementia uestra meminisse dignetur. Pudet enim dicere, inuerecundum est recensere quam turpis fama eius conuicio sauciauerit. Quo saltem pudore constrictus conticescere debuisset; et si haberet aliquam conscientiam sacerdotis, pacem Ecclesie, concordiamque ambitioni sue et studio preoptaret. uerum longe alienus ab omni uerecundia, per abscissum  hominem Paschasium, signiferum furoris sui, missis litteris, serit turbas, gentiles 812 quosque ac perditos homines concitare conatur.

6. Oramus igitur, ut iam et populo Romano, qui post relationem prefecti Urbis pendet incertus, et nobis sacerdotibus securitatem interdictam [h 1Kb] importunissimi hominis abiectione tribuatis. Quo impetrato,  apud Deum omnipotentem Patrem, et Christum et Dominum Deum gratias iugi continuatione celebremus.





EPISTOLA XII.

Aguntur imperatoribus gratie ob restitutam Ecclesie tranquillitatem, eisdemque episcoporum preces promittuntur. Tum nuntiatis quibusdam catholicorum discidiis, rogantur iidem principes, ut Alexandrie iubeant coire concilium, cui et auxilium suum impendere non dedignentur, magnum episcopis collaturi beneficium.

Imperatoribus clementissimis christianisque, et gloriosis, beatissimisque principibus GRATIANO, uALENTIANO, et THEODOSIO sanctum Concilium quod conuenit Aquileie.

 1. Quamlibet etiam redundantibus gratiarum actionibus, nequaquam tamen possumus beneficia uestre pietatis equare, imperatores clementissimi, atque beatissimi et gloriosissimi principes Gratiane, ualentiniane et Theodosi dilecti Deo Patri, et Filio eius Domino nostro Iesu Christo. [a 1Kb] Nam cum post multa tempora, et persecutiones uarias, quas Catholicis intulerunt Ariani, maximeque [b 1Kb] uel Lucius ille monachorum et uirginum impia cede grassatus, sed etiam [c 1Kb] Demophilus dirum perfidie caput, [d 1Kb] omnes Ecclesie Dei, maxime que per Orientem, Catholicis restitute sint: in Occidentalibus autem partibus uix duo heretici, qui obuiare possint sancto concilio, sint reperti; quis est qui putet se gratiarum uestrarum fore idoneum relatorem?

 2. Sed tamen etsi beneficia uestra uerbis explicare non possumus, uotis tamen concilii compensare desideramus: qui licet per singulas quasque ecclesias quotidianas apud Deum nostrum pro imperio uestro celebremus excubias; tamen conducti in unum, quo munere 813 nichil esse pulchrius opinamur, Deo nostro omnipotenti et pro imperio, et pro pace ac salute  uestra gratias agimus, quod per uos nobis pax et concordia [e 1Kb] ita sit refusa.

3. Equidem per Occidentales partes duobus in angulis tantum, hoc est, in latere Dacie Ripensis, ac Mesie, fidei obstrepi uidebatur: quibus tandem nunc post concilii sententiam, uestre fauore clementie opinamur illico consulendum. Per omnes autem tractus atque regiones, et uicorum claustra usque ad oceanum manet una et intemerata fidelium communio. In Orientalibus autem partibus cognouimus quidem summo gaudio atque letitia, eiectis Arianis qui Ecclesias uiolenter inuaserant, sacra Dei templa per solos catholicos frequentari.

4. Sed tamen quoniam inuidia diaboli numquam quiescere solet, inter ipsos catholicos audimus crebras  dissensiones esse, impacatamque discordiam; totoque confundimur affectu, quod innouata pleraque comperimus, eosque grauari nunc, quos oportuit adiuuari, qui in nostra semper communione durabant. Denique Alexandrine Ecclesie [f 1Kb] Timotheus episcopus, sed et Antiochene Paulinus, qui semper communionis nobiscum intemeratam habuere concordiam, dissensionibus aliorum, quorum fides superioribus temporibus hesitabat, feruntur urgeri. Quos quidem, si fieri potest, et fides plena commendat, ad consortia nostra optamus adiungi: sed ita ut uetuste communionis sociis sua prerogatiua seruetur, quorum nobis non superflua cura est: primo omnium, quia communionis societas nullam debet habere offensam: deinde, quia utriusque partis dudum  accepimus litteras, precipueque illorum, qui in Antiochena Ecclesia dissidebant.

5. Et quidem nisi hostilis impedimento fuisset irruptio, aliquos etiam de nostro numero disposueramus illo dirigere, qui sequestres et arbitri refundende, si fieri posset, pacis existerent. Sed quia studia nostra tunc temporis habere effectum per  tumultus publicos nequiuerunt, oblatas [a 1Kb] pietati uestre opinamur preces nostras, quibus iuxta partium factum poposcimus ut altero decedente, penes superstitem Ecclesie iura permanerent, nec aliqua superordinatio ui attentaretur. Ideoque petimus uos, clementissimi et christiani principes, ut et Alexandrie sacerdotum catholicorum omnium concilium fieri censeatis, qui inter se plenius tractent atque definiant quibus impertienda communio [b 1Kb] quibusque seruanda sit.

814 6. Nam etsi Alexandrine Ecclesie semper dispositionem ordinemque tenuerimus, et iuxta morem consuetudinemque maiorum, eius communionem indissolubili societate ad hec usque tempora seruemus; tamen ne aut aliqui uideantur esse posthabiti,  qui etiam pacto, quod stare uolumus, communionem nostram rogarunt: aut illius pacis et societatis fidelium neglecta compendia; id obsecramus, ut cum inter se cetu pleniore tractauerint, etiam auxilia decretis sacerdotalibus uestre pietatis aspirent. [c 1Kb] Et nobis deferri in notitiam censeatis; ne titubanti nutemus affectu, sed leti atque securi pietati uestre apud Deum omnipotentem agamus gratias, non solum quia exclusa perfidia est, sed quia catholicis fides et concordia est restituta. Quod a uobis Africane et Gallicane Ecclesie per legatos obsecrant, hoc est, ut toto uobis faciatis in orbe episcopos debitores; licet non mediocre sit debitum, [d 1Kb] quod uirtuti uestre debetur.

7. Ad deprecandam autem clementiam uestram,  et impetranda que poscimus, legatos fratres et compresbyteros nostros direximus, quos petimus ut et clementer audire dignemini, et redire maturius censeatis.



EPISTOLA XIII.


Actis Theodosio gratiis de restitutis in basilicas orthodoxis, et dolore suo propter Ecclesie turbas significato, episcopum Antiochie mortuo Meletio subrogatum queritur: et ut Nectarius Constantinopoli post Maximum ordinatus loco cedat, uel de utriusque ordinatione in synodo Rome pronuntietur, petit.


Beatissimo Imperatori, et clementissimo principi [e 1Kb] THEODOSIO, AMBROSIUS et ceteri episcopi Italie.

1. Sanctum animum tuum Deo omnipotenti pura et sincera fide deditum sciebamus: sed recentibus [f 1Kb] cumulasti beneficiis, quod catholicos Ecclesiis reddidisti, Imperator Auguste. Atque utinam catholicos ipsos reuerentie ueteri reddidisses, ut nichil nouarent contra prescripta maiorum, nec temere uel seruanda  rescinderent, uel rescindenda seruarent. Itaque dolentius forte quam inconsultius ingemiscimus, Imperator, facilius expelli potuisse hereticos, quam inter catholicos conuenire. Quanta enim nuper confusio facta sit, explicari non potest.

2. Scripseramus dudum, ut quoniam [g 1Kb] Antiochena ciuitas duos haberet episcopos, Paulinum atque Meletium, quos fidei concinere 815 putabamus, aut inter ipsos pax et concordia saluo ordine ecclesiastico conueniret: aut certe, si quis eorum. altero superstite, decessisset, nulla subrogatio in defuncti locum, superstite altero, gigneretur. At nunc Meletio defuncto, Paulino superstite, quem in communione nostra mansisse consortia, que a maioribus inoffense ducta, testantur, contra fas atque ecclesiasticum ordinem  [h 1Kb] in locum Meletii, non tam subrogatus, quam superpositus asseritur.

3. Atque hoc factum allegatur consensione et consilio [i 2Kb] Nectarii, cuius ordinatio quem ordinem habuerit,  non uidemus. Namque in concilio nuper, cum Maximus episcopus Alexandrine Ecclesie communionem manere secum, lectis Petri sancte memorie uiri litteris, prodidisset; eiusque intra priuatas edes, quia Ariani Ecclesie basilicas adhuc tenebant, [a 3Kb] secretum esse, mandatoribus episcopis ordinantibus, dilucida testificatione docuisset, nichil habuimus, beatissime principum, in quo de episcopatu eius dubitare possemus; cum uim sibi repugnanti a plerisque etiam de populo et clero testatus esset illatam.

4. Tamen ne, absentibus partibus, presumpte aliquid definisse uideremur, clementiam tuam, datis litteris, putauimus instruendam; ut ei consuleretur ex usu publice pacis atque concordie; quia reuera  aduertebamus Gregorium nequaquam secundum traditionem patrum, Constantinopolitane Ecclesie sibi sacerdotium uindicare. Nos igitur in synodo ea, que totius orbis 816 episcopis uidebatur esse prescripta, nichil temere statuendum esse censuimus. [b 1Kb] Adeo ipso tempore qui generale concilium declinauerunt, Constantinopolique gessisse dicuntur; nam cum cognouissent ad hoc partium uenisse Maximum  ut causam in synodo ageret suam ; cum eum, sicut diximus, experiri uelle aduersum eos, qui episcopatum eius abnuerant, comperissent; prestolari utique etiam nostram super eo sententiam debuerunt. Non prerogatiuam uindicamus examinis, sed consortium tamen debuit esse communis arbitrii.

5. Postremo prius constare oportuit, utrum huic abrogandum, quam alii conferendum sacerdotium uideretur; ab his presertim, a quibus se Maximus  uel destitutum, uel appetitum iniuria querebatur. Itaque cum Maximum episcopum receperunt in communionem nostra consortia, quoniam eum a catholicis constitit episcopis ordinatum, [c 1Kb] nec ab episcopatus Constantinopolitani putauimus petitione remouendum. Cuius allegationem presentibus partibus estimauimus esse pendendam. [d 2Kb] Nectarium autem cum nuper nostra mediocritas Constantinopoli cognouerit  ordinatum, coherere communionem nostram cum Orientalibus partibus 817 non uidemus; presertim cum ab iisdem Nectarius dicitur illico sine communionis consortio destitutus, a quibus fuerat ordinatus.

6. Non mediocris igitur hic scrupulus. Nec quedam nos angit de domestico studio et ambitione contentio, sed communio soluta et dissociata perturbat. Nec uidemus eam posse aliter conuenire; nisi aut is reddatur Constantinopoli, qui prior est ordinatus: aut certe super duorum ordinatione sit in urbe Roma nostrum Orientaliumque concilium.

7. Neque enim indignum uidetur, Auguste, ut Romane Ecclesie antistitis, finitimorumque et Italorum episcoporum [a 1Kb] debeant subire tractatum, [b 1Kb]  qui unius Acholii episcopi ita exspectandum esse putauerunt iudicium, ut de Occidentalibus partibus Constantinopolim euocandum putarent. Si quid uni huic reseruatum est, quanto magis pluribus reseruandum est!

8. Nos autem a beatissimo principe fratre tue pietatis admoniti, ut tue clementie scriberemus imperio; postulamus ut ubi una communio est, commune uelit esse iudicium, concordantemque consensum.



EPISTOLA XIu [c 1Kb] .

THEODOSIO quod restituende inter orientalem atque occidentalem Ecclesiam unitati operam dedisset, commendato, episcopi cur de ea re superiorem scripserint epistolam, exponunt: addunt cure etiam sibi  fuisse ut fautores Apollinaris condemnarentur: postremo nec se Concilium petendo iniuriam cuipiam intulisse, nec a maiorum instituto usquam defecisse asserunt.


Beatissimo imperatori, et clementissimo principi THEODOSIO, AMBROSIUS et ceteri episcopi Italie.

1. Fidei tue diffusa toto orbe cognitio intimum nostre mentis demulsit affectum; eoque, ut hec quoque gloria tuo imperio crearetur, quod unitatem reddidisse [d 1Kb] Occidentalium iuxta atque Orientalium Ecclesiis uidereris, clementiam tuam obsecrandam  pariter, ac super Ecclesiasticis negotiis instruendam nostris litteris estimauimus, Imperator tranquillissime ac fidelissime. Dolori enim erat inter Orientales atque Occidentales interrupta sacre communionis esse consortia.

2. Silemus iam quorum errore, quorumue delicto, ne serere fabulas et alloquia cassa uideamur. Nec nos tentasse penitet, quod intentatum caderet in culpam. Isto enim sepe arguebamur, quod posthabere Orientalium societatem, et refutare gratiam uideremur.

818 3. Laborem quin etiam nobis indicendum putauimus, non pro Italia, que iamdudum ab Arianis quieta atque secura est, nec ulla hereticorum perturbatione uexatur: non, inquam, pro nobis; quia  non querimus que nostra sunt, sed que sunt omnium: non pro Gallia atque Africa, que omnium sacerdotum concordi societate potiuntur; sed ut ea que communionem nostram de Orientis parte turbauerunt, cognoscerentur in synodo, et omnis e medio scrupulus tolleretur.

4. Non solum enim de his de quibus [e 1Kb] clementia tua dignata est scribere, sed etiam de illis, qui dogma nescio quod, Apollinaris asseritur, in Ecclesiam conantur inducere, nos pleraque mouerunt, que partibus fuerant resecanda presentibus; ut conuictus in dogmate nouo, et redargutus in errore, nequaquam sub generali fidei lateret nomine: sed illico, quod doctrine magisterio non teneret, et officium deponeret, et uocabulum sacerdotis; nec fibre  alique posthac fallere cupientibus, et prestigiarum commenta remanerent. Nam qui conuictus non fuerit presentibus partibus, quod uere augusto principalique responso tua clementia definiuit, [f 1Kb] referendam semper ansulam questionis arripiet.

5. Eo igitur obsecrauimus [g 1Kb] sacerdotale concilium, ut nemini liceret mendacium in absentem componere, et in concilio discuteretur quid esset in uero. Itaque non cadit in eos intentionis uel facilitatis ulla suspicio, qui omnia presentibus partibus obseruarunt.

 6. Sane allegata texuimus, non definiendi, sed instruendi gratia: et qui iudicium petiuimus, non deferimus preiudicium. Neque ullum eorum estimandum conuicium fuit, cum rogarentur ad concilium sacerdotes, quorum frequenter presentior absentia fuit, quando in commune consuluit. Neque enim uel nos estimauimus esse conuicium, cum unus Constantinopolitane Ecclesie presbyter, Paulus [a 1Kb] nomine, intra Achaiam synodum Orientalium iuxta atque Occidentalium postulauerit.

7. Aduertit clementia tua non fuisse irrationabile postulatum, quod etiam ab orientalibus est petitum. Sed quia Illyrici suspecta mouetur, ideo maritima ac tutiora quesita sunt. Neque plane nos tamquam ex forma aliquid innouauimus: [b 1Kb] sed sancte memorie  Athanasii, qui quasi columen fidei fuit, et ueteris sanctitatis patrum nostrorum in conciliis definita seruantes, non euellimus terminos, quos posuerunt patres nostri; nec hereditarie communionis 819 iura uiolamus: sed debitam uestro imperio honorificentiam reseruantes, studiosos nos pacis et quietis ostendimus.



EPISTOLA Xu [c 1Kb] .

Acholii mortem se resciuisse, nec sine quodam miraculo; illum non tam mortuum esse, quam ad feliciorem uitam translatum; actiones eius ut Eliseo similis haberetur commeruisse, ut autem etiam Eliam dicatur exprimere, maxime successorem, quem spiritus sui heredem fecit, persuadere; iucundissimum sibi fuisse Acholii primum congressum, et eius obitum  plurimis ualde flebilem: sed uiri sancti desiderium leuari uirtute successoris.


AMBROSIUS ANATOLIO, [d 1Kb] NUMERIO, SEuERO, PHILIPPO, MACEDONIO, AMMIANO, THEODOSIO, EUTROPIO, CLARO, EUSEBIO, et TIMOTHEO [e 1Kb] Domini sacerdotibus, et omni clero et plebi Thessalonicensium dilectis, salutem.

1. Dum semper affixum tenere animo desidero uirum sanctum, atque omnes actus eius quasi in specula positus exploro, hausi, nimia indagine sollicitudinis, amaritudinem nuntii celerioris, et quod adhuc mallem nescire, cognoui in celestibus iam requiescere [f 1Kb] uirum, quem in terris requirebamus.

2. Queritis quis hoc annuntiauerit, cum uestre sanctitatis nondum uenissent littere? Non teneo  auctorem nuntii: et usu quidem uenit, ut non libenter teneamus nuntium mestitudinis; sed tamen clauso tunc temporis mari, occupatis terrarum barbarica infestatione regionibus, cum deesset qui aduenire potuerit, non defuit qui nuntiaret: ut mihi uideatur ipse sanctus annuntiasse se nobis, eo quod iam perpetuo laboris sui potiretur stipendio, et solutis uinculis corporis, inter angelorum ministeria Christo adhereret, cupiens amantis sui errorem absoluere; ne illi longeuitatem uite huius deprecaremur, cui uite eterne iam premia deferebantur.

3. Abiit ergo, non obiit, et emigrauit a nobis ueteranus Christi Iesu, [g 1Kb] celo terre istius solum mutans, et plaudens alis atque remigiis spiritalibus, dicit: Ecce elongaui fugiens . Cupiebat  enim Apostolico spiritu iamdudum terras relinquere: sed tenebatur uotis uniuersorum, sicut [h 1Kb] de Apostolo legimus , quia remorari eum diutius in carne erat Ecclesie necessarium. uiuebat enim non sibi, sed omnibus: et populi erat uite eterne minister; ut prius eius fructum etiam in aliis, [i 1Kb] quam cognitionem in se adipisceretur.

4. Est igitur iam superiorum incola, possessor ciuitatis eterne illius Hierusalem, que in celo est. uidet illic urbis eius mensuram immensam, purum aurum, lapidem pretiosum, lumen sine sole perpetuum: et hec omnia iamdudum quidem sibi comperta, sed nunc facie 820 ad faciem manifestata uidens dicit: Sicut audiuimus, ita et uidemus in ciuitate Domini uirtutum, in ciuitate Dei nostri . Ibi ergo positus appellat populum Dei, dicens: O Isrel, quam magna est domus Dei, et quam ingens locus possessionis eius! magnus et non habens finem .

5. Sed quid hoc est? Dum merita uiri considero, et quasi discedentem spiritu sequor, et sanctorum choris deducentibus intermisceor, non merito ullo, sed affectu, pene sum oblitus mei. Itane ergo raptus est nobis murus fidei, gratie, et sanctitatis: [i 1Kb] quem toties ingruentibus Gothorum cateruis, nequaquam tamen potuerunt barbarica penetrare tela, expugnare multarum gentium bellicus furor? Denique in ceteris populatores locis, illic pacem rogabant; mirantibusque quid sibi sine milite ullo obsisteret, a prudentioribus intimabatur Elisei intus  imitatorem degere, etate supparem, non imparem spiritu: cauerent ne exemplo Syriaci agminis sibi quoque cecitas offunderetur .

6. Et tamen circa discipulos suos diuersa dona Christi sunt. Eliseus quidem in Samariam captiuas acies induxit Syrorum; sanctus autem Acholius precibus suis fecit, ut de partibus Macedonie uictores fugaret. Nonne et hoc intelligimus uirtutis superioris fuisse; ut ubi miles nullus aderat, illic pellerentur sine milite? Nonne et hoc cecitatis est, ut fugerent, quos nullus urgebat? Sed urgebat et preliabatur sanctus Acholius non gladiis, sed orationibus: non telis, sed meritis.

7. An incognitum nobis est dimicare sanctos, etiam cum feriantur? Nonne otiosus erat Eliseus?  Otiosus scilicet corpore; sed uibrabat spiritu, et orationibus preliabatur, quando in castris Syrie uox equitum et uox uirtutis magne audiebatur: adeo ut putarent Syri aliorum regum aduersus se uenire exercitus, qui populo Isrel adiumento forent; unde perculsi magno fugerunt pauore, ita ut leprosi quatuor, qui mortis egressi fuerant desiderio, castra hostium depredarentur. Nonne in Macedonia similia Dominus per orationes sancti Acholii fecit mira, aut prope maiora? Non enim inani metu, nec superflua suspicione, sed seuiente lue, et ardenti pestilentia perturbati Gothi ac territi sunt. Denique tunc fugerunt, ut euaderent: regressi postea pacem rogauerunt, ut uiuerent.

8. uidimus itaque in tanti uiri meritis superiora  secula, et opera prophetarum, que legebamus, aspeximus. Quasi Eliseus inter arma, inter acies, dum uixit, uersatus est, meritis suis componens prelia. Denique ubi securitas cohabitantibus reddita est, quod ipso fuit durius bello, sanctum exhalauit spiritum. Quasi Elias usque ad celum eleuatus est , non curru quidem igneo, nec equis igneis, nisi forte illa non uidimus, nec in commotione eris: sed in uoluntate 821 et placiditate Dei nostri, et sanctorum angelorum letitia, qui ad se tantum uirum transisse gratulabantur.

9. Certe dubitare illa nequaquam possumus, quandoquidem reliqua congruerunt. Siquidem eodem momento, quo ille adhuc eleuabatur, uelut quodam [a 12Kb] melotidis sue dimisso amictu, sanctum Anysium  discipulum suum induit, et sui uestiuit infulis sacerdotii: cuius meritum et gratiam non nunc primum  audio, nec in uestris epistolis didici, sed in uestris litteris recognoui. Nam quasi prescius successurum sibi, etsi promissis tegebat, tamen indiciis designabat, adiutum se eius cura, labore, officio memorans; ut iam declarare consortem uideretur, qui non quasi nouus ad summum sacerdotium ueniret, sed quasi uetus sacerdotii exsecutor accederet. Cui pulchre conuenit dictum illud Euangelicum: Euge, bone serue et fidelis, quoniam super pauca fidelis fuisti, super multa te constituam .

10. Hec mihi de sancto Acholio uobiscum communia: illud tamen speciale, quod deuinctus sum beate memorie uiro; quia tribuit mihi, ut eum non ignorarem. Nam cum [b 1Kb] eo ueniente ad Italiam, egritudine confectus tenerer, ut non possem occurrere,  ipse ad me uenit et uisitauit. Quo studio, quo affectu ipse in me, et ego in eum irruimus! Quo gemitu mala istius seculi, et ea que hic acciderent, deplorauimus! ita ut lacrymarum profluuio uestem infunderemus, dum salutatione exoptatissima, mutuo desiderio, et expetito diu fruimur, adheremus amplexu. Itaque quod uoti mei erat, illius beneficii fuit, quia potui illum uidere. Nam etsi maior portio, et plenior cognitio sit [c 1Kb] in spiritu, quo diligimus; tamen etiam in figura corporis uidere desideramus. Sic aliquando reges terre querebant faciem Salomonis uidere, et audire eius sapientiam .

11. Discessit igitur a nobis, et nos in hoc reliquit salo: sed quod illi utile, id multis ipso barbarico furore est grauius; quia illum iste depellebat, hunc  nobis quis poterit representare? Sed representat Dominus, et se ipse in discipulo representat. Representant iudicia uestra, quibus dictum est: Date Leui manifestos eius, et ueritatem suam uiro sancto . Dedistis manifestum eius, utpote eius institutione fundatum: dedistis imitatorem uiri eius, qui dixit patri suo et matri sue: Non uidi te ; et fratres suos non sciuit, et filios non recognouit: custodiuit uerbum Domini, et Testamentum eius obseruauit. Narrabunt populi iustitiam eius .

12. Talis uiri uita, talis hereditas est, talis conuersatio, talis successio. Ille se monasteriis puer dedit, et intra Achaiam angusto clausus tugurio, 822 gratia tamen multarum terrarum peragrauit  diuortia. Ad summum sacerdotium a Macedonicis [d 1Kb] obsecratus populis, electus a sacerdotibus; ut ubi  ante fides [a 1Kb] per sacerdotem claudebatur, ibi postea per sacerdotem muralia fundamenta fidei confirmarentur.

13. [b 1Kb] Non alia etiam eius discipulus imitatione, qui et ipse dixit patri suo et matri sue: Non uidi te . Non uidit enim studio, non uidit affectu; et fratres suos non sciuit, quia Dominum scire desiderauit. Et hic recognouit uerbum Domini, et custodiuit testamentum eius, et imponet honorem in ara eius semper. Benedic, Domine, fidem eius, sanctitatem, sedulitatem. Benedictio tua ueniat super caput eius, et super ceruicem ipsius. Sit honorificus inter fratres suos: sit in eo tauri species; ut uentilet corda inimicorum suorum, et sanctorum mentes demulceat, et iudicium sacerdotum  tuorum in eo sicut lilium floreat . ualete, fratres, et diligite me; quia ego uos diligo.



EPISTOLA XuI.

ANYSIO in Acholii locum recens adscito gratulatur, et decessoris sanctimoniam, adolescentiam in monasterio exactam, ornatam uirtutibus iuuentutem, cumulatamque senectutem laudans, ut Anysius eiusdem meritorum successor fiat, apprecatur.


AMBROSIUS episcopus ANYSIO fratri.

1. Iamdudum teneo, etsi nunc primum lego; meritisque compertum habeo, quem oculis non uideram. Doleo quidem illud accidisse, sed hoc successisse gaudeo; quia licet, superstite me, non optauerim illud contingere; speraui tamen, post illius sancti uiri  exitum, hoc solum posse merito succedere. Tenemus ergo te sancte memorie Acholii dudum discipulum, nunc successorem, heredemque eius uel honoris uel gratie. Magnum meritum, frater. Gaudeo tibi, ne uno quidem momento de successore tanti dubitatum uiri. Et magnum onus, frater, tanti nominis pondus subisse, tante libre, tantique examinis. Queritur in te Acholius: et sicut erat in affectu tuo, ita in officiis desideratur illius uirtutis, illius discipline effigies, illius fortitudo animi in tam senili corpore.

2. uidi, fateor, uirum; nam et hoc meritis illius debeo, quod illum uiderim: uidi ita illum esse in corpore, ut extra corpus putarem: uidi imaginem illius, qui se siue in corpore, siue extra corpus  nesciens, raptum ad paradisum uiderat ; ita enim percurrebat omnia excursu frequenti, Constantinopolim, Achaiam, Epirum, Italiam, ut iuniores eum non possent consequi. Cedebant fortiores corpore, quia eum sine impedimento 823 esse corporis nouerant; ut eo tantum pro uelamine uteretur, non pro officio: certe ad seruitium, non  ad subsidium; ita enim affecerat corpus suum, ut in eo mundum crucifigeret, et mundo semetipsum.

3. Benedictus Dominus, et benedicta adolescentia eius, quam exegit in tabernaculis Dei Iacob, positus in monasteriis, in quibus cum quereretur a parentibus uel proximis, dicebat: Qui sunt fratres mei, aut que mater mea ? Non noui patrem, uel matrem, uel fratres meos; nisi qui audiunt uerbum Dei, et faciunt. Benedictus etiam processus iuuentutis ipsius, in qua ad summum [c 1Kb] electus est sacerdotium, maturo iam probatus uirtutum stipendio. uenit enim tamquam Dauid ad pacem populi reformandam . uenit tamquam illa nauis aurum secum intelligibile uehens, et ligna cedrina, et lapides pretiosos , [d 1Kb] et illas columbe  pennas deargentatas, quibus medias inter sortes somno pacis et tranquillitatis sopore dormiuit .

4. Est enim sanctorum etiam somnus operarius, secundum quod scriptum est: Ego dormio, et cor meum uigilat . Et secundum quod Iacob sanctus , diuina dormiens uidebat mysteria, que uigilans non uiderat, de celo ad terras erem peruium sanctis, respicientem Dominum, et pollicentem terre eius possessionem. Itaque breui somno dormiens impetrauit, quod magno labore postea acquisiuit hereditas eius. Est enim somnus sanctorum feriatus ab omnibus corporis uoluptatibus, ab omni animi perturbatione, tranquillitatem menti inuehens, placiditatem anime; ut tamquam  soluta nexu corporis se ableuet, et Christo adhereat.

5. Hic est somnus uita sanctorum, quam uiuebat sanctus Acholius, cuius benedicta etiam senectus. Ipsa est uere senectus illa uenerabilis, que non canis, sed meritis albescit ; ea est enim reuerenda canities, que est canities anime, in canis cogitationibus et operibus effulgens. Que est enim uere etas senectutis, nisi uita immaculata , que non diebus aut mensibus, sed seculis propagatur, cuius sine fine est diuturnitas, sine debilitate longeuitas? Quo enim diuturnior, eo fortior: et quo diutius eam uitam uixerit, eo fortius in uirum perfectum excrescit.

6. Huius igitur successorem te Dominus non solum honore, sed etiam moribus probet, et summa  fundare dignetur gratia; ut ad te quoque populi concurrant, de quibus dicas: Qui sunt isti, qui sicut nebule uolant, et sicut columbe cum pullis suis ? ueniant quoque sicut naues Tharsis , que accipiant frumentum, quod Salomon uerus impertiuit uiginti mensuras tritici. Accipiant oleum et sapientiam Salomonis, et sit pax inter te,  et populum, et testamentum pacis 824 custodias. uale, frater, et nos dilige, quia et nos te diligimus.



[a 1Kb] EPISTOLA XuII.

Imperatorum esse religionem tueri: nec ab eis instaurationem superstitionis postulandam. Nullam ergo illorum habendam rationem a quibus quidpiam contra fidei christiane decus flagitatur. Falso petitionem senatus nomine oblatam esse, cum ei christiani senatores non consenserint. De hoc referri oportere ad Theodosium, et ad episcopos: ualentinianum, si priuilegia infidelibus concesserit, ab Ecclesia reiiciendum, sed et fratris ac patris memorie irrogaturum iniuriam, de qua grauiter expostulantes, inducuntur.


AMBROSIUS episcopus beatissimo principi, et christianissimo imperatori uALENTINIANO.

 1. Cum omnes homines, qui sub ditione Romana sunt, uobis militent imperatoribus, terrarum atque principibus, tum ipsi uos omnipotenti Deo et sacre fidei militatis. Aliter enim salus tuta esse non poterit, nisi unusquisque Deum uerum, hoc est, Deum [b 1Kb] christianorum, a quo cuncta reguntur, ueraciter colat; ipse enim solus uerus est Deus, qui intima mente ueneretur: Dii enim gentium demonia, sicut Scriptura dicit .

2. Huic igitur Deo uero quisquis militat, et qui intimo colendum recipit affectu, non dissimulationem, non conniuentiam, sed fidei studium et deuotionis impendit. Postremo si non ista, consensum saltem aliquem non debet colendis idolis, et profanis ceremoniarum cultibus exhibere. Nemo enim Deum fallit,  cui omnia etiam cordis occulta manifesta sunt.

3. Ergo cum a te, Imperator christianissime, fides Deo uero sit exhibenda, cum ipsius fidei studium, cautio atque deuotio, miror quomodo aliquibus in spem uenerit, quod debeas aras diis gentium tuo instaurare precepto, ad usus quoque sacrificiorum profanorum prebere sumptum; quod enim iamdudum [c 1Kb] uel fisco uel arce est uindicatum, de tuo magis conferre uidebere, quam de suo reddere.

4. Et de dispendiis queruntur, qui numquam  nostro sanguini pepercerunt, qui ipsa Ecclesiarum edificia subruerunt. Petunt etiam ut illis priuilegia deferas, [d 1Kb] qui loquendi et docendi nostris communem usum Iuliani lege proxima denegarunt, et priuilegia illa, quibus sepe decepti sunt etiam christiani: nonnullos enim illis priuilegiis partim per imprudentiam, partim propter publicarum necessitatum molestias declinandas irretire uoluerunt; et quia non omnes fortes inueniuntur, etiam sub principibus christianis plerique sunt lapsi.

3. Sed hec si iam sublata non essent, auferenda tuo imperio comprobarem: at cum per 825 totum fere orbem [e 2Kb] a pluribus retro principibus inhibita interdictaque sint, Rome autem a fratre clementie tue, auguste memorie Gratiano, fidei uere ratione  sublata sint, et datis antiquata rescriptis; ne queso, uel fideliter statuta conuellas, uel fraterna precepta rescindas. De negotiis ciuilibus, [f 1Kb] si quid statuit, nemo putat esse temerandum; et preceptum de religione calcatur.

6. Nullus obrepat iuniori etati tue: siue ille gentilis est, qui ista deposcit, non debet mentem tuam uinculis sue superstitionis innectere: sed proprio studio docere et admonere te debet, quemadmodum uere fidei studere debeas; quando ille tanto motu ueri uana defendit. Deferendum meritis clarorum uirorum et ego suadeo: sed Deum certum est omnibus preferendum.

7. Si de re militari est consulendum, debet exercitati in preliis uiri exspectari sententia, consilium  comprobari: quando de religione tractatus est, Deum cogita. Nullius iniuria est, cui Deus omnipotens antefertur. Habet ille sententiam suam. Inuitum non cogitis colere, quod nolit; hoc idem uobis liceat, Imperator, et unusquisque patienter ferat, si non extorqueat imperatori, quod moleste ferret, si ei extorquere cuperet imperator. Ipsis gentilibus displicere consueuit preuaricantis affectus; libere enim debet defendere unusquisque fidele mentis sue et seruare propositum.

 8. Quod si aliqui nomine christiani tale aliquid decernendum putant, mentem tuam uocabula nuda non capiant, nomina cassa non fallant. Quisquis hoc suadet, sacrificat, et quisquis hoc statuit: tolerabilius tamen est unius sacrificium, quam lapsus omnium. Totus hic christianorum periclitatur senatus.

9. Si hodie gentilis aliquis, Imperator, quod absit, aram statueret simulacris, et eo conuenire cogeret christianos; ut sacrificantibus interessent, ut oppleret anhelitus et ora fidelium cinis ex ara, fauilla de sacrilegio, fumus ex busto: et in ea curia sententiam diceret, ubi iurati ad aram simulacri in sententiam cogerentur , persecutionem esse crederet christianus, qui cogeretur tali optione ad senatum uenire: 826 quod fit plerumque; nam et iniuriis conuenire coguntur. Te ergo imperatore, christiani in aram iurare cogentur? Quid est iurare, nisi eius quem testaris fidei tue presulem, diuinam potentiam confiteri? Te imperatore, hoc petitur et postulatur; ut aram iubeas eleuari, sumptum sacrificiis profanis dari?

10. Sed hoc non potest sine sacrilegio decerni; unde rogo te ne id decernas, statuas, uel in eiusmodi decreta subscribas. Conuenio fidem tuam Christi sacerdos: omnes conueniremus episcopi, [a 1Kb] nisi incredibile hoc et repentinum ad aures peruenisset hominum, quod tale aliquid esset uel in consistorio  suggestum tuo, uel a senatu petitum. Sed absit ut hoc senatus petisse dicatur: pauci gentiles communi utuntur nomine. Nam et ante biennium ferme, cum hoc petere tentarent, misit ad me sanctus Damasus Romane Ecclesie sacerdos, iudicio Dei electus, libellum quem christiani senatores dederunt, et quidem innumeri, postulantes nichil se tale mandasse, non congruere gentilium istiusmodi [b 1Kb] petitionibus, non prebere consensum: questi etiam publice priuatimque se non conuenturos ad curiam, si tale  aliquid decerneretur. Dignum est temporibus uestris, hoc est, christianis temporibus, ut dignitas christianis senatoribus abrogetur; quo gentilibus profane deferatur uoluntatis effectus? Hunc libellum ego fratri clementie uestre direxi; unde constitit non senatum aliquid de superstitionis impensis mandasse legatis.

11. Sed fortasse dicatur: Cur dudum non interfuerint senatui, cum ista peterentur? Satis loquuntur quid uelint, qui non interfuerunt: satis locuti sunt, qui apud imperatorem locuti sunt. Et miramur tamen si priuatis resistendi Rome eripiunt libertatem, qui nolunt esse liberum tibi non iubere, quod non probas; [c 1Kb] seruare, quod sentis.

12. Et ideo memor [d 1Kb] legationis proxime mandate  mihi, conuenio iterum fidem tuam, conuenio mentem tuam; ne uel respondendum secundum huiusmodi petitionem gentilium censeas, uel in eiusmodi responsa sacrilegium subscriptionis adiungas. Certe refer ad parentem pietatis tue principem Theodosium, quem super omnibus fere maioribus causis consulere consuesti. Nihil maius est religione, nichil sublimius fide.

12*. Si ciuilis causa esset, diuerse parti responsio seruaretur; causa religionis est, [e 1Kb] episcopus conuenio. 827 Detur mihi exemplum misse relationis, ut ego plenius respondeam; et sic de omnibus consultus clementie tue parens respondere dignetur. Certe si aliud statuitur, episcopi hoc equo animo pati et dissimulare non possumus; licebit tibi ad  Ecclesiam conuenire: sed illic non inuenies sacerdotem, aut inuenies resistentem.

14. Quid respondebis sacerdoti dicenti tibi: [f 1Kb] Munera tua non querit Ecclesia, quia templa gentilium muneribus adornasti? Ara Christi dona tua respuit, quoniam aram simulacris fecisti; uox enim tua, manus tua; et subscriptio tua, opus est tuum. Obsequium tuum Dominus iehsu recusat et respuit, quoniam idolis obsecutus es; dixit enim tibi: Non potestis duobus dominis seruire . Priuilegia  tua sacrate Deo uirgines non habent, et uindicant uirgines ueste? Cur sacerdotes Dei requiris, quibus petitiones profanas gentilium pretulisti? Alieni erroris societatem suscipere non possumus.

15. Quid respondebis his uerbis? Puerum esse te lapsum? Omnis etas perfecta [a 1Kb] Christo est; omnis Deo plena. Pueritia fidei non probatur: paruuli etiam Christum intrepido aduersus persecutores ore confessi sunt.

16. Quid respondebis germano tuo? Nonne tibi dicet: uictum me esse non credidi, quia te imperatorem reliqui: mori non dolui, quia te heredem habebam: imperio me decedere non ingemui; quia imperia mea, presertim de religione diuina, omnibus seculis mansura credebam? Hos ergo titulos pie  uirtutis erexeram, has de seculo manubias, hec spolia de diabolo, has ego de aduersario omnium exuuias offerebam, in quibus eterna uictoria est. Quid mihi plus potuit meus hostis auferre? Abrogasti decreta mea: quod adhuc ille qui contra me leuauit arma, non fecit. Nunc grauius telum corpore recipio, quod a fratre mea statuta damnantur. Meliore parte mei apud te periclitor; illa enim mors corporis, ista uirtutis est. Nunc mihi abrogatur imperium, et quod est grauius, abrogatur a tuis, abrogatur a meis: et id abrogatur, quod in me etiam mei aduersarii predicarunt. Si uolens acquieuisti, damnasti fidem meam: si inuitus cessisti, prodidisti tuam. Ergo, quod grauius est, et in te periclitor.

16*. Quid respondebis etiam patri, qui te maiore  dolore conueniet, dicens: De me, fili, 828 pessime iudicasti, qui putasti quod ego gentilibus conniuentiam prestitissem: nemo ad me [b 1Kb] detulit aram esse in illa Romana curia; numquam tantum nefas credidi, quod in communi illo christianorum gentiliumque concilio sacrificarent gentiles, hoc est, insultarent gentiles presentibus christianis, et inuiti christiani interesse sacrificiis cogerentur. Multa et diuersa crimina, me imperante, commissa sunt, ultus sum quecumque sunt deprehensa: si quis tunc latuit, debet ergo dicere me probasse, quod ad me nemo detulerat? De me pessime iudicasti, si mihi superstitio aliena, non fides mea seruauit imperium.

 17. Unde cum id aduertas, Imperator, Deo primum, deinde patri et fratri iniurias irrogari, si quid tale decernas; peto ut id facias, quod saluti tue apud Deum intelligis profuturum.





[c 1Kb] RELATIO SYMMACHI URBIS PRAEFECTI.

Imperatoribus supplicat senatus nomine, ut ueteres religiones instaurentur, ac reparetur ara uictorie, ut ad eam iusiurandum exigatur more antiquo; non enim superiores principes in eo imitandos, quod eam sustulere, sed in eo quod alios ritus non sustulerunt. Hoc ab eis Romam poscere, et profecto sine damno erarii concedi posse: iniquum autem illud habendum, quod bona sibi legata uestales sacrificique adire prohibeantur: quam rem dii ulti dicuntur immissa  fame. Negat denique dicendum, quod petit, sumptum publicum: et orationem cohortando imperatores ad postulata sibi prestanda claudit.

1. Ubi primum senatus amplissimus, semperque uester, subiecta legibus uitia cognouit, et a principibus piis uidit purgari famam proximorum temporum, boni seculi auctoritatem secutus, euomuit diu pressum dolorem, atque [d 1Kb] iterum me querelarum suarum iussit esse legatum: [e 1Kb] cui ideo diui principis denegata est ab improbis audientia quia non erat iustitia defutura, domini imperatores ualentiniane, Theodosi, et Arcadi inclyti, uictores ac triumphatores, semper augusti.

2. Gemino igitur functus officio, et ut prefectus uester gesta publica prosequor, et ut legatus ciuium  mandata commendo. Nulla est hic dissensio uoluntatum; quia iam credere homines desierunt [f 1Kb] aulicorum se studio prestare, si discrepent. Amari, coli, diligi, maius imperio est. Quis ferat obfuisse reipublice priuata certamina? Merito illos senatus insequitur, qui potentiam suam fame principis pretulerunt.

3. Noster autem labor pro clementia uestra ducit excubias. 829 Cui enim magis commodat quod instituta maiorum, quod patrie iura et fata defendimus, quam temporum glorie: que tum maior est, cum uobis contra morem parentum intelligitis nil licere? Repetimus igitur religionum statum, qui reipublice diu profuit. Certe numerentur principes  utriusque secte, utriusque sententie; [a 1Kb] proximus eorum ceremonias patrum coluit, recentior non remouit. Si exemplum non facit religio ueterum, faciat dissimulatio proximorum.

4. Quis ita familiaris est barbaris, ut aram uictorie non requirat? Cauti in posterum sumus, et talium rerum ostenta uitamus. Reddatur tamen [b 1Kb] saltem nomini honor, qui numini denegatus est. Multa uictorie debet eternitas uestra, et adhuc plura debebit. Auersentur hanc potestatem, quibus nichil profuit: uos amicum triumphis patrocinium nolite deserere. Cunctis potentia ista uotiua est: nemo colendam neget, quam profitetur optandam.

5. Quod si [c 1Kb] huius ominis non esset iusta uitatio, ornamentis saltem curie decuit abstinere. Prestate,  oro uos, ut ea que pueri suscepimus, senes posteris relinquamus. Consuetudinis amor magnus est. Merito diui [d 2Kb] Constantii factum diu non stetit. Omnia uobis exempla uitanda sunt, que mox remota didicistis. Aeternitatem curamus fame et nominis uestri; ne quid futura etas inueniat corrigendum.

6. Ubi in leges uestras et uerba iurabimus? qua religione mens falsa terrebitur; ne in testimoniis mentiatur? Omnia quidem Deo plena sunt, nec ullus perfidis tutus est locus: sed plurimum ualet ad metum delinquendi etiam presentia religionis urgeri. Illa ara concordiam tenet omnium, illa ara fidem conuenit singulorum: neque aliquid magis auctoritatem facit sententiis nostris, quam quod omnia quasi iuratus noster ordo decernit. Patebit  ergo sedes profana periuriis, et hoc inclyti principes  mei probabile iudicabunt, qui sacramento publico tuti sunt.

7. Sed diuus Constantius idem fecisse dicitur. Cetera potius illius principis emulemur: qui nichil tale esset aggressus, si quis ante se alius deuiasset. 830 Corrigit enim sequentem lapsus prioris, [e 1Kb] et de reprehensione antecedentis exempli nascitur emendatio. Fas fuit ut parens ille clementie uestre in re adhuc noua non caueret inuidiam. Num potest etiam nobis eadem defensio conuenire, si imitemur, quod meminimus improbatum?

8. Accipiat eternitas uestra alia eiusdem principis facta, que in usum dignius trahat. [f 1Kb] Nil ille decerpsit sacrarum uirginum priuilegiis, repleuit nobilibus sacerdotia, Romanis ceremoniis non negauit  impensas, et per omnes uias eterne Urbis letum secutus senatum, uidit placido ore delubra, legit inscripta fastigiis [g 1Kb] deorum nomina, percontatus est templorum origines, miratus est conditores. Cumque alias religiones ipse sequeretur, has seruauit imperio; suus enim cuique mos, suus cuique ritus est. uarios custodes [h 1Kb] urbibus et cultus mens diuina distribuit. Ut anime nascentibus, ita populis fatales genii diuiduntur. [i 31Kb] Accedit utilitas, que maxime homini deos asserit. Nam cum ratio omnis [i 1Kb] in operto sit, unde rectius quam de memoria atque documentis rerum secundarum cognitio uenit numinum? Iam si longa etas auctoritatem religionibus faciat, seruanda est [k 1Kb] tot seculis fides, et sequendi sunt nobis parentes, qui secuti sunt feliciter suos.

 9. Romam nunc putemus assistere, atque his  uobiscum agere sermonibus: Optimi principes, patres patrie reueremini annos meos, in quos me pius ritus adduxit. Utar cerimoniis auitis; neque enim penitet. uiuam meo more, quia libera sum. Hic cultus in leges meas orbem redegit: hec sacra Annibalem a menibus, a Capitolio Senonas repulerunt. Ad hoc ergo seruata sum, ut longeua reprehendar? uidero quod instituendum putatur; sera tamen et contumeliosa emendatio senectutis.

10. Ergo diis [a 22Kb] patriis, diis indigetibus pacem rogamus. Aequum est quidquid omnes colunt, unum putari. Eadem spectamus astra, commune celum est, idem nos mundus inuoluit. Quid interest qua quisque prudentia uerum requirat? Uno itinere non potest perueniri ad tam grande secretum: sed  hec otiosorum disputatio est: [b 1Kb] nunc preces, non certamina offerimus.

831 11. Quanto commodo sacri erarii uestri uestalium uirginum prerogatiua detracta est? Sub largissimis imperatoribus denegatur, quod parcissimi prestiterunt? Honor solus est in illo uelut stipendio castitatis. Ut uite earum capiti decus faciunt, ita insigne ducitur [c 1Kb] sacrificii uacare muneribus. Nudum quodammodo nomen immunitatis requirunt; quoniam paupertate a dispendio tute sunt. Itaque amplius laudi earum tribuunt, qui aliquid rei detrahunt; siquidem saluti publice dicata uirginitas crescit merito, cum caret premio.

12. Absint ab erarii uestri puritate ista compendia. Fiscus bonorum principum non sacerdotum  damnis, sed hostium spoliis augeatur. Ullumne lucrum compensat inuidia? Et quia auaritia in mores uestros non cadit, hoc miseriores sunt, quibus subsidia uetera decerpta sunt. Etenim sub imperatoribus, qui alieno abstinent, qui resistunt cupiditati, ad solam detrahitur amittentis iniuriam, quod desiderium non mouet auferentis.

13. Agros etiam uirginibus et ministris [d 1Kb] deficientium uoluntate legatos fiscus retentat. Oro uos, iustitie sacerdotes, ut urbis uestre sacris reddatur priuata successio. Dictent testamenta securi, et sciant  sub principibus non auaris stabile esse, quod scripserint. Delectet uos ista felicitas generis humani, cepit cause huius exemplum sollicitare morientes. Ergo Romane religiones sub Romana iura non pertinent? Quod nomen accipiet ablatio facultatum, quas nulla lex, nullus casus fecit caducas? Capiunt legata liberti, seruis testamentorum [e 1Kb] iusta commoda non negantur: tantum nobiles uirgines, et fatalium sacrorum ministri excluduntur prediis hereditate quesitis? Quid iuuat saluti publice castum corpus dicare, et imperii eternitatem celestibus fulcire presidiis, armis uestris, aquilis uestris amicas applicare uirtutes, pro omnibus efficacia uota suscipere, et ius cum omnibus non habere? Itaque melior est seruitus, que hominibus impenditur? Rempublicam  ledimus, cui numquam expedit ut ingrata sit.

14. Nemo me putet solam causam religionum tueri: [f 1Kb] ex huiusmodi facinoribus orta sunt cuncta Romani generis incommoda. Honorauerat lex parentum uestales uirgines, ac ministros deorum, uictu modico, iustisque priuilegiis: Stetit muneris huius integritas usque ad degeneres trapezitas, qui ad mercedem uilium baiulorum sacre castitatis alimenta uerterunt. Secuta est hoc factum fames publica, et spem prouinciarum omnium messis egra decepit. Non sunt hec uitia terrarum. Nihil imputamus astris. Nec rubigo segetibus obfuit, nec 832 auena [g 1Kb] fruges necauit: sacrilegio annus exaruit; necesse enim fuit perire omnibus, quod religionibus negabatur.

 15. Certe si est huius mali aliquod exemplum, imputemus tantam famem uiribus annorum: Grauis hanc sterilitatem aura constrinxit: siluestribus arbustis uita producitur, et rursus [h 1Kb] ad Dodoneas arbores plebis rustice inopia conuolauit. Quid tale prouincie pertulerunt, cum religionum ministros honor publicus pasceret? Quando in usum hominum concussa quercus, quando uulse sunt herbarum radices, quando alternos regionum defectus deseruit fecunditas mutua; cum populo et uirginibus sacris  communis esset annona? Commendabat enim terrarum prouentus uictus antistitum, et remedium magis, quam largitas erat. An dubium est semper pro copia omnium datum, quod nunc inopia omnium uindicauit?

16. Dicet aliquis sumptum publicum denegatum aliene religionis impendiis. Absit a bonis principibus ista sententia; [a 1Kb] ut quod de communi quibusdam tributum est, in iure fisci esse uideatur. Nam cum respublica de singulis constet; quod ab ea proficiscitur, sit rursus proprium singulorum. Omnia regitis, sed suum cuique seruatis: plusque apud uos iustitia. quam licentia ualet. Consulite certe munificentiam uestram, an hec publica uelit existimari, que in alios transtulistis? Semel honori urbis  delata compendia desinunt esse tribuentium: et quod a principio beneficium fuit, usu atque etate fit debitum. Inanem igitur metum diuino animo uestro tentat incutere, si quis asserit conscientiam uos [b 1Kb] habere prebentium, nisi detrahentium subieritis inuidiam.

17. Faueant clementie uestre sectarum omnium arcana presidia: et hec maxime, que maiores uestros aliquando iuuerunt, uos defendant, a nobis colantur. Eum religionum statum petimus, qui diuo [c 1Kb] parenti culminis uestri seruauit imperium, qui fortunato principi legitimos suffecit heredes. Spectat senior ille diuus ex arce siderea lacrymas sacerdotum, et se culpatum putat more uiolato, quem libenter ipse seruauit.

 18. Prestate etiam diuo fratri uestro alieni consilii correctionem: tegite factum quod senatui displicuisse nesciuit; Siquidem constat ideo exclusam legationem, ne ad eum iudicium publicum perueniret. Pro existimatione est temporum superiorum, ut non dubitetis abolere, quod probatum est principis non fuisse.



833 [d 1Kb] EPISTOLA XuIII.

Relationi Symmachi respondet AMBROSIUS, et post conciliatam sibi uALENTINIANI beneuolentiam, tria in eadem relatione precipua capita aggreditur. Nam  prosopopeie qua Roma priscos suos ritus poscere fingebatur, alia eiusdem Rome contraria efflagitantis opponitur, cum uestalibus et sacrificulis uirgines sacre et Christi sacerdotes comparantur, ac tandem quod sublatas illas ceremonias famem ultam fuisse dictitabatur, id uanum esse inuictissimis argumentis demonstratur.


AMBROSIUS episcopus beatissimo principi, [e 1Kb] et clementissimo imperatori uALENTINIANO augusto.

1. Cum [f 1Kb] uir clarissimus prefectus urbis Symmachus ad clementiam tuam retulisset, ut ara que de urbis Rome curia sublata fuerat, redderetur loco; et tu, imperator, licet adhuc in minoris eui tirocinio florentibus nouus annis, fidei tamen uirtute ueteranus obsecrata gentilium non probares; eodem,  quo comperi, puncto libellum obtuli: quo licet comprehenderim, que suggestioni necessaria uiderentur; poposci tamen exemplum mihi relationis dari.

2. Itaque non fidei tue ambiguus, sed prouidus cautionis, et pii certus examinis, hoc sermone relationis assertioni respondeo, hoc unum petens, ut non uerborum elegantiam, sed uim rerum [g 1Kb] exspectandam putes. Aurea enim, sicut Scriptura diuina docet , est lingua sapientium litteratorum, que phaleratis dotata sermonibus, et quodam splendentis eloquii uelut coloris pretiosi corusco resultans, capit animorum oculos [h 1Kb] specie formosi, uisuque perstringit. Sed aurum hoc, si diligentius manu tractes, [i 1Kb] foris pretium, intus metallum  est. uolue, queso, atque excute sectam gentilium: pretiosa et grandia sonant, ueri effeta defendunt: Deum loquuntur, simulacrum adorant.

3. Tria igitur in relatione sua uir clarissimus prefectus urbis proposuit, que ualida putauit: quod Roma ueteres, ut ait, suos cultus requirat, et quod sacerdotibus suis uirginibusque uestalibus emolumenta tribuenda sint, et quod emolumentis sacerdotum negatis, fames secuta publica sit.

4. In prima propositione, flebili Roma questu sermonis illacrymat, ueteres, ut ait, cultus ceremoniarum 834 requirens. Hec sacra, inquit, [i 1Kb] Annibalem  a menibus, a Capitolio Senonas repulerunt. Itaque dum sacrorum potentia predicatur, infirmitas proditur. Ergo Annibal diu sacris insultauit Romanis, et diis contra se dimicantibus, usque ad muros urbis uincendo peruenit. Cur se obsideri passi sunt, pro quibus deorum suorum arma pugnabant?

5. Nam de Senonibus quid loquar, quos Capitolii secreta penetrantes Romane reliquie non tulissent, nisi eos pauido anser strepitu prodidisset? En quales templa Romana presules habent. Ubi tunc erat Iupiter? An in ansere loquebatur?

6. uerum quid negem sacrorum ritus militasse Romanis? Sed etiam Annibal eosdem Deos colebat. Utrum uolunt igitur, eligant. Si in Romanis uicerunt sacra, in Carthaginensibus ergo superata sunt: si in  Carthaginensibus triumphata, nec Romanis utique profuerunt.

7. Facessat igitur inuidiosa illa populi Romani querela: [a 1Kb] non hanc Roma mandauit. Aliis illa eos interpellat uocibus: Quid me casso quotidie gregis innoxii sanguine cruentatis? Non in fibris pecudum, sed in uiribus bellatorum tropea uictorie sunt. Aliis ego disciplinis orbem subegi. Militabat [b 1Kb] Camillus, qui sublata Capitolio signa, cesis Tarpeie rupis triumphatoribus, reportauit: strauit uirtus, quos religio non remouit. Quid de [c 1Kb] Attilio loquar, qui militiam etiam mortis impendit? Africanus non inter Capitolii aras, sed inter Annibalis acies triumphum inuenit. Quid mihi ueterum exempla profertis? Odi ritus Neronum. Quid dicam [d 1Kb] bimestres imperatores,  et terminos regum cum exordiis copulatos? Aut forte illud est nouum, barbaros suis excessisse finibus? Numquid etiam illi christiani fuerunt, quorum miserabili nouoque exemplo [e 1Kb] alter captiuus imperator, sub altero captiuus orbis, [f 1Kb] fefellisse que uictoriam promittebant, suas ceremonias prodiderunt? Numquid et tunc non erat ara uictorie? Penitet lapsus: uetusta canities pudendi sanguinis traxit ruborem. Non erubesco cum toto orbe longeua conuerti. uerum certe est quia nulla etas ad perdiscendum sera est. Erubescat senectus, que emendare se  non potest. Non annorum [g 1Kb] canities est laudata, sed morum . Nullus pudor est ad meliora transire. Hoc solum habebam commune cum 835 barbaris, quia Deum antea nesciebam. Sacrificium uestrum ritus est bestiarum cruore respergi. Quid in mortuis pecudibus queritis Dei uoces? uenite, et discite in terris celestem militiam: hic uiuimus, et illic militamus. Celi mysterium doceat me Deus ipse, qui condidit: non homo, qui se ipsum ignorauit. Cui magis de Deo, quam Deo credam? Quomodo possum uobis credere, qui fatemini uos ignorare quod colitis?

8. Uno, inquit, itinere non potest perueniri ad tam grande secretum. Quod uos ignoratis, id nos Dei uoce cognouimus. Et quod uos suspicionibus  queritis, nos ex ipsa sapientia Dei et ueritate compertum habemus. Non congruunt igitur uestra nobiscum. uos pacem diis uestris ab imperatoribus obsecratis, nos ipsis imperatoribus a Christo pacem rogamus. uos manuum uestrarum adoratis opera, nos iniuriam ducimus omne quod fieri potest, Deum putari. Non uult se Deus in lapidibus coli. Denique etiam ipsi philosophi uestri ista riserunt.

9. Quod si uos ideo Christum Deum negatis; quia illum [h 1Kb] mortuum esse non creditis  quid uobis imprudentius, qui contumeliose colitis, et honorifice derogatis; uestrum enim Deum lignum putatis. O contumeliosa reuerentia! Christum mori potuisse  non creditis. O honorifica peruicacia!

10. Sed uetera, inquit, reddenda sunt altaria simulacris, ornamenta delubris. Reposcantur hec a consorte superstitionis: christianus imperator aram solius Christi didicit honorare. Quid manus pias et ora fidelia ministerium suis cogunt [i 1Kb] sacrilegis exhibere? uox imperatoris nostri Christum resultet, et illum solum, quem sentit, loquatur; quia cor regis in manu Dei . Numquid imperator gentilis aram Christo leuauit? Dum ea que fuerunt, reposcunt, exemplo suo admonent quantum christiani  imperatores religioni, quam sequuntur, debeant deferre reuerentie; quando gentiles superstitionibus suis omnia detulerunt.

11. Dudum cepimus, [a 1Kb] et iam sequuntur exclusos. Nos sanguine gloriamur, illos dispendium mouet. Nos hec uictorie loco ducimus, illi iniuriam putant. Numquam nobis amplius contulerunt, quam cum uerberari christianos atque proscribi ac necari iuberent. Premium fecit religio, quod perfidia putabat esse supplicium. uidete magnanimos. Per iniurias, per inopiam, per supplicium [b 1Kb] nos creuimus: illi ceremonias suas sine questu manere posse non credunt.

836 11. Habeant, inquit, [c 1Kb] uestales uirgines immunitatem suam. Dicant hoc, qui nesciunt credere, quod possit esse gratuita uirginitas: prouocent lucris,  qui diffidunt uirtutibus. Quantas tamen illis uirgines premia promissa fecerunt? uix septem uestales capiuntur puelle. En totus numerus quem infule uittati capitis, purpuratarum uestium murices, pompa lectice ministrorum circumfusa comitatu, priuilegia maxima, lucra ingentia, prescripta denique pudicitie tempora cegerunt.

12. Attollant mentis et corporis oculos, uideant plebem pudoris, populum integritatis, concilium uirginitatis. Non uitte capiti decus, sed ignobile [d 1Kb] uelamen usui, nobile castitati: non exquisita, sed abdicata lenocinia pulchritudinis: non illa purpurarum insignia, non luxus deliciarum, sed usus ieiuniorum: non priuilegia, non lucra: omnia postremo talia, ut reuocari a studio putes, dum exercentur  officia. Sed dum exercetur officium, studium prouocatur. Suis castitas cumulatur dispendiis. Non est uirginitas, que pretio emitur, non uirtutis studio possidetur: non est integritas quecumque [e 1Kb] in auctione nummario ad tempus licitatur compendio. Prima castitatis uictoria est facultatum cupiditates uincere; quia lucri studium tentamentum pudoris est. Ponamus tamen subsidia largitatum conferenda uirginibus. Que christianis munera redundabunt? quod tantas opes sufficiet erarium? Aut si arbitrantur solis uestalibus conferendum, non pudet, ut qui totum sibi sub imperatoribus gentilibus uindicarunt, iidem sub principibus christianis non putent nobis sortem debere esse communem.

 13. Sacerdotibus quoque suis et ministris queruntur alimenta publica non deberi. Quantus hinc uerborum tumultus increpuit? At contra, nobis etiam priuate successionis emolumenta [f 1Kb] recentibus legibus denegantur, et nemo conqueritur; non enim putamus iniuriam, quia dispendium non dolemus. Si priuilegium querat sacerdos, [g 1Kb] ut onus curiale declinet, patria atque auita et omnium facultatum possessione cedendum est. Quomodo hanc gentiles, si haberent, ingrauarent querelam, quod sacerdos ferias ministerii sui emat totius patrimonii sui damno, et priuati uniuerse commoditatis dispendio usum publici mercetur obsequii: pretendens communis salutis excubias, domestice inopie se mercede soletur; quia ministerium non uendidit, sed  gratiam comparauit.

14. Conferet causas. uos excusare uultis [h 1Kb] decurionem, cum Ecclesie excusare non liceat sacerdotem. Scribuntur testamenta templorum ministris, nullus excipitur profanus, nullus 837 ultime conditionis, nullus prodigus uerecundie: soli ex omnibus clerico commune ius clauditur, a quo solo pro omnibus uotum commune suscipitur, officium commune defertur: nulla legata uel grauium uiduarum, nulla donatio. Et ubi in moribus culpa non deprehenditur; tamen officio mulcta prescribitur. Quod sacerdotibus fani legauerit christiana uidua, ualet: quod ministris Dei, non ualet. Quod ego non ut querar, sed ut sciant quid non querar, comprehendi; malo enim nos pecunia minores esse, quam gratia.

 15. Sed referunt, ea que uel donata uel relicta sunt Ecclesie, non esse temerata. Dicant et ipsi quis templis dona detraxerit [i 1Kb] quod factum est christianis. Que si facta essent gentilibus, redderetur potius quam inferretur iniuria. Nunccine demum iustitia pretenditur, equitas postulatur? Ubi tunc erat ista sententia; cum direptis christianorum omnium facultatibus, ipsos uitales anhelitus in uiderent, et nullis usquam negata defunctis inhiberent supreme commercia sepulture? Quos gentiles precipitarunt, maria reddiderunt. Fidei ista uictoria est, quod et ipsi iam facta maiorum carpunt, quorum gesta condemnant. Sed que, malum! ratio, ut eorum munera petant, quorum gesta condemnant?

 16. Nemo tamen donaria delubris, et [a 1Kb] legata haruspicibus denegauit: sola sublata sunt predia; quia non religiose utebantur iis, que religionis iure defenderent. Qui nostro utuntur exemplo, cur non utebantur officio? Nihil Ecclesia sibi, nisi fidem possidet. Hos redditus prebet, hos fructus. Possessio Ecclesie [b 1Kb] sumptus est egenorum. Numerent quos redemerint templa captiuos, que contulerint alimenta pauperibus, quibus exsulibus uiuendi subsidia ministrauerint. [c 1Kb] Predia igitur intercepta, non iura sunt.

17. En quod factum, que triste piaret nefas, fames, ut aiunt, publica uindicauit; quia usui omnium proficere cepit, quod proficiebat commodis sacerdotum. Propterea ergo detractis, ut aiunt, arbusta  exuta corticibus, succo miserabili deficientium ora lambebant. Propterea [d 1Kb] Chaonia frugem glande mutantes, rursus in pecudum pastus, et ad infelicis uictus alimenta reuocati, concussa quercu, famem in siluis 838 [e 1Kb] miseram solabantur. Noua uidelicet prodigia terrarum, que numquam ante acciderant; cum superstitio gentilis toto orbe ferueret! Re uera quando ante [f 1Kb] uacuis auenis seges auari uota lusit agricole, et spem rustice plebis quesita sulcis frugis herba destituit?

18. Et unde Grecis [g 1Kb] oracula habita sue quercus, nisi quia remedium siluestris alimonie celestis religionis donum putarunt? Talia enim suorum munera credunt deorum. Quis dodoneas arbores, nisi gentium populus adorauit; cum [h 1Kb] pabulum triste agri  nemorum honore donaret? Non est uerisimile quod indignantes eorum dii id pro pena intulerint, quod solebant placati conferre pro munere.

Que autem equitas, ut paucis sacerdotibus dolentes uictum negatum, ipsi omnibus denegarent; cum inclementior esset uindicta, quam culpa? Non est igitur idonea, que tantam egritudinem mundi fallentis  causa constrinxerit; ut uirentibus segetibus subito spes anni adulta moreretur.

19. Et certe ante plurimos annos templorum iura toto orbe sublata sunt: modone demum diis gentilium uenit in mentem suas iniurias ultum ire? Propterea nec assueto cursu Nilus intumuit, [i 1Kb] ut Urbicorum sacerdotum dispendia uindicaret, qui non uindicauit suorum?

20. Esto tamen si superiore anno deorum suorum iniurias uindicatas putant, cur presenti anno contemptui fuere? Iam enim nec herbarum uulsis radicibus rusticana plebs pascitur, nec bacce siluestris explorat solatia; [i 1Kb] nec cibum de sentibus rapit: sed operum leta felicium, dum messes suas et ipsa miratatur, expleuit uoti satietate ieiunium: usurarios  nobis reddidit terra prouentus.

21. Quis ergo tam nouus humanis usibus uices stupeat annorum? Et tamen etiam superiore anno plerasque nouimus prouincias redundasse fructibus. De Galliis quid loquar solito ditioribus? Frumentum Pannonie, quod non seuerant, uendiderunt: [k 1Kb] et secunda Rhetia fertilitatis sue nouit inuidiam; nam que solebat tutior esse ieiunio, fecunditate hostem in se excitauit: Liguriam uenetiasque autumni frumenta pauerunt. Ergo nec ille sacrilegio annus exaruit, et iste fidei fructibus annus effloruit. Negent etiam quod largo fetu uinee redundauerint. 839 Itaque et messem feneratam recepimus, et liberalioris uindemie beneficia possidemus.

22. Postremus superest et maximus locus, utrum  ea que uobis profuerint, imperatores, restituere subsidia debeatis; ait enim: uos defendant, a nobis colantur. Hoc est, fidelissimi Principes, quod ferre non possumus; quia exprobrant nobis uestro se nomine diis suis supplicare, et uobis non mandantibus, sacrilegium immane committunt, dissimulationem pro consensu interpretantes. Sibi habeant presidia  sua: suos si possunt, illa defendant. Nam si iis a quibus coluntur, auxilio esse non possunt; quomodo possunt uos defendere, a quibus non coluntur?

23. Sed maiorum, inquit, seruandus est ritus. Quid quod omnia postea in melius profecerunt? Mundus ipse, qui uel primum [a 1Kb] coactis elementorum per inane seminibus, tenero orbe, concreuerat, uel confuso adhuc indigesti operis caligabat horrore; nonne postea distincto celi, maris, terrarumque discrimine, rerum formas quibus speciosus uidetur, accepit? Exute humentibus tenebris nouum terre stupuere solem. Dies in exordio non refulget, sed in processu temporis incremento luminis micat, et caloris exestuat.

 24. Luna ipsa, qua propheticis oraculis species Ecclesie figuratur, cum primum resurgens in menstruas reparatur etates [b 1Kb] , tenebris nobis absconditur: paulatimque cornua sua complens, uel e regione solis absoluens, clari splendore fulgoris irrutilat.

25. Exerceri in fructus terre ante nesciebant: post [c 1Kb] ubi imperare aruis sollicitus cepit agricola, et informe solum uestire uinetis, siluestres animos domesticis mollite cultibus exuerunt.

26. Anni ipsius etas prima, que nos usu parili colorauit [d 1Kb] nutu gignentium: sed in processu lapsuris floribus uernat, postremis adolescit fructibus.

27. Nos quoque eui rudes, sensus [e 1Kb] habemus infantiam: sed mutati in annos ingenii rudimenta  deponimus.

Dicant igitur in suis omnia manere debuisse principiis; mundum tenebris obductum, quia splendore solis illuxerit, displicere. Et quanto gratius est animi tenebras depulisse, quam corporis, fideique iubar emicuisse, quam solis? Ergo 840 et mundi sicut omnium rerum [f 1Kb] primeua nutarunt, ut uenerabilis cane fidei sequeretur senectus. Quos hoc mouet, reprehendant messem; quia sera fecunditas est: reprehendant uindemiam; quia in occasu anni  est: reprehendant oliuam; quia postremus est fructus.

28. Ergo et messis nostra fides [g 1Kb] animorum est; Ecclesie gratia meritorum uindemia est, que ab ortu mundi uirebat in sanctis, sed postrema etate se diffudit in populos, ut aduerterent omnes non rudibus animis irrepsisse fidem Christi  sed explosa opinione, que ante conualuit [h 1Kb] , quod erat uerum, fit iure prelatum.

30. Si ritus ueteres delectabant, cur in alienos ritus eadem Roma successit? Omitto absconditam pretio humum, et pastorales casas auro degeneri renitentes. Quid, ut de ipso respondeam quod queruntur, captarum simulacra urbium, uictosque deos,  et peregrinos ritus sacrorum aliene superstitionis emuli receperunt? Unde igitur exemplum, quod [i 2Kb] currus suos simulato Almonis in flumine lauat Cybele? Unde Phrygii uates, et semper inuisa Romanis non eque Carthaginis numina? Quam [i 118Kb] Celestem Afri, Mithram Perse, plerique uenerem colunt, pro diuersitate nominis, non pro numinis uarietate. Sic deam esse et uictoriam crediderunt, que utique munus est, non potestas: donatur, non dominatur, legionum gratia, non religionum potentia. Magna igitur dea, quam militum multitudo sibi uindicat, uel preliorum donat euentus?

31. Huius aram strui in urbis Rome curia petunt, hoc est, quo plures conueniunt christiani. Omnibus in templis are, ara etiam in templo uictoriarum.  Quoniam numero delectantur, sacrificia sua ubique concelebrant. Quid est nisi insultare fidei, unius are sacrificium uindicare? Ferendumne istud, ut gentilis sacrificet, et christianus intersit? Hauriant, inquit, hauriant uel inuiti fumum oculis, symphoniam auribus, cinerem faucibus, thus naribus, [k 1Kb] et auersantium licet ora excitata focis nostris fauilla respergat. Non illi satis sunt lauacra, non porticus, non platee occupate simulacris? Etiamne in communi illo concilio non erit communis conditio? Obstringetur pia  senatus portio obtestantium uocibus, adiurantium sacramentis. Si refutet, uidebitur mendacium prodere: 841 si acquiescat, sacrilegium confiteri.

32. Ubi, inquit, in leges uestras et uerba iurabimus? Ergo mens uestra, que legibus tenetur inclusa, ceremoniis gentium suffragium colligit, fidem stringit? Iam non solum presentium, sed absentium etiam, et quod est amplius, imperatores, fides uestra pulsatur; uos enim cogitis, si iubetis. [a 1Kb] Constantius auguste memorie nondum sacris initiatus mysteriis, contaminari se putauit, si aram illam uideret. Iussit auferri, non iussit reponi. Illud auctoritatem facti habet, hoc precepti non habet.

33. Nemo sibi de absentia blandiatur. [b 1Kb] Presentior est, qui se animis inserit, quam qui oculis protestatur.  Plus enim est mente connecti, quam corpore copulari. uos senatus cogendi concilii presules habet, [c 1Kb] uobis coit: uobis conscientiam suam, non diis gentium prestat: uos liberis suis, non tamen fidei sue prefert. Hec est caritas expetenda, hec est caritas maior imperio, si fides tuta sit, que seruat imperium.

34. Sed fortasse aliquem moueat [d 1Kb] ita fidelissimum principem destitutum: proinde quasi meritorum pretium caducis estimetur presentium. Quis enim sapiens non in orbe quodam atque circuitu locata humanarum rerum nouit negotia; quia non eosdem semper successus habent: sed uariant status, et mutant uices?

35. Quem beatiorem Cneio Pompeio Romana templa  miserunt? At is cum tribus triumphis terrarum cinxisset orbem, pulsus acie, bello profugus, et sui terminis exsul imperii, Canopei [e 1Kb] manu spadonis occubuit.

36. Quem nobiliorem Cyro Persarum totius Orientis terre regem dederunt? Is quoque cum principes potentissimos aduersantes uicisset, [f 1Kb] uictos reseruasset, muliebribus armis fusus interiit. Et ille rex qui superatos etiam consessus honore donauerat, exsecto capite et intra utrem plenum cruoris, [g 1Kb] satiari iussus, incluso, femineis imperiis ludibrio fuit. Adeo in istius uite curriculo non paria paribus, sed longe diuersa referuntur!

 37. Quem etiam magis sacrificiis deditum, quam Carthaginensium ducem Hamilcarem reperimus? Qui cum toto prelii tempore inter acies positus dimicantes, sacrificium faceret; ubi partem suorum uictam esse cognouit, in ipsos quos adolebat, se precipitauit ignes: ut eos [h 1Kb] uel corpore suo restingueret, quos sibi nichil profuisse cognouerat.

842 38. Nam de Iuliano quid loquar? qui cum responsis haruspicum male credulus esset, [i 1Kb] ademit sibi subsidia reuertendi. Ergo in communi casu non est communis offensa; neminem etenim promissa nostra luserunt.

39. Respondi lacessentibus tamquam non lacessitus; refellende etenim Relationis, non exponende superstitionis mihi studium fuit. Te tamen, imperator,  ipsa eorum relatio faciat cautiorem. Nam cum de superioribus principibus texuisset, quia prior eorum numerus ceremonias patrum coluit, recentior non remouit; addidisset etiam: si exemplum religio ueterum non facit, faciat dissimulatio proximorum; euidenter docuit quid et fidei tue debeas, ut gentilitii ritus non sequaris exemplum: et pietati, ut fratris statuta non uioles. Si enim pro suis dumtaxat partibus eorum dissimulationem principum predicarunt, qui cum essent christiani, decreta tamen gentilium minime remouerunt: quanto magis amori debes deferre fraterno, ut qui dissimulare deberes, etiamsi quid forsitan non probares, ne fraternis derogares statutis, et nunc teneas quod et fidei tue, et germanitatis necessitudini iudicas conuenire.



[i 1Kb] EPISTOLA XIX.


AMBROSIUS a uIGILIO ad episcopatum recens allecto, ut sibi formam institutionis traderet, obsecratus, admonet ne fideles cum infidelibus patiatur inire coniugia: deterreat populum a fraudibus atque fenoribus: ad hospitalitatem uero illum hortetur: sed potissimum ut memorata christianorum cum gentilibus matrimonia efficacius prohibeat, historiam Samsonis uniuersam decurrit atque edisserit.


AMBROSIUS [k 1Kb] uIGILIO.

1. Poposcisti a me institutionis tue insignia, quoniam  nouus accitus es ad sacerdotium. Et quoniam te ipsum edificasti, ut oportuit, qui dignus habitus es tanto munere; quomodo et alios edifices, significandum uidetur.

2. Primum omnium cognosce Ecclesiam Domini tibi commissam; ideoque uitandum semper, ne quid obrepat offensionis, et fiat uelut commune corpus eius gentilium admixtione. Unde Scriptura tibi dicit: Ne accipias uxorem de filiabus Chananeorum, sed uade in Mesopotamiam, in domum Bathuel, id est, domum sapientie; [a 1Kb] et eius tibi acquire copulam . Mesopotamia autem regio est in partibus Orientis, que duobus maximis per ea locorum Euphrate 843 et Tigri fluminibus circumuenitur, [b 12Kb] quibus origo est in Armenie locis. Influunt  autem diuerso meatu [c 1Kb] in mare Rubrum; et ideo Mesopotamie nomine signatur figura Ecclesie, que maximis fluentorum prudentie irriguis atque iustitie fecundat mentes fidelium, quibus sacri baptismatis, cuius typus precessit in Rubro mari infundit gratiam, culpamque abluit. Doce ergo plebem, ut non ex alienigenis, sed ex domibus christianis coniugii queratur copula.

3. Nemo fraudet [d 1Kb] mercenarium mercede debita; quia et nos mercenarii sumus Dei nostri, et ab eo mercedem laboris nostri exspectamus . Et tu quidem, o quicumque es negotiator, mercenario tuo mercedem pecuniariam negas, id est, uilem, caducam: tibi autem negabitur merces promissorum celestium: Non fraudabis ergo, ut Lex  dicit, mercenarium mercede sua .

4. Non dabis pecuniam tuam ad usuram; quoniam scriptum est quod is qui pecuniam suam non dedit ad usuram, habitabit in tabernaculo Dei ; [e 1Kb] nam ille supplantatur, qui usurarum captat  emolumenta. Itaque uir christianus si habet, det pecuniam quasi non recepturus: aut certe sortem, quam dedit, recepturus. Habet in ea non mediocrem gratie usuram. Alioquin decipere istud est, non subuenire. [f 1Kb] Quid enim durius, quam ut des pecuniam tuam non habenti, et ipse duplum exigas? Qui simplum non habuit unde solueret, quemadmodum duplum soluet?

5. Exemplo nobis sit Tobias, qui numquam requisiuit pecuniam, quam dederat, nisi extremo uite sue tempore ; [g 1Kb] magis ne fraudaret heredem, quam ut depositam pecuniam cogeret ac recuperaret. [h 1Kb] Populi sepe conciderunt fenore, et ea publici exitii causa exstitit. Unde nobis sacerdotibus id precipue cure sit, ut ea uitia resecemus,  que in plurimos uidentur serpere.

6. Hospitem doce uoluntarium magis quam ex necessitate esse oportere; ne in hospitio deferendo inhospitalem affectum animi sui prodat, et in ipsa hospitis susceptione per iniuriam uioletur gratia: sed magis excolatur officiorum usu, et aliquo humanitatis ministerio. [i 1Kb] Non enim a te munera exiguntur ditia, sed 844 officia uoluntaria, plena pacis, et conuenientis concordie; meliora sunt enim olera cum amicitia et gratia, quam si exquisitis dapibus adornetur conuiuium, si desit affectus gratie . Legimus peremptos graui populos excidio propter uiolata iura hospitii . Propter libidinem quoque commissa bella atrocia .

 7. Sed prope nichil grauius quam copulari alienigene, ubi et libidinis et discordie incentiua, et sacrilegii flagitia conflantur. Nam cum ipsum coniugium [i 2Kb] uelamine sacerdotali, et benedictione sanctificari oporteat; quomodo potest coniugium dici, ubi non  est fidei concordia? Cum oratio communis esse debeat, quomodo inter dispares deuotione potest esse coniugii communis caritas? Sepe plerique capti amore feminarum fidem suam prodiderunt; ut patrum populus in Beelphegor. Unde Phinees, arrepto gladio, interfecit Hebreum et Madianiten feminam , et mitigauit indignationem diuinam, ne totus populus exstingueretur.

8. Quid de pluribus exemplis loquar? Ex multis unum proferam, et eius commemoratione liqueat, quam perniciosum sit alienigene mulieris adsciuisse copulam. Quis fortior, et ab incunabulis suis et munitior Dei spiritu, quam Nazareus Samson? Et ipse proditus est, et ipse per mulierem non potuit suam tenere gratiam . Cuius generationis  et uite totius seriem historico digestam stylo enarrabimus secundum sacri libri continentiam, que in hunc est modum, non uerborum serie, sed sensu.

9. Multos per annos Hebreorum populum subditum Palestini ac subiectum habebant; quoniam fidei prerogatiuam amiserat, qua uictoriam patres adepti fuere. Non penitus tamen interciderat insigne electionis apud auctorem suum, et funiculus hereditatis: sed quia rerum secundarum insolentia sepe extollebantur, dabat eos plerumque in potestatem hostium, ut more ingenii humani remedium malorum de celo sibi quererent. Tunc enim Deo subditi sumus, cum aduersis aliquibus urgemur: secunde res mentem extollunt. Quod cum alias usu probatum sit, tum  maxime in ea rerum conuersione, qua rursus ad Hebreos a Palestinis uersa uice res mutate.

10. Namque cum diuturna iniuria longe subiectionis ita essent depressa Hebreorum 845 pectora, ut nullus uirili ingenio ad libertatem animos tollere auderet, ortus est illis Samson diuino oraculo predestinatus, magnus uir, nec in pluribus numerandus, sed in paucis prestantissimus, et quod sine ulla controuersia sit, uiribus corporis omnium facile primus. Eoque ingenti admiratione nobis spectandus a principio, non illa que temperantie et sobrietatis iam inde [a 1Kb] a pueritia uini abstentius preclara insignia dedit, nec illa que intonso capite Nazareus sacra diu seruauit custodia: sed ab adolescentia, que in aliis etas mollior, in hoc egregia, atque supra  humanum modum perfecte uirtutis stupenda facinora effecit: quibus diuini oraculi mox aperuit fidem, quod non perfunctorie tanta eum anteisset gratia; ut descenderet angelus, per quem ortus eius preter  spem parentibus annuntiaretur, [b 1Kb] futurum regimen et presidium suis; nam grauibus iamdiu Palestinorum imperiis afflictabantur.

11. Pater illi erat de tribu Dan timens Deum , haud ignobili genitus loco, prestans ceteris: mater utero sterilis, sed animi uirtutibus haud infecunda; que proprie hospitio mentis recipere meruit uisionem angeli, mandatum tenuit, oraculum impleuit. Nec tamen passa sine uiro scire uel diuinitatis secretum, insinuauit marito uisum sibi hominem Dei, preclara specie, future sobolis ferentem oracula: qua pollicitatione sese fidentem cum coniuge fidem promissorum celestium participare. Quod ubi comperit, pie Deum precatus orauit; ut sibi quoque uisionis eius gratia tribueretur, dicens:  Ad me, Domine, angelus ueniat tuus.

12. Unde ego arbitror, non zelo mulieris, que esset spectabilis pulchritudinis, aliquid eum suspectum habuisse, [c 216Kb] ut quidam existimauit: sed magis diuine zelo gratie prouocatum, conspectus sacri uoluisse participari munere. Neque enim uitiis animi praue affectus, tantam apud Dominum inuenisset gratiam, ut angelus in eius domum reuerteretur: qui monitis iis que usus oraculi postulauisset, subito flamme uehementis eleuatus specie, sese recepit. Id formidolosum uiro, mulier salubrius interpretata, in gaudium uertit, atque ademit sollicitudinem; eo quod prosperorum indicium, non aduersantium sit uisere Deum.

13. Talibus e celo commendatus insignibus ubi  primum adoleuit, coniugio mentem intendit, siue quod uagam ac familiarem adolescentulis abhorreret animo lubrice libidinis consuetudinem: siue quia iam causa querebatur, quemadmodum a ceruicibus plebis sue auerteret Palestinorum potentiam, duraque imperia. Pergens itaque  in Thamnatam , uirginem 846 aspexit, grata specie, et uultu decoro, et parentes proprios, quorum comitatu fultus gradiebatur, orauit ut eam in coniugium sibi poscerent. uerum illi ignorantes quod eo intentio uergeret, ut Palestinis aut negantibus infestior foret, aut acquiescentibus, affectus inferende in subditos iniurie demeretur; cum ex coniunctione  equalitas par, et gratia consortii iure accresceret, aut si quid offensum esset, longius ultionis studia procederent, quasi alienigenam declinandam arbitrabantur. Sed ubi flectere animum pignoris legitimorum  obiectu frustra experti, in arbitrium eius uolentes concessere.

14. Recepta itaque petitione, Samson cum sibi promissam reuiseret, diuertit, et paulisper de aggere deflexit; continuoque occurrit ei leo ferus de silua, agresti libertate seuior. Comes nullus, telum in manibus haudquaquam suppeditabat: cedere pudor, et conscia uirtus fiduciam dare. Ruentem in se brachiis amplexus necat, et lacertorum nodo exanimatum, preter aggerem supra siluestria germina proiecit ac dereliquit. Locus erat letus pabuli herboso gramine, uinetis consitus. Itaque apud dilectissimam sibi sponsam exuuias fere credidit sine momento futuras; cum talium rerum tempora non terribilibus spoliis, sed mitibus gaudiis, et festa  fronde fiant uenustiora. Denique post eadem regrediens uia, fauum in utero leonis offendit, atque abstulit, [a 1Kb] donum parentibus ac puelle futurum; talia enim sponsam munera decent, ac degustato melle, fauum predictis edendum dedit, causam repressit.

15. Sed forte quadam die nuptialis festi celebrabatur conuiuium, [b 60Kb] leta in epulis iuuentus mutuis se ad ludum inuitabat sermonibus; cum alius alium salsiore dicacitate perstringeret, sicut se huiusmodi usus habet, certamen letitie accendebatur. Ibi tum questionem huiusmodi proposuit Samson iuuenibus cepulantibus: De manducante exiuit esca, et de forti processit dulce; absoluentibus pollicens premium, quasi mercedem sapientie, triginta sindones, et  totidem stolas, secundum numerum uirorum comessantium, aut mulctam ignorantibus.

16. Qui cum enodare implexa, et distinguere ambigua nequirent, mulierem eius partim minis exagitando, partim fatigando precibus, eo impulere, ut a uiro posceret questionis eius absolutionem, insigne futurum coniugalis gratie in mercedem amoris. Atque ea seu animi territa, seu muliebri ingenio inflexa, ueluti pio questu maritalis odii dolorem pretexere hoc cepit, quod secretum uiri consors totius uite [c 1Kb] et conscia non comperisset, similisque ceteris habita foret, cui arcanum uiri proprii 847 non crederetur: Odisti me, inquit, et non amasti, quam celasti usque adhuc.

17. [d 1Kb] Hisque et ceteris talibus inuictus ad cetera  animus, muliebribus emollitus blanditiis, aperuit dilecte propositam questionem, et illa ciuibus. A quibus uix tandem septimo die, qui prescriptus absoluende parabole fuerat, ante occasum solis comperta soluta sunt, atque in hunc modum relata:  Quid fortius leone? Quid dulcius melle? Et ille respondit: [e 28Kb] nec muliere aliquid perfidiosius: Nam si non domuissetis uitulam meam, numquam intelligeretis parabolam meam; et statim descendit in Ascalonem et triginta uiros peremit, quorum exuuias auferens, eos qui propositam questionem soluerant, promisso munere donauit.

18. Abstinuit autem coniugio puelle, cuius perfidiam deprehenderat, atque in patriam domum sese recepit. Turbataque animi iuuencula, que indignationem lesi, ferociam fortissimi fraudi sibi futuram iusta formidine perhorresceret, in alterius uiri concessit nuptias; quem tamen paranymphum sibi Samson quasi fidum sodalem, cum duceret eam uxorem, adsciuerat. Nec sic tamen, pretento licet coniugio,  offensionis periculum auertit. Namque  ubi res prodita, uolentique ad coniugem redire interclusa copia, quod pater eam alii uiro nupsisse diceret, sororem sane eius, si uellet, ducere liceret; stimulo iniurie exulceratus, publicam excogitauit ultionem capessere domestice contumelie indignatione: correptisque trecentis uulpibus, adulta estate, cum iam matura essent in agris frumenta, binas sibi inuicem caudam ad caudam ligauit, atque in medium earum ardentem inseruit facem, nodoque adstrinxit inexsolubili, et ultor iniurie super manipulos messis dimisit frumentarie, quam secuerant incole Palestinorum. At ille igni exterrite, quacumque precipites conuoluebantur, spargebant incendium, et exurebant spicas eorum. Quo dispendio  commoti, quod omnes sibi locorum fructus interierant, factum principibus suis intimauerunt. Et illi miserunt uiros in Thamnatam, qui mulierem que uariato fidem coniugio mutauerat, ac totam eius domum parentesque igni inuoluere; quod ea causa sue uastitatis et iniurie foret: nec oportuisse ledi uirum pronuntiantes, qui posset malo publico se ulcisci.

19. Nec tamen Samson populis Palestinorum delicti gratiam fecit, atque eo uindicte fine contentus fuit: sed concidit eos strage maxima, plurimique eorum ferro interiere. Ipse autem concessit in Etam, ad torrentem in deserto. Petra illic erat munitio tribus Iuda. Palestini uero, ut qui eum non auderent lacessere, nec munitionis prerupta arduaque  superare, tribum Iuda denuntiato adorsi urgere prelio, [f 1Kb] cum iusta referri cernerent, quod subditos 848 sibi et tributarios perditum iri nequaquam [g 1Kb] uerum et equum atque ex usu uideretur publico, pro alieno presertim facinore: consulentes in medium,  tradi sibi designatorem tanti flagitii postulauerunt, atque ita illis quod ab eo commissum, futurum sine noxa esset.

20. Qua prescripta sibi conditione, uiri de tribu Iuda tria millia ex suis congregantes ascenderunt ad eum, et prefato quod essent subdititii Palestinorum, quibus sibi necessitas obediendi non ex arbitrio, sed ex periculi formidine maneret; facti sui inuidiam retorquebant in eos, qui ius cogendi habebant. Tum ille: Et que, inquit, iustitie forma est, genus Abrahamidarum, ut circumscripte primo coniugis, deinde abducte perniciosa mihi uindicta sit, et sine periculo domesticam iniuriam non licuerit ulcisci? Tantumne inclinatis animos ad turpe uernularum obsequium; ut exsecutores uos aliene  prebeatis insolentie, atque in uosmet ipsos uertatis manus? Si pereundum est, quia dolorem habui liberum, iuuat perire manibus Palestinorum. Tentata domus, sollicitata uxor: si non licuit mihi uiuere sine eorum fraude, saltem liceat mori sine meorum scelere. Retuli ego acceptam iniuriam, non intuli? uos estimate an digna uicissitudo fuerit. Illi de damno fructuum queruntur, ego de coniugis amissione: conferte manipulos messis, et sociam thori. Dolorem meum ipsi probarunt, cuius iniurias uindicauerunt. uidete quo uos ministerio dignos putant. A uobis eum in mortem affici uolunt, quem ipsi ultione dignum de iis, qui leserant, iudicauerunt, et qui uindicte prebuere ministerium. Sed si adeo subdita superbis colla geritis, tradite me  hostium manibus; uos nolite occidere. Non mortem abnuo, [a 1Kb] sed uestrum fugio contagium. uerum si formidine ceditis insolentibus, alligate uinculis manus: inermes licet, inuenient sibi arma nodis solute. Certe conditioni imposite satis futurum arbitrati sunt, si uiuentem in potestatem daretis.

21. Quibus illi auditis , quamuis tria millia uirorum ascenderant, sacramentum dederunt quod a se uite eius uis nulla irrogaretur; tantummodo patiens uinculorum esset, ut deditionem eius patrarent, quo uacui fierent eius, cuius arguebantur, facinoris.

22. Accepta itaque fide, speleo egressus, deseruit petre munitionem: ac duobus innexus funibus, ubi appropinquare accitos ad suscipiendum Palestinorum  ualidos uidet, infremuit spiritu, et uniuersa dirupit uincula; atque arripiens maxillam asini  iacentem, percussit mille uiros, fugauit alios grandi uirtutis spectaculo; cum inermi et uni cederent armatorum agmina. Et qui cominus ausi fuerant congredi, facili negotio, nullo labore obtruncati; aliis fuga exitium dempsit. Unde hodieque [b 66Kb] Agon loco 849 nomen est, quod ibi Samson gloriosum certamen [c 1Kb] uirtute egregia consummauerit.

23. Sed utinam quam fortis in hostem, tam moderatus in uictoria fuisset. uerum quod facile usu uenit, insolens rerum secundarum animus, qui debuit euentum pugne diuino fauori et presidio deferre, sibi arrogauit, dicens: In maxilla asine deleui mille uiros. Nec aram statuit Deo nec hostiam immolauit: sed negligens sacrificii, assumptor glorie, ut triumphum suum perpetuo consecraret nomine,  uocauit locum Maxille interfectionem.

24. Et mox siti grauiter cepit inardescere, et potus deerat, nec iam ferre ac tolerare poterat. Unde intelligens quod nichil tam facile esset [d 1Kb] humane opis, quod sine diuino adiumento non difficile foret, exclamauit atque obsecrauit, ne sibi Deus omnipotens in offensam uerteret, quod imprudenter incauto sermone sibi aliquid assignauisset. Quinetiam illam uictoriam Deo deputabat dicens: Tu dedisti in manu serui tui salutem magnam hanc, et nunc subuenit; quia ecce morior siti, et in potestatem eorum de quibus tantum donasti triumphum, sitis necessitate adiudicor. Quomodo Dei misericordia, cum proiecisset ille maxillam, aperuit scissuram eius, et fons erupit ex ea, et bibit Samson, et resumpsit spiritum,  et uocauit locum [e 1Kb] inuocationem fontis, eo quod uictorie iactantiam inuocationis precibus emendasset: ita diuersa iudicia mature edita, quod et arrogantia cito offensam incurreret, et humilitas sine ulla offensione sese reconciliaret.

25. uerum ubi decursa serie bellum Palestinorum composuit, et suorum declinans ignauiam, et hostilem despiciens manum, Gazam sese contulit: ea ciuitas erat in locis Palestinorum, et habitabat illic in diuersorio. Quod cognitum Gazei  haudquaquam dissimulatione preteterierunt, sed festinantes circumdederunt diuersorium eius, et obsederunt uniuersos aditus domus; ne fugam in nocte componeret. Itaque Samson cognito quid pararetur, compositas insidias noctis  medio [f 26Kb] preuertens, columnas domus manibus amplexus, materiem totam et culminis molem ceruice  ualida sustentans, in uerticem montis altissimi transportauit, qui imminebat urbi Chebron, que populis Hebreis incolebatur.

26. Sed cum libero et uago motu transgrederetur non solum regionis paterne terminos, sed etiam morum limites, et maiorum obseruatione prescriptos, eam sibi future mox cladis pestem inuenit. Namque parum fida expertus alienigene uxoris prima connubia, qui debuisset cauere uel postea, rursus Dalile mulieris fornicarie copulam non declinauit; et cum eam diligeret impense, tentandi se causam dolis hostilibus prestitit. Ascendentes enim Palestini 850 ad eam, polliciti sunt pecuniam uiritim daturos mille et centum denarios, si proderet eis in quo ille fiduciam uirtutis sue constitutam  haberet: quo cognito, circumueniri et capi posset.

27. At illa que semel se pecunie prostituerat, , astute satis [a 1Kb] et callide inter pocula et illecebras amoris quasi admirans fortitudinis eius eminentiam, querere hoc cepit, quo tandem genere tantum prestaret reliquorum uirtutibus; simul et quasi pauida atque sollicita orare, ut dilecte sue committeret, qui nexus astrictum aliene potestati substerneret. Ille autem adhuc sobrius et fortis animi aduersus delinimenta meretricia dolum dolo retulit, dicens quia si uitibus uirentibus adhuc et non aridis alligaretur, infirmitate corporis adequaret aliorum similitudinem. Quo Palestini per Dalilam sibi comperto, cum uitea soporanti circumdedissent  uincula, quasi de improuiso excitum, haud degenerem offendere note et solite fortitudinis; cum solutis nexibus, uirtus libera multis licet, resisteret ac repugnaret.

28. Sed ubi parum processit, rursus Dalila [b 1Kb] quasi derisa et conquerens repetere artes suas, et fidem amoris poscere non pretermittebat. Cui Samson ualidus adhuc consilii, dolum ridens, significauit ligatum se septem funibus, qui adhuc sine usu forent, uenturum in potestatem hostium: sed et hoc frustra fuit. Tertio quoque tamquam de mysterio deprompsit, et iam [c 12Kb] lapsuro propior, si dissoluti essent crines septem capitis sui, et quasi in cubitum intexti, discederet ab eo uirtus sua. Et hoc quoque lusit insidiarum fabricatores.

 29. At postremum cum illusum sibi toties procax  mulier deplorauisset, indignam se habitam dolens, cui comitteretur arcanum dilecti; et id quod pro reremedio quereret, ad proditionem suspectari uideret, lacrymis fidem cegit: simul quia debebatur inuicte ad id tempus fortitudinis uiro, ut erumnam incideret, saucius animi secretum aperit: pretendere in se uirtutem Dei, et esse Domino sanctificatum, secundum eius preceptum comam pascere, que si attonderetur, desineret Nazareus esse, et proprie uirtutis usum amitteret. Palestini per mulierem comperta infirmitate uiri, sceleris mercedem afferunt, ut pretio obnoxia, dolum patraret.

30. At illa meretriciis delinimentis fessum amoris in soporem compulit, et tonsore adhibito, septem crines capitis eius admota nouacula abscidit,  continuoque interdicti preuaricatione uires minute. Denique ex somno expergitus: Faciam, inquit, sicut soleo: et excutiam me super aduersarios; sed nec animi sui alacritatem, nec uirtutem agnouit: nec uigor erat, 851 nec gratia manebat. Itaque reputans secum [d 1Kb] quod improuide se mulieribus credidisset, et calui ratus tentare ulterius aliquid damnatum infirmitatis cecitati oculos, uinculis manus prebuit, et compedibus innexus carcerem intrauit multis sibi incognitum tempestatibus.

31. Et iam processu temporis  crescere ei coma ceperat itaque cum esset celebre conuiuium, Palestinorum conuentui producitur de carcere Samson, ac statuitur in populi conspectu. Erant tria millia ferme hominum uirilis ac muliebris  sexus; et grauibus eum insultabant conuiciis, circumagebant ludibriis, quod durius et ultra ipsam captiuitatis speciem uiro ingenite uirtutis conscio tolerabatur. Nam uiuere et mori nature functio, ludibrio esse probro ducitur. Cupiens igitur tantam contumeliam uel ultione solari, uel morte in reliquum preuertere, simulato quod propter infirmitatem corporis et nodos compedum sustentare sese nequiret; poposcit a puero, qui dirigebat uias eius, ut admoueret eum ad columnas proximas, quibus domus omnis suffulciebatur. Et admotus, utraque manu fulcra totius comprehendit edificii, atque intentis ad festa sacrificii Palestinis, quod Dagoni deo suo deferebant, per quem sibi aduersarium suum datum in potestatem arbitrabantur, muliebris perfidie dolos  beneficiis annumerantes celestibus, exclamauit ad  Dominum dicens: Domine, adhuc semel memor pueri tui esto, ut pro duobus oculis meis uindictam tribuas de nationibus; ne dent gloriam suis diis, quod ipsis iuuantibus, me in potestatem acceperint: nec uitam meam pluris facio. Moriatur anima mea cum Palestinis, ut agnoscant sibi infirmitatem meam non minus quam uirtutem exitialem fuisse.

32. Concussit itaque columnas magna ui, ac dissoluit et comminuit eas: quas secuta ruina superioris culminis, et ipsum inuoluit, et uniuersos, qui desuper aspectabant, precipitauit. Ibi magna uis marium feminarumque promiscue exanimata, [a 1Kb] et triumphus quesitus perempto et supra omnes superiores uictorias haud quaquam degenere et decoloro exitu. Nam etsi inuiolabilis ad id locorum et deinceps, atque incomparabilis in hac uita expertis belli  fuerit uiris, tamen in morte se ipsum uicit, et insuperabilem gessit animum, ut contemneret, et 852 quasi pro nichilo haberet uite finem omnibus formidolosum.

33. uirtutis igitur fuit quod uictoriarum numero diem clausit, nec captiuum exitum, sed triumphalem inuenit. Circumscriptum autem fuisse a muliere, nature potius quam persone ascribendum; quia humana [b 71Kb] conditio, quam culpa inferior; premitur enim et cedit illecebris flagitiorum. Itaque cum Scriptura ei testificetur quod plures in morte, quam in lumine uite istius positus occiderit, uidetur ad aduersariorum magis exitium captus, quam quo ipse deiectior fieret, aut minor esset: non est enim se expertus inferiorem, cuius sepultura prestantior, quam potentia  fuit. Denique non telis, sed cadaueribus hostium pressus et humatus est, proprio tectus triumpho, clarum insigne relinquens posteris; eo quod populum suum, quem captiuum inuenerat, uiginti annis in libertate iudicio suo rexit, et sepultus in patrio solo libertatis heredem dimisit.

 34. Hoc ergo exemplo liquet [c 2Kb] alienigenarum consortia refugienda; ne pro caritate coniugii proditionis insidie succedant. uale, et nos dilige, quia nos te diligimus.



[d 1Kb] EPISTOLA XX.

Narrat sorori que Mediolani per dies aliquot propter basilicam, quam Ariani petebant euenere, quomodo a ualentiniani ministris ipse fuerit compellatus, populus autem reclamauerit: deinde quomodo missis decanis ad basilicam inuadendam, raptus fuerit a populo Castulus Arianus, cuius occasione, licet sua ipsius cura liberati uarie secute sunt condemnationes; post que iterum interpellatus imperatoris nomine sanctus presul magna constantia respondet. Addit postridie occupata basilica, milites se ad catholicos  transituros promisisse, nec populum de fortitudine quidquam remisisse: tentationes Iob et maxime quas a muliere passus legitur, huic tempori accommodatas: interim liberatam basilicam, sed notarium sibi dura nuntiasse, quibus neutiquam motus fuerit: postremo prophetie Ione ad res presentes adaptationem, populi ob liberatam basilicam, et multam mercatoribus remissam gaudium, uerba ualentiniani ad comites, et suum ad Calligoni minas responsum subdit.

1. [e 1Kb] Quoniam in omnibus fere epistolis sollicite queris de Ecclesia, accipe quid agatur. Postridie quam accepi litteras tuas, quibus significaueras quod te exagitarent somnia tua, moles inquietudinum grauium cepit moueri. Nec iam [f 1Kb] Portiana, hoc est, extramurana 853 basilica petebatur, sed basilica  noua, hoc est, intramurana, que maior est.

2. Conuenerunt me [g 1Kb] primo principes uirtutum uiri, comites consistoriani, ut et basilicam traderem, et procurarem, ne quid populus turbarum moueret. Respondi quod erat ordinis, templum Dei a sacerdote tradi non posse.

 3. Acclamatum est sequenti die in Ecclesia: etiam [a 1Kb] prefectus eo uenit; cepit suadere uel ut basilica Portiana cederemus. Populus reclamauit. Ita tunc discessum est, ut intimaturum se imperatori diceret.

4. Sequenti die, erat autem Dominica, [b 1Kb] post lectiones atque tractatum, dimissis catechumenis, symbolum aliquibus competentibus [c 1Kb] in baptisteriis tradebam basilice. Illic nuntiatum est mihi comperto quod ad Portianam basilicam de palatio [d 1Kb] decanos misissent, et uela suspenderent, populi partem eo pergere. Ego tamen mansi in munere, [e 1Kb] missam facere cepi.

5. Dum offero, raptum cognoui a populo Castulum quemdam, quem presbyterum dicerent Ariani. Hunc autem in platea offenderant transeuntes. Amarissime  flere, et orare in ipsa oblatione Deum cepi, ut subueniret, [f 1Kb] ne cuius sanguis in causa Ecclesie fieret: certe ut meus sanguis pro salute non solum populi, sed etiam pro ipsis impiis effunderetur. Quid multa? Missis presbyteris et diaconibus, eripui iniurie uirum.

 6. Condemnationes illico grauissime decernuntur: primo in corpus omne mercatorum. Itaque sanctis diebus hebdomadis ultime, [g 1Kb] quibus solebant debitorum laxari uincula, stridunt catene, imponuntur collo innocentium, 854 exiguntur ducenta pondo auri [h 1Kb] infra totum triduum. Respondent aliud se tantum aut duplum, si peterentur, daturos, dummodo seruarent fidem. Erant pleni carceres negotiatoribus.

7. Palatina omnia officia, hoc est, [i 2Kb] memoriales, agentes in rebus, [i 1Kb] apparitores diuersorum comitum temperare a processu iubentur, specie qua seditioni interesse prohibebantur: honoratis multa minabantur grauissima, nisi basilicam traderent. Feruebat persecutio: ac si aperuissent portam, prorupturi in omne facinus uidebantur.

 8. Conuenior ipse a comitibus et tribunis, ut basilice fieret matura traditio, dicentibus imperatorem iure suo uti, eo quod in potestate eius essent omnia. Respondi, si a me peteret, quod meum esset, id est, fundum meum, argentum meum, [k 1Kb] quiduis huiusmodi meum, me non refragaturum; quamquam  omnia que mei sunt, essent pauperum: uerum ea que sunt diuina, imperatorie potestati non esse subiecta. Si patrimonium petitur, inuadite: si corpus, occurram. uultis in uincula rapere? uultis in mortem? [a 1Kb] uoluptati est mihi. Non ego uallabor circumfusione populorum, nec altaria tenebo uitam obsecrans, sed pro altaribus gratius immolabor.

9. Horrebam quippe animo, cum armatos ad basilicam Ecclesie occupandam missos cognoscerem; ne dum basilicam uindicant, aliqua strages fieret, que in perniciem totius uergeret ciuitatis. Orabam ne tante urbis uel totius Italie busto superuiuerem. [b 1Kb] Detestabar inuidiam fundendi cruoris, offerebam iugulum meum. 855 Aderant Gothi tribuni, adoriebar eos, dicens: Propterea uos possessio Romana  suscepit, ut perturbationis publice uos prebeatis ministros? Quo transibitis, si hec deleta fuerint?

10. Exigebatur a me, ut compescerem populum. Referebam in meo iure esse, ut non excitarem: in Dei manu, uti mitigaret. Postremo si me [c 1Kb] incentorem putaret, iam in me uindicari oportere, uel abduci me in quas uellet terrarum solitudines. His dictis, illi abierunt: ego in basilica ueteri totum exegi diem. Inde domum cubitum me recepi, ut si quis abducere uellet, inueniret paratum.

11. Ante lucem ubi pedem limine extuli, circumfuso milite occupatur basilica. Idque a militibus imperatori mandatum dicitur, ut si prodire uellet, haberet copiam; se tamen presto futuros, si uiderent eum cum catholicis conuenire: alioquin se ad eum  cetum, quem Ambrosius cogeret, transituros.

12. Prodire de Arianis nullus audebat; quia nec quisquam de ciuibus erat, pauci de familia regia, nonnulli etiam Gothi. Quibus ut olim [d 18Kb] plaustra sedes erat, ita nunc plaustrum Ecclesia est. Quocumque femina ista processerit, secum suos omnes cetus uehit.

13. Circumfusam basilicam esse gemitu populi intellexi: sed dum leguntur lectiones, intimatur mihi plenam populi esse basilicam etiam nouam: maiorem uideri plebem, quam cum essent omnes liberi: lectorem efflagitari. Quid plura? Milites ipsi, qui uidebantur occupasse basilicam, cognito quod precepissem, ut abstinerentur a communionis consortio, ad conuentum hunc nostrum uenire ceperunt.  Quibus uisis, turbantur mulierum animi, proripit se una. Ipsi tamen milites se ad orationem uenisse,  non ad prelium loquebantur. Clamauit aliqua populus. Quam moderate, quam constanter, quam fideliter poscebat, ut ad illam pergeremus basilicam! In illa quoque basilica fertur quod populus presentiam flagitabat meam.

14. Tunc ego hunc adorsus sermonem sum: Audistis, filii, [e 1Kb] librum Iob legi, qui solemni munere est decursus et tempore. Sciuit ex usu hunc librum etiam diabolus intimandum, quo uirtus omnis sue tentationis aperitur et proditur; et ideo se hodie motu maiore concussit. Sed gratias Deo nostro, qui uos ita firmauit fide atque patientia. Unum Iob miraturus ascenderam, omnes Iob quos mirarer, inueni. In singulis uobis Iob reuixit, in singulis sancti illius patientia et uirtus refulsit. [f 1Kb] Quid enim presentius  dici potuit a christianis uiris, quam id quod hodie in uobis Spiritus sanctus est locutus? Rogamus, Auguste, non pugnamus: non timemus, sed rogamus. Hoc christianos decet, ut et tranquillitas pacis optetur, et fidei ueritatisque constantia nec mortis reuocetur periculo. Est enim 856 presul Dominus, qui saluos faciet sperantes in se .

15. Sed ueniamus ad propositas lectiones. uidetis diabolo tentandi licentiam dari , ut boni probentur. [g 1Kb] Inuidet iniquus bonis profectibus, tentat diuersis modis. Tentauit sanctum Iob in patrimonio, tentauit in filiis, tentauit in dolore corporis. Fortior in suo corpore tentatur, infirmior in alieno. Et mihi meas diuitias, quas in uobis habeo, uolebat auferre, et hoc tranquillitatis uestre patrimonium  dissipare cupiebat. uos quoque ipsos mihi bonos filios gestiebat eripere, pro quibus ego quotidie instauro sacrificium: uos ruinis quibusdam publice perturbationis conabatur inuoluere. Duo igitur iam genera tentationis excepi. Et fortasse quia infirmiorem me Dominus Deus nouit, adhuc in corpus meum non dedit potestatem. Etsi ipse cupiam, etsi offeram, adhuc me fortasse huic certamini imparem iudicat, et diuersis exercet laboribus. Nec Iob ab isto cepit certamine, sed in hoc consummauit.

16. Tentatus est autem Iob nuntiis coaceruatis malorum, tentatus est etiam per mulierem, que ait: Dic aliquod uerbum in Deum, et morere . uidetis quanta subito moueantur, Gothi, arma, gentiles, multa mercatorum, pena sanctorum. Aduertitis  quid iubeatur, cum mandatur: Trade basilicam, hoc est: Dic aliquod uerbum in Deum, et morere. Nec  solum die aduersum Deum, sed etiam fac aduersus Deum. Mandatur: Trade altaria Dei.

17. Urgemur igitur preceptis regalibus, sed confirmamur Scripture sermonibus, que respondit: Tamquam una ex insipientibus locuta es . Non mediocris igitur ista tentatio; namque asperiores tentationes has esse cognouimus, que fiunt per mulieres. Denique per Euam etiam Adam supplantatus est ; eoque factum, ut a mandatis celestibus deuiaret. Quo errore cognito, preuaricatricis conscientie reus latere cupiebat, sed latere non poterat; et ideo ait ei Deus: Adam, ubi es ? hoc est, quid eras ante? ubi nunc esse cepisti? ubi te constitueram? quo ipse transgressus es? Agnoscis esse te nudum, quia bone indumenta fidei  perdidisti. Folia sunt ista, quibus nunc uelare te queris. Repudiasti fructum, sub foliis Legis latere cupis, sed proderis. Recedere a Domino Deo tuo propter unam mulierem desiderasti, propterea fugis quem uidere querebas. Cum una muliere te abscondere maluisti, relinquere speculum mundi, incolatum paradisi, gratiam Christi.

18. Quid dicam quod etiam Eliam Iezabel cruente persecuta est ? quod Ioannem Baptistam Herodias fecit occidi ? Singule tamen singulos, mihi quo minora longe merita, eo tentamenta grauiora. uirtus infirmior, sed plus periculi. Succedunt sibi mulierum uices, alternantur odia, commenta uariantur, seniores conueniuntur, 857 pretexitur regis iniuria.  Que ratio igitur est aduersus hunc uermiculum [a 1Kb] grauioris tentationis, nisi quia non me, sed Ecclesiam persequuntur?

19. Mandatur denique: Trade basilicam. Respondeo: Nec mihi fas est tradere, nec tibi accipere, Imperator, expedit. Domum priuati nullo potes iure temerare, domum Dei existimas auferendam? Allegatur imperatori licere omnia, ipsius esse uniuersa. Respondeo: Noli te grauare, Imperator, ut putes te in ea, [b 1Kb] que diuina sunt, imperiali aliquod ius habere. Noli te extollere, sed si uis diutius imperare, esto Deo subditus. Scriptum est: Que Dei Deo, que Cesaris Cesari . Ad imperatorem palatia pertinent, ad sacerdotem Ecclesie. Publicorum tibi menium ius commissum est, non sacrorum.  Iterum dicitur mandasse imperatorem: Debeo et ego unam basilicam habere. [c 1Kb] Respondi: Non tibi licet illam habere. Quid tibi cum adultera? Adultera est enim, que non est legitimo Christi coniugio copulata.

20. Dum hec tracto, suggestum est mihi [d 1Kb] cortinas regias esse collectas, refertam autem populo basilicam, presentiam mei poscere; statimque eo conuerti sermonem meum, dicens: Quam alta et profunda oracula sunt Spiritus sancti! Matutinis horis lectum est, ut meministis fratres, quod summo animi dolore respondemus: Deus, uenerunt gentes in hereditatem tuam . Et re uera uenerunt gentes, et plus etiam quam gentes uenerunt; uenerunt enim Gothi, et diuersarum nationum uiri:  uenerunt cum armis, et circumfusi occupauerunt basilicam. Hoc nos ignari tue altitudinis dolebamus, [e 1Kb] sed nostra imprudentia aliud opinabatur.

21. uenerunt gentes, sed uere in hereditatem tuam uenerunt; qui enim gentes uenerunt, facti sunt christiani. Qui ad inuadendam hereditatem uenerunt, facti sunt coheredes Dei. Defensores habeo, quos hostes putabam: socios teneo, quos aduersarios estimabam. Completum est illud quod de Domino Iesu Dauid propheta cecinit, quia factus est in pace locus eius, et: Ibi confregit cornua arcuum, scutum, gladium et bellum . Cuius enim hoc munus, cuius opus, nisi tuum, Domine Iesu? uidebas ad templum tuum armatos uenire: hinc gemere populum, et frequentem adesse, [f 1Kb] ne basilicam Dei  tradere uideretur: inde uim militibus imperari. Mors ante oculos mihi; ne quid inter hec furori liceret: inseruisti te, Domine, medium, et fecisti utraque unum . Compescuisti armatos, dicens profecto: Si ad arma concurritur, 858 si in templo meo [g 1Kb] clausi commouentur, que utilitas in sanguine meo ? Gratias itaque tibi, Christe. Non legatus, neque nuntius, sed tu, domine, saluum fecisti populum tuum: conscidisti saccum meum, et precinxisti me letitia .

22. Hec ego dicebam, miratus imperatoris animum studio militum, obsecratione comitum, precatu populi posse mitescere. Interea nuntiatur mihi missum [h 1Kb] notarium, qui mandata deferret. Concessi paululum, mandatum intimat. Quid tibi uisum est,  inquit, ut contra placitum faceres? Respondi: Quod placitum sit ignoro, quidue temere factum dicatur, incertum habeo. Ait: Cur presbyteros ad basilicam destinasti? Si tyrannus es, scire uolo; ut sciam quemadmodum me aduersum te preparem. Retuli dicens me nichil in preiudicium fecisse Ecclesie: eo tempore quo audieram occupatam esse a militibus basilicam, gemitum tantummodo liberiorem habuisse, multisque adhortantibus ut eo pergerem, dixisse: Tradere basilicam non possum, sed pugnare non debeo. Postea uero quam cognouerim cortinas regias inde esse sublatas, cum me populus eo ire deposceret, direxisse presbyteros; me tamen noluisse ire, sed dixisse: Credo in Christo quod ipse nobiscum faciet imperator.

23. Si hec tyrannidis uidentur, habeo arma, sed  in Christi nomine: habeo offerendi mei corporis potestatem. Quid moraretur ferire, si tyrannum putaret? [a 1Kb] ueteri iure a sacerdotibus donata imperia, non usurpata: et uulgo dici quod imperatores sacerdotium magis optauerint, quam imperium sacerdotes. Christus fugit, ne rex fieret . Habemus tyrannidem nostram. Tyrannis sacerdotis, infirmitas est: Cum infirmor, inquit, tunc potens sum . Cauere tamen ne ipse sibi tyrannum faceret, cui Deus aduersarium non excitauit. [b 1Kb] Non hoc maximum dicere, quod tyrannus ego sim ualentiniani, qui se mee legationis obiectu queritur ad Italiam non potuisse transire. Addidi quia numquam sacerdotes tyranni fuerunt, sed tyrannos sepe sunt passi.

 24. Exactus est totus ille dies in merore nostro: scisse tamen ab illudentibus pueris cortine regie. Ego domum redire non potui; quia circumfusi erant milites, qui basilicam custodiebant. Cum fratribus psalmos in ecclesie basilica minore diximus.

25. Sequenti die lectus est de more liber Ione, quo completo, hunc sermonem adorsus sum: Liber lectus est, fratres, quo prophetatur quod peccatores in penitentiam reuertantur. Acceptum est ita, 859 ut speraretur in presenti futurum. Addidi quod uir  iustus etiam offensam contrahere uoluisset, ne uel spectaret, uel denuntiaret excidium ciuitati. Et quod lugubre esset illud dictum, contristatus quoque sit, quod aruisset cucurbita. Deum quoque dixisse ad prophetam: Si tristis es pro cucurbita? Respondisse Ionam: Tristis. Dixisse Dominum, si illud doleret quod exusta esset cucurbita, quanto magis sibi cure esse oportere tante plebis salutem! Et ideo excidium, quod paratum toti urbi fuerat, remouisse.

26. Nec mora, nuntiatur imperatorem iussisse, ut recederent milites de basilica: negotiatoribus quoque, [c 1Kb] quod exacti de condemnatione fuerant, redderetur. Que tunc plebis totius letitia fuit! qui totius populi plausus! que gratie! Erat autem dies quo sese Dominus pro nobis tradidit, quo in Ecclesia penitentia relaxatur. Certatim hoc nuntiare milites,  irruentes in altaria, osculis significare pacis insigne. Tunc agnoui quod Deus uermem antelucanum percusserat, ut tota ciuitas seruaretur.

27. Hec gesta sunt, atque utinam iam finita! sed grauiores motus futuros plena commotionis imperialia uerba indicant. Ego tyrannus appellor, et plus etiam quam tyrannus. Nam cum imperatorem comites obsecrarent uti prodiret ad Ecclesiam; idque petitu militum facere se dicerent, respondit: Si uobis iusserit Ambrosius, uinctum me tradetis. Quid post hanc uocem supersit, considera. Quam uocem omnes cohorruerunt, sed habet a quibus exasperetur.

28. Denique etiam speciali expressione [d 1Kb] Calligonus,  prepositus cubiculi, mandare mihi ausus est: Me uiuo, tu contemnis ualentinianum? Caput tibi tollo. Respondi: Deus permittat tibi, ut impleas quod minaris; ego enim patiar quod episcopi, tu facies [e 1Kb] quod spadones. Atque utinam Deus auertat eos ab Ecclesia, in me omnia sua tela conuertant, meo sanguine sitim suam [f 1Kb] expleant!



860 [g 1Kb] EPISTOLA XXI.

Excusat Ambrosius quod uocatus non uenerit ad consistorium, asserens in causa fidei uel ecclesiastica iudicare nisi sacerdotes neminem debere; nec se in  eo contumacem, quod iniuriam ordint suo non inurat. Addit Auxentium forte Iudeos aut infideles electurum iudicum loco, id est, Christi inimicissimos: nec recusare quominus in Ecclesia uel in synodo de his disputaret: hec demum se coram fuisse dicturum, nisi a cepiscopis et populo esset prohibitus.


[a 1Kb] Clementissimo imperatori, et beatissimo Augusto uALENTINIANO, AMBROSIUS episcopus.

1. Dalmatius [b 1Kb] me tribunus et notarius mandato, ut allegauit, clementie conuenit tue, postulans ut et ipse iudices legerem, sicut elegisset Auxentius. Nec tamen expressit eorum nomina, qui fuerant postulati: sed id addidit, quod in consistorio esset futura certatio, arbitro pietatis iudicio tue.

2. Cui rei respondeo, ut arbitror, competenter. Nec quisquam contumacem iudicare me debet, cum hoc asseram, quod auguste memorie pater tuus non solum [c 2Kb] sermone respondit, sed etiam legibus suis  sanxit: In causa fidei uel ecelesiastici alicuius ordinis eum iudicare debere, qui nec munere impar sit, nec iure dissimilis; hec enim uerba rescripti sunt, hoc est, sacerdotes de sacerdotibus uoluit iudicare. Quinetiam si alias quoque argueretur episcopus, et morum esset examinanda causa, etiam hec uoluit ad episcopale iudicium pertinere.

3. Quis igitur contumaciter respondit clementie tue? Ille qui te patris similem esse desiderat, an qui uult esse dissimilem? Nisi forte uilis quibusdam tanti imperatoris estimatur sententia, cuius et [d 1Kb] fides confessionis constantia comprobata est, et sapientia meliorate reipublice profectibus predicatur.

4. Quando audisti, clementissime Imperator, [e 1Kb] in  causa fidei laicos de episcopo iudicasse? Ita ergo quadam adulatione curuamur, ut sacerdotalis iuris simus immemores, et quod Deus donauit mihi, hoc ipse aliis putem esse credendum? Si docendus est episcopus a laico, quid sequetur? Laicus ergo disputet,  et episcopus audiat: episcopus discat a laico. At certe 861 si uel Scripturarum seriem diuinarum, uel uetera tempora retractemus, quis est [f 1Kb] qui abnuat in causa fidei, in causa, inquam, fidei episcopos solere de imperatoribus Christianis, non imperatores de episcopis iudicare?

5. Eris, Deo fauente, etiam senectutis maturitate prouectior, et tunc de hoc censebis qualis ille episcopus sit, qui laicis ius sacerdotale substernit. Pater tuus, Deo fauente, uir maturioris eui, dicebat: Non est meum iudicare inter episcopos; tua nunc dicit clementia: Ego debeo iudicare. Et ille baptizatus in Christo inhabilem se ponderi tanti putabat esse iudicii: clementia tua, cui adhuc emerenda baptismatis sacramenta seruantur, arrogat de fide iudicium; cum fidei ipsius sacramenta non nouerit?

6. Quales autem elegerit iudices, possumus existimationi relinquere, quando eorum nomina timet  prodere. ueniant plane, si qui sunt, ad Ecclesiam: audiant cum populo, non ut quisquam iudex resideat, sed ut unusquisque de suo affectu habeat examen, eligat quem sequatur. Agitur de istius Ecclesie sacerdote: si audierit illum populus, et putauerit melius disputare, sequatur fidem eius: non inuidebo.

7. Omitto quia iam ipse populus iudicauit: taceo quia eum, quem habet, [g 1Kb] de patre tue clementie postulauit: taceo quia pater pietatis tue quietem futuram spopondit, si electus susciperet sacerdotium. Hanc fidem secutus sum promissorum.

8. Quod si de aliquorum peregrinorum assentatione se iactat, ibi sit episcopus, unde sunt ii, qui eum episcopatus putant nomine esse donandum.  Nam ego nec episcopum noui, nec unde sit scio.

9. Ubi illud constituimus, Imperator, quod iam ipse tuum iudicium declarasti; immo etiam dedisti [h 1Kb] leges, nec cui esset liberum aliud iudicare? Quod cum prescripsisti aliis, prescripsisti et tibi: Leges  enim imperator fert, quas primus ipse custodiat. uisne igitur experiar, ut incipiant ii, qui iudices eliguntur, aut aduersus tuam uenire sententiam, aut certe excusare quod imperatoris tam seuero, et tam districto imperio non potuerint obuiare?

10. Sed hoc contumacis, non modesti est sacerdotis. Ecce, imperator, legem tuam iam ex parte rescindis: sed utinam non ex parte, sed in uniuersum! legem enim tuam nollem esse supra Dei legem. Dei lex nos docuit quid sequamur, humane leges hoc docere non possunt. Extorquere solent timidis commutationem, fidem inspirare non possunt.

862 11. Quis erit igitur ille, qui cum legat per tot prouincias uno momento esse mandatum, ut quicumque obuiauerit imperatori, feriatur gladio: quicumque  Dei templum non tradiderit, protinus occidatur? quis, inquam, est qui possit uel unus, uel inter paucos dicere imperatori: Lex tua mihi non probatur? Non permittitur hoc dicere sacerdotibus, permittitur laicis? Et iudicabit de fide, qui aut gratiam sperat, aut metuit offensam?

12. Deinde ipse committam, ut eligam iudices laicos, qui cum tenuerint fide ueritatem, aut proscribantur, aut necentur, quod lex de fide lata decernit? Ego igitur aut preuaricationi offeram homines, aut pene?

13. Non tanti est Ambrosius, ut propter se deiiciat sacerdotium. Non tanti est unius uita, quanti est dignitas omnium sacerdotum, [a 1Kb] quorum de consilio ista dictaui, intimantibus ne forte etiam gentilis  esset aliquis, aut Iudeus, qui ab Auxentio esset electus, quibus traderemus de Christo triumphum, si de Christo iudicium committeremus. Quid illos aliud, nisi Christi iniuriam audire delectat? Quid illis aliud potest placere, nisi  ut Christi diuinitas denegetur? Cum iis plane bene conuenit [Ariano], qui creaturam Christum dicit, quod etiam gentiles ac Iudei promptissime confitentur.

14. Hoc scriptum est in Ariminensi synodo; meritoque concilium illud exhorreo, sequens tractatum [b 1Kb] concilii Niceni, a quo me nec mors, nec gladius poterit  separare. Quam fidem etiam parens clementie tue Theodosius beatissimus imperator et sequitur, et probauit. Hanc fidem Gallie tenent, hanc Hispanie, et cum pia diuini Spiritus confessione custodiunt.

15. Si tractandum est, tractare in Ecclesia didici: quod maiores fecerunt mei. Si conferendum de fide, sacerdotum debet esse ista collatio, sicut factum est [c 1Kb] sub Constantino auguste memorie principe, qui nullas leges ante premisit, sed liberum dedit iudicium sacerdotibus. Factum est etiam sub [d 1Kb] Constantio auguste memorie imperatore, paterne dignitatis herede: sed quod bene cepit, aliter consummatum est. Nam episcopi sinceram primo scripserant fidem: sed dum uolunt quidam de fide intra palatium iudicare, id egerunt, ut circumscriptionibus  illa episcoporum iudicia mutarentur. Qui tamen inflexam statim reuocauere sententiam. Et certe [e 1Kb] maior numerus Arimini, Niceni concilii fidem probauit, [Ariana] decreta damnauit.

863 16. Si ad synodum prouocat Auxentius, ut de fide disputet ;, cum audiero synodum congregari, et ipse non deero. Tolle igitur legem, si uis esse certamen.

17. uenissem, imperator, ad consistorium clementie tue, ut hec coram suggererem; si me [g 1Kb] uel episcopi, uel populus permisissent, dicentes de fide in Ecclesia coram populo debere tractari.

18. Atque utinam, Imperator, [h 1Kb] non denuntiasses,  ut quo uellem pergerem! Quotidie prodibam, nemo me asseruabat. Debuisti me, quo uolueras, destinare, quem ipse omnibus offerebam. Nunc mihi a sacerdotibus dicitur: Non multum interest, utrum uolens relinquas, an tradas altare Christi; cum enim reliqueris, trades.

19. Atque utinam liquido mihi pateret quod Arianis Ecclesia minime traderetur! sponte me offerrem tue pietatis arbitrio. Sed si ego solus interstrepo, cur etiam de aliis omnibus inuadendis Ecclesiis est preceptum? Utinam confirmetur, ut Ecclesiis nullus  molestus sit! Opto ut de me, qualis uidetur, sententia proferatur.

20. Dignanter igitur, Imperator, accipe quod ad consistorium uenire non potui. [a 1Kb] Ego in consistorio nisi pro te stare non didici: et intra palatium certare non possum, qui palatii secreta nec quero, nec noui.

21. Ego Ambrosius episcopus hunc libellum obtuli clementissimo imperatori, et beatissimo augusto ualentiniano.



SERMO CONTRA AUXENTIUM DE BASILICIS TRADENDIS.

Populi ob imperialem iussum sollicitudinem leuaturus, responsum suum exponit, additque ad consistorium se non iuisse, quod basilice traditionem esset ueritus.  Tum aduersariis ad disceptandum in Ecclesia prouocatis, negat se armis exterreri: suoque de sacris uasis responso memorato, paratum se ad certamina esse testatur. Eludi non posse Dei decretum, nec presidium ipsius superari, sed in seruis suis pati eumdem uelle. Cum ipse antea non fuerit captus, liquere quam inaniter heretici tumultuentur. Deinde ubi Nabuthe historiam, et Christi ingressum in Ierusalem rei presenti accomodauit, Auxentii perstringit crudelem legem, solutisque Arianorum obiectionibus, libenter se coram populo disputaturum predicat: Auxentium uero iam a paganis, quos in iudices elegerat, damnatum, sicut et a Paulo et Christo ipso. Quod idem hereticus ad Cesarem prouocaret, eum oblitum anni superioris: et [Arianos], dum seruis  Christi conflant inuidiam, multo peiores esse Iudeis: Ecclesiam enim non Cesaris, sed Christi preferre imaginem. Sub que ubi pauca de suo responso et hymnis adiecit, se non inobedientem, at imperatorem Ecclesie filium, et Auxentium plusquam Iudeum esse declarat.

1. uideo uos preter solitum subito esse turbatos, atque [asseruantes] mei. [b 1Kb] Miror 864 quid hoc sit, nisi forte quia per tribunos me uidistis aut audistis imperiali mandato esse conuentum; ut quo uellem, abirem hinc: et si qui uellent, sequendi potestatem haberent. Metuistis ergo ne Ecclesiam desererem, et dum saluti mee timeo, uos relinquerem? Sed quid et ipse mandauerim, potuistis aduertere: deserende Ecclesie mihi uoluntatem subesse non  posse; quia plus Dominum mundi, quam seculi huius imperatorem timerem: sane si me uis aliqua  abduceret ab Ecclesia, carnem meam exturbari posse, non mentem: paratum me esse, ut si ille faceret, quod solet esse regie potestatis; ego subirem, quod sacerdotis esse consueuit.

2. Quid ergo turbamini? uolens numquam uos deseram, coactus repugnare non noui. Dolere potero, potero flere, potero gemere: aduersus arma, milites, Gothos quoque lacryme mee arma sunt; talia enim munimenta sunt sacerdotis. Aliter nec debeo, nec possum resistere: fugere autem et relinquere Ecclesiam non soleo; ne quis grauioris pene metu factum interpretetur. Scitis et uos ipsi quod imperatoribus soleam deferre, non cedere: suppliciis me libenter offerre, nec metuere que parantur.

3. Utinam essem securus quod Ecclesia hereticis  minime traderetur? Ad palatium imperatoris irem libenter, si hoc congrueret sacerdotis officio; ut in palatio magis certarem, quam in Ecclesia. Sed in consistorio non reus solet Christus esse, sed iudex. Causam fidei in Ecclesia agendam quis abnuat? Si quis confidit, huc ueniat: inclinatum iam uel imperatoris iudicium, [c 1Kb] quod lata lege patefecit, quod impugnat fidem: uel sperata ambientium quorumdam studia non requirat. Non committo, ut quisquam uendat iniuriam Christi.

4. Circumfusi milites, [d 1Kb] armorum crepitus, quibus uallata est Ecclesia, fidem non terrent meam: sed mentem exagitant, ne dum me tenetis, perniciosum aliquid uestre oboriatur saluti. Ego enim iam didici non timere: sed uobis timere plus cepi. Sinite, queso,  uestrum sacerdotem congredi: habemus aduersarium qui lacessit; aduersarius enim noster diabolus, sicut leo rugiens circuit, querens quem deuoret, ut apostolus dixit . Accepit sine dubio, accepit  tentandi huiusmodi potestatem; ne forte corporis mei uulneribus possim a fidei intentione reuocari. Legistis et uos quia [e 1Kb] multis his tentauit sanctum Iob diabolus: ad postremum potestatem huiusmodi petiit, et accepit, ut tentaret corpus eius, quod perfudit ulceribus.

865 5. Cum esset propositum [f 1Kb] ut Ecclesie uasa iam traderemus, hoc responsi reddidi: me, si de meis aliquid posceretur, aut fundus, aut domus, aut aurum, aut argentum, id quod mei iuris esset, libenter offerre: templo Dei nichil posse decerpere,  nec tradere illud, quod custodiendum, non tradendum acceperim. Deinde consulere me etiam imperatoris  saluti; quia nec mihi expediret tradere, nec illi accipere; accipiat enim uocem liberi sacerdotis, si uult sibi esse consultum, recedat a Christi iniuria.

6. Hec plena humilitatis sunt, et, ut arbitror, plena affectus eius quem imperatori debet sacerdos. Sed quia lucta nobis est non solum aduersus carnem et sanguinem; sed etiam, quod grauius est, aduersus spiritalia nequitie, que sunt in celestibus , tentator ille diabolus per ministros suos certamen auget, uulneribus corporis mei experiendum arbitratur. Scio, fratres, uulnera hec, que pro Christo excipimus, non esse uulnera, [a 1Kb] quibus uita non amittitur, sed propagatur. Sinite, queso, esse certamen: spectatores uos esse decet. Considerate  quia si quidem habet ciuitas uel athletam, uel alterius nobilis artis peritum, optat offerre certamini. Cur in maioribus rebus repudiatis, quod uel in minoribus uelle consuestis? Non metuit arma, non barbaros, qui mortem non timet, qui nulla carnis uoluptate retinetur.

7. Certe si Dominus huic nos certamini deputauit, frustra peruigiles tot noctibus et diebus custodias exhibuistis et excubias: implebitur Christi uoluntas. Omnipotens enim noster est Dominus iehsu, hec est fides nostra; et ideo quod fieri mandat, implebitur: [b 1Kb] nec conuenit nos diuine obuiare sententie.

8. Audistis quod [c 1Kb] hodie lectum sit: Pullum sibi asine Saluator per apostolos iussit adduci, mandauitque ut si quis resisteret, diceretur: Dominus operam  eius desiderat . Quid si et nunc pullum istum asine, hoc est, eius animalis quod grauem sarcinam portare consueuit, sicut est humana conditio, cui dicitur: uenite ad me, omnes qui laboratis, et onerati estis, et ego uos reficiam: tollite iugum meum, quia leue est ; quid si inquam, pullum istum ad se modo iussit adduci, missis apostolis illis, qui iam exuti corpore incomprehensibilem oculis nostris Angelorum speciem gerunt? Nonne si ab aliquo resistatur, dicent: Dominus operam eius desiderat? Si resistat uel uite huius cupiditas, si resistat caro et sanguis, si resistat conuersatio corporalis; quia aliquibus forsitan grati uidemur. Sed qui nos hic diligit, multo amplius diliget, si sinat fieri hostiam Christi; quia dissolui, et cum Christo  esse multo melius: etsi manere in carne magis necessarium propter uos . Nihil est ergo quod uereamini, fratres dilectissimi; scio enim quia quidquid passus fuero, pro Christo patiar. Et 866 legi quod eos timere non debeam, qui possunt carnem occidere. Et audiui dicentem: Qui perdiderit animam  suam propter me, inueniet eam .

9. Ergo si uult Dominus, certum est quod nullus obsistat. Quod si adhuc nostra differt certamina, quid ueremini? Seruum Christi non custodia corporalis, sed Domini prouidentia sepire consueuit.

10. Turbati estis quia apertas reperistis geminas fores, quas captus oculis quidam, dum hospitium proprium repetit, patefecisse memoratur. In quo cognoscite quod nichil suffragetur humana custodia. Ecce unus qui uidendi munus amisit, soluit uestra uniuersa munimina, et custodias lusit: Dominus autem sue misericordie custodiam non amisit. Nonne ante biduum, ut meministis, etiam illud repertum est, quod a parte leua basilice ingressus quidam peruius fuit, quem putabatis clausum esse atque munitum?  Sepserunt nempe armati basilicam, explorabant hos atque illos aditus: cecitate perfusi sunt, ut quod apertum erat uidere non possent: itaque per plurimas noctes quod apertum fuerit, non ignoratis. Desinite ergo sollicitari; quia hoc erit, quod Christus iubet, et quod esse expedit.

11. Denique exempla uobis Legis proferam. Eliseus querebatur a rege Syrie, missus erat exercitus qui eum caperet, circumuallatus erat undique: cepit timere eius seruulus; quia seruulus erat, hoc est, non erat libere mentis et libere potestatis. Petiuit aperiri eius oculos sanctus propheta, et ait: Respice, et uide quanto plures sint pro nobis, quam contra nos. Et respexit, et uidit angelorum millia . Aduertistis igitur quod seruulos  Christi ii magis custodiant, qui non uidentur, quam qui uidentur. Sed et illi si custodiunt, uestris custodiunt orationibus aduocati: legistis nempe eos ipsos, qui Eliseum querebant, ingressos esse Samariam [d 1Kb] ad eum ipsum, quem capere gestiebant: cui non solum non potuerunt nocere; sed ipsius aduersus quem uenerant, intercessione seruati sunt.

12. Petrus quoque apostolus utriusque rei [e 1Kb] uobis edat exemplum . Nam ubi eum Herodes quesiuit et cepit, [f 1Kb] recepit in carcerem; non enim recesserat Dei seruulus, sed steterat timoris ignarus. Orabat pro eo Ecclesia, sed apostolus in carcere quiescebat, quod est indicium non timentis. Missus est Angelus qui dormientem excitaret, per quem Petrus productus e carcere, [g 1Kb] mortem ad tempus  euasit.

13. Idem Petrus postea, uicto Simone, cum precepta Dei populo seminaret, doceret castimoniam, excitauit animos gentilium: quibus eum querentibus, christiane anime deprecate sunt, ut paulisper cederet. Et quamuis esset cupidus passionis, tamen  contemplatione populi precantis inflexus est; rogabatur enim ut 867 ad instituendum et confirmandum populum se reseruaret. Quid multa? Nocte muros egredi cepit, et uidens sibi in porta Christum occurrere, urbemque ingredi, ait: Domine: quo uadis? Respondit Christus: [a 1Kb] uenio iterum crucifigi. Intellexit Petrus ad suam crucem diuinum pertinere responsum; Christus enim non poterat iterum crucifigi, qui carnem passione suscepte mortis exuerat: Quod enim mortuus est, peccato mortuus est semel: quod autem uiuit, uiuit Deo . Intellexit ergo Petrus quod iterum Christus crucifigendus esset in seruulo. Itaque sponte remeauit; interrogantibus Christianis responsum reddidit, statimque correptus, per crucem suam honorificauit  Dominum Iesum.

14. uidetis igitur quod in seruulis suis pati uelit Christus. Quid si et huic seruulo dicit: Illum uolo manere, tu autem me sequere ; et de hac arbore gustare uult fructum? Nam si illius cibus erat, ut faceret uoluntatem Patris : itidem cibus illius est, ut nostris passionibus epuletur. Nonne, ut de ipso Domino sumamus exemplum, quando uoluit, passus est: et cum quereretur, inuentus est? quando autem hora non uenerat passionis , per medium querentium transibat, et uidentes eum tenere non poterant? Quod utique euidenter ostendit quia quando Dominus uult, unusquisque inuenitur et capitur: [b 1Kb] quod autem differt, etiamsi querentium occurrat oculis, non tenetur.

 15. Ergo ipse non quotidie uel uisitandi gratia prodibam, uel pergebam ad martyres? non regiam palatii [c 1Kb] pretexebam eundo atque redeundo? Et tamen nemo me tenuit, cum exturbandi me haberent, ut prodiderunt postea, uoluntatem, dicentes: Exi de ciuitate, et uade quo uis. Exspectabam, fateor, magnum aliquid, aut gladium pro Christi nomine, aut incendium: at illi delicias mihi pro passionibus obtulerunt; sed athleta Christi non delicias, sed passiones suas exigit. Nemo ergo uos turbet, quod aut carrum preparauerunt, aut dura, ut uidebatur sibi,  Auxentii ipsius, qui se dicit episcopum, ore iactata.

16. Plerique narrabant percussores premissos, penam mortis esse decretam: nec illa timeo, et ista non desero. Quo enim abibo, ubi non omnia plena gemitus sint, atque lacrymarum; quando per Ecclesias iubentur eiici catholici sacerdotes, resistentes gladio feriri, [d 1Kb] curiales 868 proscribi omnes, nisi mandatum impleuerint? Et hec episcopi manu scripta et ore dictata, qui se ut probaret doctissimum, uetus non omisit exemplum, legimus enim in propheta quod uiderit falcem uolantem : hanc imitatus Auxentius gladium uolantem per omnes urbes direxit. Et Satanas transfigurat se in angelum lucis, et in malum imitatur eius potentiam .

 17. Tu, Domine Iesu, uno momento mundum redemisti: Auxentius uno momento tot populos, quod in ipso est, trucidabit, alios gladio, alios sacrilegio? [e 1Kb] Meam basilicam petit cruento ore, sanguinolentis manibus. Cui bene presens respondit lectio: Peccatori autem dixit Deus: Quare tu enarras iustitias meas ? id est, non conuenit paci et furori, non conuenit Christo et Belial . Meministis etiam quod lectum est hodie Nabuthe , sanctum uirum possessorem uinee sue, interpellatum petitione regia, ut uineam suam daret; ubi rex, succisis uitibus, olus uile sereret, eumque respondisse: Absit ut ego patrum meorum tradam hereditatem; regem contristatum esse, quod sibi esset alienum ius relatione  iusta negatum, sed muliebri consilio deceptum. Nabuthe uites suas uel proprio cruore defendit . Si ille uineam non tradidit suam, nos trademus Ecclesiam Christi?

18. Quid igitur a me responsam est contumaciter? Dixi enim conuentus: Absit a me ut tradam Christi hereditatem. Si ille patrum hereditatem non tradidit, ego tradam Christi hereditatem? Sed et hoc addidi: Absit ut tradam hereditatem patrum, hoc est, hereditatem Dyonisii, qui in exsilio in causa fidei defunctus est, hereditatem [f 1Kb] Eustorgii confessoris, hereditatem Myroclis, atque omnium retro fidelium  episcoporum. Respondi ego, quod sacerdotis est: quod imperatoris est, faciat imperator. Prius est ut animam mihi, quam fidem auferat.

19. At cui tradam? Presens lectio Euangelii docere nos debet, quid petatur, a quibus petatur. Audistis nempe legi, quod cum Christus super pullum asine sederet, clamabant pueruli, et moleste ferebant Iudei . Denique interpellauerunt Dominum Iesum, dicentes ut faceret eos tacere; respondit: Si hi tacuerint, lapides clamabunt . Deinde ingressus templum, eiecit nummularios, et cathedras, et columbas uendentes in templo Dei. Lectio nempe ista nulla 869 nostra dispositione recitata est, sed casu: que presentibus bene aptatur temporibus. Semper ergo Christi laudes uerbera  perfidorum sunt. Et nunc cum laudatur Christus, dicunt heretici quia seditio commouetur: dicunt heretici quia his mors parabatur; et uere mortem habent in laudibus Christi. Quomodo enim laudes eius ferre possunt, cuius infirmitatem predicant? Itaque et hodie cum laudatur Christus, Arianorum amentia uerberatur.

20. Geraseni presentiam Christi ferre non poterant , isti peiores Gerasenis nec laudationem Christi sustinere possunt. uident pueros Christi gloriam concinentes; quia scriptum est: Ex ore infantium et lactentium perfecisti laudem . Irrident istam etatulam fidei plenam, cum dicunt: Ecce quid clamant? Sed respondit iis Christus: Si hi tacebunt, lapides clamabunt , hoc est,  fortiores clamabunt, clamabunt et iuuenes, clamabunt et maturiores, clamabunt [a 1Kb] et senes: isti lapides ad illum iam solidati lapidem, de quo scriptum est: Lapidem quem reprobauerunt edificantes, hic factus est in caput anguli .

21. His igitur laudationibus inuitatus templum suum Christus ingreditur, et flagellum prehendit, et eiicit de templo nummularios . Non patitur enim in suo templo pecunie esse uernaculos, non patitur in suo templo esse eos, qui uendant cathedras. Quid sunt cathedre, nisi honores? Quid sunt columbe, nisi simplices mentes, uel anime fidem candidam et puram sequentes? Ego ergo inducam in templum, quem Christus excludit? Iubetur enim exire, qui dignitates uendit et honores:  iubetur exire, qui uendere uult simplices mentes fidelium.

22. Ergo Auxentius eiicitur, Mercurinus excluditur. Unum portentum est, duo nomina. Etenim ne  cognosceretur quis esset, mutauit sibi uocabulum; ut quia hic fuerat Auxentius episcopus Arianus, ad decipiendam plebem, quam ille tenuerat, [b 1Kb] se uocaret Auxentium. Mutauit ergo uocabulum, sed perfidiam non mutauit: exuit lupum, sed induit lupum. Nihil prodest quod mutauit nomen: quid sit agnoscitur. Alius in Scythie partibus dicebatur, alius hic uocatur: nomina pro regionibus habet. Habet ergo iam duo nomina; et si hinc alio perrexerit, habebit et tertium. Quomodo enim patietur ut maneat ei uocabulum ad tanti sceleris indicium: Minora fecit in Scythia; et ita erubuit, ut mutaret uocabulum: sceleratiora hic ausus est; et uolet, quocumque perrexerit, nomine suo prodi? Tantorum populorum sanguinem manu sua scribet, et poterit consistere  animo?

23. Paucos excludebat Dominus iehsu de templo suo, Auxentius nullum reliquit. De templo suo iehsu flagello eiicit, Auxentius gladio: iehsu flagello, Mercurinus securi. Pius Dominus flagello 870 exturbat sacrilegos; nequam persequitur pios ferro. De quo bene dixistis hodie: Leges suas secum ferat. Feret, etiamsi nolit: feret conscientiam suam, etsi non fert chartulam: feret sanguine inscriptam animam suam, etsi atramento inscriptam epistolam non feret. Scripta est, Iuda, culpa tua graphio ferreo et ungue adamantino, et scripta in pectore tuo , hoc est, ibi scripta, unde processit.

24. Is mihi etiam audet mentionem [c 1Kb] facere tractandi, plenus sanguinis, plenus cruoris? Qui quos  non potuerit sermone decipere, eos gladio putat esse feriendos, cruentas leges ore dictans, manu scribens, et putans quod lex fidem possit hominibus imperare. Non audiuit et id quod hodie dictum est: Quoniam non iustificatur homo ex operibus Legis; , aut: Per Legem Legi mortuus sum, ut Deo uiuam , id est, per legem spiritalem interpretationi Legis est mortuus corporali. Et nos per legem Domini nostri Iesu Christi moriamur huic legi, que sancit decreta perfidie. Non lex Ecclesiam congregauit, sed fides Christi. Lex enim non est ex fide: Iustus autem ex fide uiuit . Iustum ergo fides, non lex facit; quia non est per legem iustitia, sed per fidem Christi. Qui autem fidem repudiat, et legis iura prescribit, ipse se  testatur iniustum, quia Iustus ex fide uiuit.

25. Hanc ergo legem quisquam sequatur, qua firmatur Ariminense concilium, in quo creatura dictus est Christus? Sed aiunt: Misit Deus Filium suum  factum ex muliere, factum sub Lege . Ergo, factum, legunt, hoc est, creatum. Nonne hoc ipsum considerant, quod proposuerunt, quia factus dicitur Christus, sed ex muliere, hoc est, secundum partum uirginis factus est, qui secundum diuinam generationem ex Patre natus est? Legerunt et hodie, quia Christus nos redemit de maledicto Legis, factus pro nobis maledictum . Numquid maledictum Christus secundum diuinitatem est? Sed quare maledictum dicatur, Apostolus te docet, dicens quia scriptum est: Maledictus omnis, qui pendet in ligno , hoc est, qui in carne sua nostram carnem, in suo corpore nostras infirmitates et nostra maledicta suscepit, ut crucifigeret; non enim ille maledictus, sed in te maledictus. Denique habes  alibi: Qui peccatum non cognouit, sed pro nobis peccatum factus est; quia nostra peccata suscepit, ut sacramento sue passionis aboleret .

26. Hec ego, fratres, coram ipso apud uos plenius disputarem: sed certus non ignaros uos esse fidei, uestrum refugit examen, et gentiles quosdam quatuor aut quinque ferme homines elegit [a 1Kb] cognitores sibi, si tamen aliquos elegit: quos uellem adesse in cetu omnium, non ut de Christo iudicent, sed ut maiestatem audiant Christi. Tamen illi iam de Auxentio pronuntiauerunt, cui tractanti quotidie non crediderunt. Que maior eius condemnatio, quam quod 871 sine aduersario apud iudices suos uictus est? Ergo et ipsorum sententiam contra Auxentium iam tenemus.

 27. Et quod gentes elegit, iure damnandus est; quia Apostoli precepta dimisit, cum Apostolus dicat: Audet aliquis uestrum aduersus alterum habens negotium, iudicari apud iniquos, et non apud sanctos? Aut nescitis quoniam sancti de hoc mundo iudicabunt ? Et infra ait: Sic non est inter uos sapiens quisquam, qui possit iudicare inter fratres: sed frater cum fratre iudicio contendit et hoc apud infideles ? uides quia quod ille obtulit contra auctoritatem Apostoli sit. uos eligite utrum Auxentium an Paulum sequi debeamus magistrum.

28. Sed quid dicam de Apostolo, cum ipse Dominus clamet per prophetam: Audite me, populus meus. Qui scitis iudicium, quorum in corde lex mea est . Deus dicit: Audite me, populus  meus. Qui scitis iudicium; Auxentius dicit: Nescitis iudicium. uidetis quia iam Deum contemnit in uobis, qui sententiam celestis refutat oraculi? Audite me, inquit, populus meus, dicit Dominus. Non dicit: Audite, gentes. Non dicit: Audite, Iudei. Iam enim populus Dei qui fuerat, populus erroris est factus: et qui populus erroris erat, populus Dei esse cepit, quia in Christum credidit. Iste ergo populus iudicat, cuius in corde lex diuina est, non humana:  lex non atramento scripta, sed spiritu Dei uiui: non in charta exarata, sed in corde signata: lex gratie, non cruoris . Quis igitur uobis iniuriam facit, qui recusat uestram, an qui eligit audientiam?

29. Conclusus undique, ad uersutiam patrum suorum confugit. De imperatore uult inuidiam commouere, dicens iudicare debere adolescentem catechumenum, sacre lectionis ignarum, et in consistorio iudicare. Quasi uero superiore anno quando ad palatium sum petitus, cum presentibus primatibus ante consistorium tractaretur, cum imperator basilicam uellet eripere; ego tunc aule contemplatione regalis infractus sim, constantiam non tenuerim sacerdotis, aut imminuto iure discesserim? Nonne  meminerunt quod ubi me cognouit populus palatium petisse, ita irruit, ut uim eius [b 1Kb] ferre non possent; quando comiti militari cum expeditis ad fugandam multitudinem egresso obtulerunt omnes se neci pro fide Christi? Nonne tunc rogatus sum, ut populum [c 1Kb] multo sermone mulcerem? sponderem fidem, quod Basilicam Ecclesie nullus inuaderet? Et cum pro beneficio meum sit officium postulatum; tamen quod populus ad palatium uenisset, mihi inuidia commota est. In hanc igitur inuidiam me redire desiderant.

30. Reuocaui populum, et tamen inuidiam non euasi: quam quidem inuidiam ego temperandam 872 arbritor, non timendam. Quid enim timeamus pro Christi nomine? Nisi forte illud mouere me debet,  quod aiunt: Ergo non debet imperator unam basilicam accipere, ad quam procedat: et plus uult Ambrosius posse, quam imperator; ut imperatori prodeundi facultatem neget? Quod cum dicunt, apprehendere sermones nostros gestiunt, sicut Iudei qui Christum uersuto sermone tentabant dicentes: Magister, licet tributum dare Cesari, aut non ? Semperne de Cesare seruulis Dei inuidia commouetur? Et hoc ad calumniam sibi arcessit impietas, ut imperiale nomen obtendat? Et isti possunt dicere quod eorum non habeant sacrilegium, quorum imitantur magisterium?

31. Et tamen uidete quanto peiores [Ariani] sint, quam Iudei. Illi querebant utrum soluendum putaret Cesari ius tributi; isti, imperatori [d 1Kb] uolunt dare  ius Ecclesie. Sed ut perfidi suum sequuntur auctorem; ita et nos que nos Dominus et auctor noster docuit, respondeamus. Considerans enim iehsu dolum Iudeorum , dixit ad eos: Quid me tentatis? Ostendite mihi denarium. Et cum dedissent, dixit: Cuius imaginem habet et inscriptionem? Respondentes dixerunt: Cesaris. Et ait illis iehsu: Reddite que sunt Cesaris Cesari, et que sunt Dei, Deo. Ergo et ego dico illis, qui mihi obiiciunt;  Ostendite mihi denarium: iehsu Cesaris denarium uidit, et ait: Reddite Cesari, que Cesaris sunt, et que Dei sunt Deo. Numquid de Ecclesie Basilicis occupandis possunt denarium offerre Cesaris?

32. Sed in Ecclesia unam imaginem noui, hoc est, imaginem Dei inuisibilis, de qua dixit Deus: Faciamus hominem ad imaginem et similitudinem nostram ; illam imaginem, de qua scriptum est; quia Christus splendor glorie, et imago substantie eius . In ista imagine Patrem cerno, sicut dixit ipse Dominus iehsu: Qui me uidet, uidet et Patrem . Non enim hec imago a Patre est separata, que unitatem me docuit Trinitatis dicens: Ego et Pater unum sumus ; et infra: Omnia quecumque habet Pater, mea sunt  . Et de Spiritu sancto, dicens quia Spiritus Christi sit, et de Christo accepit, sicut scriptum est: Ille de meo accipiet, et annuntiabit uobis .

33. Quid igitur non humiliter responsum a nobis est? Si tributum petit, non negamus.

[a 1Kb] Agri Ecclesie soluunt tributum: si agros desiderat imperator, potestatem habet uindicandorum; nemo nostrum interuenit. Potest pauperibus collatio populi redundare: non faciant de agris inuidiam, tollant eos, si libitum est imperatori: non dono, sed non nego. Aurum querunt, possum dicere: Argentum et aurum non quero. Sed inuidiam faciunt, quia aurum erogatur. Nec ego hanc inuidiam perhorresco. Habeo [b 10Kb] erarios: erarii mei  pauperes Christi sunt, hunc noui congregare thesaurum. 873 Utinam hoc mihi semper crimen ascribant, quia aurum pauperibus erogatur! Quod si obiiciunt quod defensionem ab iis requiram, non nego, sed etiam ambio. Habeo defensionem, sed in orationibus pauperum. Ceci illi et claudi, debiles et senes robustis bellatoribus fortiores sunt. Denique munera pauperum Deum obligant; quia scriptum est: Qui largitur pauperi, Deo fenerat . Presidia bellatorum diuinam sepe gratiam non merentur.

34. Hymnorum quoque meorum carminibus deceptum populum ferunt. Plane nec hoc abnuo. Grande carmen istud est, quo nichil potentius. Quid enim potentius quam confessio Trinitatis, que quotidie totius populi ore celebratur? Certatim omnes student fidem  fateri, Patrem et Filium et Spiritum sanctum norunt uersibus predicare. Facti sunt igitur omnes magistri, qui uix poterant esse discipuli.

35. Quid igitur obaudientius potest esse, quam ut Christi sequamur exemplum, qui specie inuentus ut homo, humiliauit semetipsum factus obediens usque ad mortem ? Denique omnes per obedientiam liberauit: Sicut enim per inobedientiam unius hominis peccatores constituti sunt plurimi, ita et per unius obedientiam iusti constituentur multi . Si ergo ille obediens, accipiant obedientie magisterium, cui nos inheremus, dicentes iis qui nobis de imperatore inuidiam faciunt: Soluimus que sunt Cesaris Cesari, et que sunt Dei Deo . Tributum Cesaris est, non negatur : Ecclesia Dei est, Cesari utique non debet addici; quia ius Cesaris esse non potest Dei templum.

36. Quod cum honorificentia imperatoris dictum nemo potest negare. Quid enim honorificentius, quam ut imperator Ecclesie filius esse dicatur? Quod cum dicitur, sine peccato dicitur, cum gratia dicitur. [c 1Kb] Imperator Enim intra Ecclesiam, non supra Ecclesiam est; bonus enim imperator querit auxilium Ecclesie, non refutat. Hec ut humiliter dicimus, ita constanter exponimus. Sed incendia aliqui, gladium, [d 1Kb] deportationem minantur. Didicimus Christi seruuli non timere. Non timentibus numquam est grauis terror. Denique scriptum est: Sagitte infantium facte sunt plage eorum .

 874 37. Satis igitur propositis responsum uidetur. Nunc illos interrogo, quod Saluator interrogauit: Baptismum Ioannis de celo est, an ex hominibus ? Et non potuerunt respondere ei Iudei. Si baptismum Ioannis non soluerunt Iudei, Auxentius soluit baptismum Christi? Non enim istud ex hominibus est baptismum, sed de celo, quod detulit nobis consilii magni Angelus , ut iustificemur Deo. Cur igitur [e 1Kb] rebaptizandos Auxentius fideles populos putat, baptizatos in nomine Trinitatis; cum Apostolus dicat: Una fides, unum baptisma : et se hominum dicat aduersarium esse, non Christi; cum consilium Dei spernat, et condemnet baptismum, quod Christus nobis ad redimenda nostra peccata donauit .



[a 1Kb] EPISTOLA XXII.


Inuentione corporum Geruasii ac Protasii martyrum nuntiata, refert se ad populum illa dixisse: Celos esse martyres, sicut et apostolos: diem quoque fuisse illorum confessionem: eosdem a Domino humiliatos, ac deinde suscitatos de terra; idque eorum resurrectionem esse, cum tot miracula operati sint: gratias ob tantum presidium Deo egisse, illudque amplificasse ex gestis Elisei: tandem reliquiarum descriptionem, ac translationis consilium populari plausu excepta. Subiungit sequentis diei sermonem, quo, memorata Catholicorum letitia, inuidentiam Arianorum exagitauit, ostendens eos, dum euidenti miraculo fidem negant, Iudeorum similes esse, atque aliter credere, quam martyros crediderunt: dum  uero Trinitatem quam demones confitebantur, non agnoscerent, ipsis demoniis esse peiores.


[b 1Kb] Domine sorori uite atque oculis preferende frater.

1. Quia nichil sanctitatem tuam soleo eorum preterire, que hic te geruntur absente; scias etiam sanctos martyres a nobis repertos. Nam cum ego basilicam [c 3Kb] dedicassem, multi tamquam uno ore interpellare ceperunt dicentes: Sicut Romanam basilicam dedices. Respondi: Faciam, si martyrum reliquias inuenero. Statimque subiit ueluti cuiusdam [d 1Kb] ardor presagii.

2. Quid multa? Dominus gratiam dedit: formidantibus etiam clericis iussi eruderari terram eo loci, qui est ante cancellos sanctorum Felicis atque Naboris.  Inueni signa conuenientia: adhibitis etiam quibus  per nos manus imponenda foret, 875 sic sancti martyres eminere ceperunt; ut, adhuc nobis silentibus, arriperetur urna, et sterneretur prona ad locum sancti sepulcri. Inuenimus mire magnitudinis uiros duos, ut prisca etas ferebat. Ossa omnia integra, sanguinis plurimum. Ingens concursus populi per totum illud biduum. Quid multa? [e 1Kb] Condiuimus integra ad ordinem: transtulimus uespere iam incumbente ad basilicam Fauste: ibi uigilie tota nocte, manus impositio. Sequenti die transtulimus ea in basilicam, quam appellant [f 1Kb] Ambrosianam. Dum transferimus, cecus sanatus est. Talis mihi ad populum fuit sermo:

3. Cum tam effusam, tamque inauditam considerarem conuentus uestri celebritatem, et diuine gratie  munera, que in sanctis martyribus refulserunt, imparem me, fateor, huic muneri iudicabam; nec fieri posse, ut sermone absoluerem, quod uix possumus animo intendere, oculis comprehendere. Sed ubi sanctarum legi cepit series Scripturarum, largitus est Spiritus sanctus, qui [locutus] est in prophetis, quo dignum aliquid tanto cetu et exspectatione uestra, martyrumque sanctorum meritis proferamus.

4. Celi, inquit, enarrant gloriam Dei . Cum legitur hic psalmus, occurrit quod non tam elementa materialia, quam celestia merita dignum Deo preconium deferre uideantur. Hodierno tamen fortuita lectione patuit qui celi enarrant gloriam Dei. Aspicite ad dextram meam, aspicite ad sinistram  reliquias sacrosanctas: [g 1Kb] uidete celestis conuersationis  uiros, spectate animi sublimis tropea. Isti sunt celi, qui enarrant gloriam Dei: hec opera manuum eius que annuntiat firmamentum. Non enim eos secularis illecebra, sed diuini operis gratia, ad firmamentum sacratissime passionis euexit: multoque ante morum uirtutumque documentis annuntiauit in his martyrium, quod aduersus lubricum seculi huius stabiles permanserunt.

5. Celum erat Paulus, qui ait: Nostra conuersatio in celis est . Celi erant Iacobus et Ioannes: denique filii tonitrui nuncupantur ; et ideo quasi celum Ioannes uerbum apud Deum uidit . Ipse Dominus iehsu perpetui luminis erat celum, cum enarraret Dei gloriam, sed eam quam nemo ante conspexerat. Et  ideo dixit: Deum nemo uidit umquam, nisi unigenitus Filius, qui est in sinu Patris, ipse enarrauit . Opera quoque manuum Dei si queris, audi Iob dicentem: Spiritus diuinus, qui fecit me . Et ideo aduersus diaboli tentamenta firmatus, inoffense uestigium 876 constantie seruauit. Sed ueniamus ad reliqua.

6. Dies, inquit, diei eructat uerbum . Ecce ueri dies, quos nulla caligo noctis interpolat. Ecce ueri dies pleni luminis et fulgoris eterni, qui non perfunctorio sermone uerbum Dei, sed intimo corde eructarunt in confessione constantes, in martyrio perseuerantes.

7. Alius psalmus lectus dicit: Quis sicut Dominus Deus noster, qui in altis habitat, et humilia respicit  in celo et in terra ? Respexit sane humilia Deus, qui latentes sub ignobili cespite reliquias sanctorum martyrum sue Ecclesie reuelauit, quorum anima in celo, corpus in terra: Suscitans a terra inopem, et de stercore erigens pauperem ; quos uidetis ut eos cum principibus populi sui collocarit. Principes populi quos alios nisi sanctos martyres estimare debemus, quorum [a 1Kb] iam in numerum diu ante ignorati Protasius Geruasiusque preferuntur, qui sterilem martyribus Ecclesiam Mediolanensem, iam plurimorum matrem filiorum letari passionis proprie fecerint et titulis et exemplis?

8. Nec hoc abhorreat a uera fide: Dies diei eructat uerbum , anima anime, uita uite,  resurrectio resurrectioni. Et nox nocti indicat scientiam,  hoc est, caro carni, quorum passio ueram fidei scientiam omnibus indicauit. Bone noctes, noctes lucide, que habent stellas; Sicut enim stella a stella differt in claritate, ita et resurrectio mortuorum .

9. Non immerito autem plerique hanc martyrum resurrectionem appellant; [b 1Kb] uidero tamen utrum sibi, nobis certe martyres resurrexerint. Cognouistis, immo uidistis ipsi multos a demoniis purgatos: plurimos etiam, ubi uestem sanctorum manibus contigerunt, iis quibus laborabant, debilitatibus absolutos: reparata [c 1Kb] uetusti temporis miracula, quo se per aduentum Domini Iesu gratia terris maior infuderat, umbra quadam sanctorum corporum plerosque sanatos cernitis. [d 1Kb] Quanta oraria iactitantur!  quanta indumenta super reliquias sacratissimas et tactu ipso medicabilia reposcuntur! Gaudent omnes extrema linea contingere; et qui contigerit, saluus erit.

10. Gratias tibi, Domine Iesu, quod hoc tempore tales nobis sanctorum martyrum spiritus excitasti, [e 1Kb] quo Ecclesia tua presidia maiora desiderat. Cognoscant omnes quales ego propugnatores requiram, qui propugnare possint, impugnare non soleant. Hos ego acquisiui tibi, plebs sancta, qui prosint omnibus, nemini noceant. Tales ego ambio defensores, tales 877 [f 1Kb] milites habeo: hoc est, non seculi milites, sed milites Christi. Nullam de talibus inuidiam timeo, quorum quo maiora, eo tutiora patrocinia sunt. Horum etiam illis ipsis, qui mihi eos  inuident, opto presidia. ueniant ergo et uideant stipatores meos; talibus me armis ambiri non nego: Hi in curribus, et hi in equis: nos autem in nomine Domini Dei nostri magnificabimur .

11. Eliseum Scripture diuine series refert, cum ab exercitu Syrorum esset obsessus, dixisse timenti seruulo, ne timeret: quia plures, inquit, pro nobis sunt, quam contra nos ; et ut hoc probaret, petisse ut oculi Giezi aperirentur: quibus ille apertis, innumeros adesse uidit propheta exercitus Angelorum. Nos etsi eos uidere non possumus, sentimus tamen. Erant clausi isti oculi, quamdiu obruta sanctorum corpora delitescebant. Aperuit oculos nostros Dominus; uidimus auxilia, quibus sumus sepe defensi. Non uidebamus hec, sed habebamus  tamen. Itaque trepidantibus nobis quasi  dixerit Dominus: Aspicite quantos uobis martyres dederim: ita [a 1Kb] reseratis oculis gloriam Domini speculamur, que est martyrum passione preterita, et operatione presens. Euasimus, fratres, non mediocrem pudoris sarcinam: patronos habebamus, et nesciebamus. Inuenimus unum hoc, quo uideamur prestare maioribus. Sanctorum martyrum cognitionem, quam illi amiserunt, nos adepti sumus.

12. Eruuntur nobiles reliquie e sepulcro ignobili, ostenduntur celo [tropea.] [b 1Kb] Sanguine tumulus madet, apparent cruoris triumphalis note, inuiolate reliquie loco suo et ordine reperte, auulsum humeris caput. Nunc senes repetunt audisse se aliquando horum martyrum nomina, titulumque legisse. Perdiderat ciuitas suos martyres, que rapuit alienos.  Etsi hoc Dei munus est; tamen gratiam quam temporibus sacerdotii mei Dominus iehsu tribuit, negare non possum: et quia ipse martyr esse non mereor, hos uobis martyres [acquisiui.]

13. Succedant uictime triumphales [c 1Kb] in locum, ubi Christus hostia est. Sed ille super altare, qui pro omnibus passus est. Isti sub altari, qui illius redempti sunt passione. Hunc ego locum predestinaueram mihi; dignum est enim ut ibi 878 requiescat sacerdos, ubi offerre consueuit: sed cedo sacris uictimis dexteram portionem; locus iste martyribus debebatur. Condamus ergo reliquias sacrosanctas et [d 1Kb] dignis edibus inuehamus, totumque diem fida deuotione celebremus.

14. Acclamauit populus, ut in Dominicum differretur  diem martyrum depositio: sed tandem obtentum, ut sequenti fieret die. Sequenti die talis mihi ad populum iterum sermo fuit.

15. [e 1Kb] Hesterno tractaui uersiculum: Dies diei eructat uerbum , prout nostri captus tulit ingenii: hodie mihi non solum superiore tempore, sed presenti quoque prophetasse uidetur Scriptura diuina. Nam cum diebus ac noctibus continuatam  uideam sanctitatis uestre celebritatem, istos esse dies prophetici carminis oracula declararunt, hesternum atque hodiernum, de quibus opportunissime dicitur: Dies diei eructat uerbum; et istas noctes, de quibus aptissime disputatur, quia nox nocti indicat scientiam. Quid enim aliud hoc biduo, nisi uerbum Dei intimo eructastis affectu, et scientiam uos habere fidei probauistis?

16. Cui tamen celebritati uestre, qui solent, inuident. Et quia celebritatem uestram inuidis animis [f 1Kb] ferre non possunt, causam celebritatis oderunt: atque in tantum amentie prodeunt, ut negent martyrum merita, quorum opera etiam demones confitentur. Sed hoc non mirum; siquidem tanta est incredulorum perfidia, ut tolerabilior sit diaboli  plerumque confessio. Dicebat enim diabolus: Iesu, Fili Dei uiui, quid uenisti ante tempus torquere nos ? Et cum hec audirent Iudei; ipsi tamen Dei Filium denegabant. Et nunc audistis clamantes demones, et confitentes martyribus quod penas ferre non possint, et dicentes: Quid uenistis, [g 1Kb] ut nos tam grauiter torqueatis? Et Ariani dicunt: Non sunt isti martyres, nec torquere diabolum possunt, nec aliquem liberare; cum tormenta demonum ipsorum [h 1Kb] uoce probentur, et beneficia martyrum remediis sanatorum, et absolutorum indiciis declarentur.

17. Negant cecum illuminatum, sed ille non negat se sanatum. Ille dicit: uideo, qui non uidebam. Ille dicit: Cecus esse desiui; et probat facto. Isti  beneficium negant, qui factum negare non possunt. [i 2Kb] Notus homo est, publicis 879 cum ualeret mancipatus obsequiis, Seuerus nomine, lanius ministerio. Deposuerat officium, postquam inciderat impedimentum. uocat ad testimonium homines, quorum ante sustentabatur obsequiis: eos indices sue uisitationis arcessit, quos habebat testes et arbitros cecitatis. Clamat quia ut contigit fimbriam de ueste  martyrum, qua sacre reliquie uestiuntur, redditum sibi lumen sit.

18. Nonne simile istud est, atque illud quod in Euangelio legimus? Unius enim potentiam laudamus auctoris: nec interest utrum opus sit, an munus; cum et muneretur in opere, et operetur in munere. Quod enim aliis faciendum donauerit, hoc in aliorum opere nomen eius operatur. Legimus ergo in Euangelio Iudeos, cum uiderent in illo ceco sanitatis remedium, requisisse parentum testimonium. Interrogabant: Quomodo uidet filius uester? Cum ille diceret: Cecus cum essem, modo uideo . He et iste dicit: Cecus fui, et modo uideo: Interrogate alios, si mihi non creditis; interrogate extraneos, ne astipulari mihi parentes putetis. Detestabilior  istorum quam Iudeorum pertinacia. Illi cum dubitarent, uel parentes interrogabant: isti occulte interrogant, palam negant; iam non operi increduli, sed auctori.

19 et 20. Sed quero quid non credant, utrum a martyribus possint aliqui uisitari? Hoc est Christo non credere: ipse enim dixit: Et maiora his facietis . An ab istis martyribus, quorum merita iam dudum uigent, corpora dudum reperta sunt? Quero hic utrum mihi, an sanctis martyribus inuideant? Si mihi, numquid a me alique uirtutes fiunt? numquid meo opere, meo nomine? Cur igitur mihi inuident, quod meum non est? Si martyribus , ostendunt alterius fidei fuisse  martyres, quam ipsi credunt. Neque enim aliter eorum operibus inuiderent; nisi fidem in his fuisse eam, quam isti non habent, iudicarent. Fidem illam maiorum traditione firmatam, quam demones ipsi negare non possunt; sed Ariani negant.

21. Audiuimus hodie dicentes eos, quibus manus imponebatur, neminem posse [a 1Kb] esse saluum, nisi qui in Patrem et Filium et Spiritum sanctum credidisset: illum mortuum, illum funereum, qui Spiritum sanctum negaret, qui Trinitatis omnipotentem uirtutem non crederet. Confitetur hoc diabolus, sed Ariani nolunt fateri. Dicit diabolus: Sic torqueatur, 880 quemadmodum ipse a martyribus torquebatur, qui Spiritus sancti deitatem negaret.

22. Non accipio a diabolo testimonium, sed confessionem.  Inuitus dixit diabolus, sed exactus et tortus.  Quod nequitia supprimit, extorquet [b 1Kb] iniuria. Cedit diabolus plagis, et adhuc cedere nesciunt Ariani. Quanta perpessi sunt, et quemadmodum Pharao, malis suis indurantur? Dicebat diabolus, ut scriptum legimus: Scio te quis sis, tu es Filius Dei uiui . Dicebant Iudei: Nescimus quis sit . Dicebant hodie et superiore die uel nocte demones: Scimus quia martyres estis. Et Ariani dicunt: Nescimus, nolumus intelligere, nolumus credere. Dicunt demones martyribus: uenistis perdere nos; Ariani dicunt: Non sunt demonum uera tormenta, sec ficta et composita ludibria. Audiui multa componi, hoc nemo umquam fingere potuit, [c 1Kb] ut demonem se esse simularet. Quid illud, quod ita exagitari eos uidemus, quibus manus imponitur?  Ubi hic locus fraudi est? ubi suspicio simulandi?

23. Sed non ego ad suffragium martyrum usurpo uocem demoniorum. Beneficiis suis sacra passio comprobetur. Habet iudices, sed purgatos: habet testes, sed absolutos. Melior uox est, quam sanitas loquitur eorum, qui debiles aduenerunt: melior uox est, quam sanguis emittit; habet enim sanguis uocem canoram, que de terris ad celum peruenit. Legistis dicente Deo: Sanguis fratris tui clamat ad me . Et hic sanguis clamat coloris indicio: sanguis clamat operationis preconio: sanguis clamat passionis triumpho. [d 1Kb] Satisfactum est petitioni uestre, ut condendas hesterno in hodiernum diem differremus reliquias.



[e 1Kb] EPISTOLA XXIII.

 Definiendi paschalem diem difficultate ac simul necessitate propositis, licitam esse dierum obseruationem, dum superstitio absit, probat, suumque consilium aperit. Ad hoc quenam consideranda, quoue pacto obseruanda Lex? Post que diem passionis ac diem resurrectionis distinguendos esse ubi demonstrauit, difficultatesque diluit exemplo temporum superiorum; ad litteram nos non teneri declarat: et confirmata tota disputatione, uirtutes celebrande pasche necessarias perstringit.


Dominis fratribus dilectissimis episcopis per Aemiliam constitutis Ambrosius episcopus.

1. Non mediocris esse sapientie diem celebritatis definire paschalis et Scriptura diuina nos instruit,  et traditio maiorum: qui conuenientes [f 2Kb] ad synodum  Nicenam, inter 881 illa fidei ut uera, ita admiranda decreta, etiam super celebritate memorata, congregatis peritissimis calculandi, decem et nouem annorum collegere rationem, et quasi quemdam constituere circulum, ex quo exemplum in annos reliquos gigneretur. Hunc circulum enneadecaterida nuncuparunt, sequentes illud, quod non debeamus uana quadam opinione super celebritate huiusmodi fluctuare: sed uera ratione comperta, ita omnium concurrat affectio, [a 1Kb] ut una nocte ubique sacrificium [b 1Kb] pro resurrectione Domini deferatur.

2. Domini fratres dilectissimi, eo usque a uero nos deuiare non conuenit, nec uago ingenio discrepare, ut quedam necessitas celebritatis huius omnibus sit imposita christianis; quando quidem ipse  Dominus eum elegit diem, quo Pascha celebraret, qui cum obseruantie uere ratione concurrit. Scriptum est enim: uenit autem dies, in qua necesse erat Pascha immolari, et misit Petrum et Ioannem, dicens: Euntes parate nobis pascha ut manducemus. At illi dixerunt; Ubi uis paremus? Et dixit ad illos: Ecce intreuntibus uobis in ciuitatem, occurret homo amphoram aque portans: sequimini eum in domum, in quam intrat, et dicetis patrifamilias: Dicit tibi magister: Ubi est diuersorium, ubi pascha cum discipulis manducem? Ipse uobis ostenet in superioribus locum magnum: ibi parate .

3. Aduertimus igitur quod non ad terrena descendere, sed in superioribus locum magnum stratum  querere debeamus, ut Domini pascha celebremus. Abluere etiam sensus nostros quadam spiritali aqua fontis eterni, et deuote celebritatis tenere mensuram, nec opinione uulgari dies quosdam explorare lunares, cum apostolus dicat: Dies obseruatis, et menses, et tempora, et annos; timeo ne sine causa laborauerim in uobis ; nam incipit esse contrarium.

4. Sed aliud est obseruare gentilitio more, ut qua luna quid adoriendum sit iudices, ut puta [c 1Kb] quintam esse fugiendam, nichilque ea inchoandum: uarios quoque cursus lune obeundis negotiis commendare,  uel cauere quosdam dies, quemadmodum plerique [d 1Kb] posteros dies uel Aegyptiacos declinare consuerunt. Aliud uero est obseruantiam religiose mentis intendere in eum diem, de quo scriptum est: Hic est dies, quem fecit Dominus . Nam etsi scriptum sit quod pascha Domini quartodecimo die mensis primi celebrari debeat, et uere quartamdecimam lunam ad celebrandam Dominice seriem passionis inquirere debeamus, tamen 882 ex hoc possumus intelligere, quod ad huiusmodi solemnitatem uel Ecclesie perfectio, uel clare fidei plenitudo queratur, sicut dixit propheta, cum loqueretur de Filio Dei, quia sedes eius sicut sol in conspectu meo, et sicut luna perfecta, in eternum manebit .

5. Inde est quod et ipse Dominus, cum opera in  terris miranda fecisset, quasi iam fundata humanarum mentium fide, tempus passionis esse memorauit dicens: Pater, uenit hora, clarifica Filium tuum; ut Filius tuus clarificet te . Hanc enim celebrande passionis claritudinem quesitam alibi docet dicens: Ite, dicite illi uulpi: Ecce eiicio demonia hodie, et cras sanitates perficio, [e 1Kb] et sequenti consummor die . His utique consummatur iehsu, qui incipiunt esse perfecti, ut plenitudinem diuinitatis et redemptionis eius fide sua credant.

6. Ergo et diem et horam exquirimus, ut Scriptura nos instruit. Propheta etiam Dauid dicit: Tempus faciendi, Domine , petens accipere sensum ad cognoscenda Domini testimonia.  Et Ecclesiastes quoque ait: Omni rei tempus . Ieremias clamat: Turtur et hirundo, agri passeres agnouerunt tempora introitus sui . Quid autem euidentius, quam de passione Domini dictum uideri potest: Agnouit bos possessorem suum, et asinus presepe domini sui ? Agnoscamus ergo hoc presepe Domini, in quo alimur, pascimur et reficimur.

7. Hoc igitur tempus precipue scire debemus, quo per uniuersum orbem consona sacre noctis fundatur oratio; quia et tempore commendantur preces, sicut scriptum est: Tempore accepto exaudiui te, et  in die salutis adiuui te . Hoc est tempus de quo apostolus dixit: Ecce nunc tempus acceptabile, ecce nunc dies salutis .

8. Unde necesse fuit, quia etiam post Aegyptiorum supputationes, et Alexandrine Ecclesie definitiones, [a 4Kb] episcopi quoque Romane Ecclesie, per litteras plerique meam adhuc exspectant sententiam, quid existimem scribere de die Pasche. Nam licet futuri diei Pasche inciderit questio, tamen etiam in reliquum quid tenendum uideatur, aperimus; si qua questio talis incurrerit.

9. Duo autem sunt obseruanda in solemnitate Pasche, quartadecima luna, et primus mensis, qui dicitur nouorum. Itaque ne a ueteri Testamento uideamur discedere, ipsum de Pasche celebrande die  capitulum recenseamus. Monet Moyses populum, dicens custodiendum mensem nouorum, eum primum esse mensem 883 predicans; ait enim: Hic mensis uobis principium mensium, primus erit in mensibus anni: et facies Pascha Domino Deo tuo quartadecima die mensis primi .

10. Lex nempe per Moysen data est: gratia autem et ueritas per Iesum Christum facta est . Ipse ergo [b 1Kb] qui Legem locutus est, postea ueniens per uirginem nouissimis temporibus, plenitudinem Legis consummauit; quia uenit non legem soluere, sed implere ; et celebrauit pascha hebdomade, in qua fuit quartadecima luna quinta feria. Denique ipsa die, sicut superiora docent, pascha cum discipulis manducauit: sequenti autem die, hoc est, sexta feria, crucifixus est, luna quintadecima. Sabbato  quoque magno illo sextadecima fuit: ac per hoc septima decima luna ressurexit a mortuis.

11. Unde hec lex pasche nobis seruanda est, ut non quartamdecimam obseruemus in die resurrectionis, sed in die magis passionis, aut certe aliis proximis superioribus diebus; quia resurrectionis celebritas die Dominica celebratur: Dominica autem ieiunare non possumus; quia [c 1Kb] Manicheos etiam ob istius diei ieiunia iure damnamus. Hoc est enim in resurrectionem  Christi non credere, si legem quis ieiunii die resurrectionis indicat; cum Lex dicat pascha edendum cum amaritudine , hoc est, cum dolore, quod tanto sacrilegio hominum auctor salutis sit interemptus: die autem dominica exsultandum Propheta docet, dicens: Hic est dies, quem fecit Dominus; exsultemus et letemur in eo .

12. Ergo non solum passionis diem, sed etiam resurrectionis obseruari oportet a nobis; ut habeamus et amaritudinis et letitie diem: illo ieiunemus, isto reficiamur. Unde si inciderit, sicut futurum est proxime, [d 1Kb] quartadecima luna mensis primi die Dominica; quia neque Dominica ieiunare debemus, neque tertiadecima luna die sabbati incidente ieiunium soluere, quod maxime die passionis est exhibendum:  in alteram hebdomadam celebritas pasche est differenda. Siquidem sequitur quintadecima luna, qua passus est Christus, et erit secunda feria: tertia quoque feria erit sextadecima luna, qua Domini caro in sepulcro quieuit; cum quarta etiam feria septimadecima luna futura sit, qua Dominus resurrexit.

13. Cum igitur triduum illud sacrum in hebdomadam proxime incurrat ultimam, intra quod triduum et passus est, et quieuit, et resurrexit, de quo triduo ait: Soluite hoc templum, 884 et in triduo excitabo illud ; quid nobis potest molestiam dubitationis afferre? Nam si ea res scrupulum mouet, quia quartadecima luna non celebramus ipsum diem uel passionis, uel resurrectionis; ipse Dominus non quartadecima luna passus est, sed quintadecima, et septimadecima resurrexit. [e 1Kb] Quod si mouet,  quia quartamdecimam lunam transeuntes, que die Dominica incidit, hoc est, quartodecimo kalendas Maii, sequenti Dominica instaurandam celebritatem suademus, auctoritas exstat huiusmodi.

14. Nam temporibus paulo superioribus, cum incidisset quartadecima luna mensis primi in Dominicam diem, sequenti altera Dominica celebrata solemnitas est. [f 1Kb] Octogesimo autem et nono anno ex die imperii Diocletiani, cum quartadecima luna  esset nono kalendas aprilis, nos celebrauimus pascha pridie kalendas Aprilis. Alexandrini quoque et Aegyptii, ut ipsi scripserunt, cum incidisset quartadecima luna, [a 1Kb] uigesimo et octauo die Phamenoth mensis, celebrauerunt pascha quinta die Pharmuthi mensis, que est pridie kalendas aprilis, ac sic conuenere nobiscum. Rursus nonagesimo et tertio anno a die imperii Diocletiani, cum incidisset quartadecima luna in quartumdecimum diem Pharmuthi mensis, que est quinto idus aprilis, que erat Dominica die, celebratum est Pascha Dominica Pharmuthi uigesimo et primo die, qui fuit secundum nos [b 1Kb] sextodecimo kalendas maii. Unde cum et ratio sit et exemplum, nichil super hoc mouere nos debet.

15. Nunc illud est, quod enodandum uidetur, quia  plerique putant secundo mense nos celebraturos pascha, cum scriptum sit: Custodi primum mensem nouorum ; quod non potest incidere, ut preter mensem nouorum pascha celebrent, nisi qui quartamdecimam lunam ita obseruant secundum litteram, ut non alio nisi ipso celebrent die. Denique futurum Iudei duodecimo, non primo mense celebraturi sunt pascha, hoc est, [c 1Kb] decimo tertio kalendas aprilis, secundum nos: secundum Aegyptios autem uigesimo quarto die Phamenoth mensis, qui est non primus mensis, [d 1Kb] sed duodecimus; primus  enim mensis apud Aegyptios dicitur Pharmuthi, et incipit sexto kalendas aprilis, et finitur septimo kalendas maii. Ergo secundum Aegyptios primo mense celebraturi sumus Dominicam pasche, hoc est, septimo kalendas maii, qui est dies trigesimus Pharmuthi mensis.

885 16. Nec absurdum arbitror, ut inde obseruandi mensis trahamus exemplum, ubi primum pascha celebratum est. Unde et maiores nostri in tractatu concilii Niceni [e 1Kb] eumdem Enneade cateridem, si quis diligenter intendat, statuendum putarunt, et ipsum mensem nouorum recte custodierunt; quia in Aegypto hoc primo mense noua secantur frumenta: hic autem mensis et primus est secundum Aegyptiorum prouentus, et primus secundum Legem,  et octauus secundum consuetudinem nostram: [f 2Kb] indictio enim Septembri mense incipit. Octauo igitur mense kalende Aprilis sunt: incipit autem mensis non secundum uulgarem usum, sed secundum consuetudinem peritorum ab equinoxio, qui dies est duodecimo kalendas Aprilis, et finitur undecimo kalendas Maii. Inde maxime intra hos triginta et unum dies [g 1Kb] sepe celebrati pasche dies.

17. Sed cum [h 5Kb] ante sexennium celebrauerimus pasche Dominicam undecimo kalendas Maii, hoc est, trigesimo die mensis, secundum nostram scilicet  calculationem, moueri non debemus, si et proxime trigesimo die Pharmuthi mensis celebraturi sumus pasche Dominicam. uerum si quis mensem secundum inde existimat, quia post triduum completi mensis, qui compleri uidetur undecimo kalendas Maii, pasche Dominica erit; illud consideret, quia quartadecima luna, que queritur, quartodecimo kalendas Maii erit, hoc est, intra prescriptum mensis numerum. Lex autem diem passionis exigit intra primum mensem nouorum debere celebrari.

18. Satisfactum est igitur secundum plenitudinem lune, cui ad complendum mensem supersunt tres alii dies. Non ergo in alterum mensem recidit, quando intra eumdem mensem, qui primus est, pascha celebrabitur. Ad litteram autem nos teneri  non oportere, licet consuetudo celebrandi pascha ipsa nos instruat; tamen et Apostolus docet, qui ait: Pascha nostrum immolatus est Christus . Sed et proposita lectio docet litteram non sequendam; sic enim habes: Et facies pascha Domino Deo tuo quartodecimo 886 die mensis primi . Diem pro luna dicit; unde peritissimi quoque secundum Legem lunari cursu computant mensem: et ideo cum a pluribus nonis lune cursus incipiat, hoc est, dies primus, [a 1Kb] uides nonas Maii adhuc ad mensem primum nouorum computari posse. Ergo et iuxta Legis sententiam primus hic mensis est. Denique lunam uocant Greci, unde Grece dicunt menses; et naturalis usus nationum exterarum lunam pro diebus appellat.

 19. Alium autem diem passionis, alium resurrectionis celebrandum ueteris quoque Testamenti series ostendit; sic enim habes: Agnus sine macula, mundus, consummatus, anniculus, masculus erit uobis, ab ouibus et hedis sumetis, et erit uobis in obseruatione usque in quartamdecimam mensis huius, et occidetis illum [b 1Kb] tota multitudo Synagoge filiorum Isrel ad uesperum, et sument de sanguine eius, et ponent super duos postes, et super limen ostii domus, in qua manducabunt eum inter semetipsos: manducabunt carnem hanc noctu igni assatam; et infra: Et edetis illum cum sollicitudine; pascha est enim Domini et pertransibo in terram Aegyptiorum in nocte illa, et percutiam omne primitiuum in Aegypto ab homine usque ad pecus,  et in omni terra Aegypti faciam uindictam, ego Dominus. Et erit uobis sanguis in signo in domibus,  in quibus eritis ibi; et uidebo sanguinem, et protegam uos, [c 1Kb] et non erit in uobis plaga exterminii. Et conteram terram Aegypti, et erit dies hic uobis memorabilis et solemnis, et diem festum agetis eum Domino in progenies uestras, legitimum sempiternum, diem festum agetis illum .

20. Aduertimus et passionis diem descriptum in ieiunio, quia ad uesperum occidendus est agnus; licet ultimum tempus pro uespere possimus accipere secundum Ioannem, qui ait: Pueri, nouissima hora est . Sed et iuxta mysterium uespere diei constat occisum, quando tenebre statim facte sunt: et ieiunium deferendum eo die uerum est, quia ita edetis illum cum sollicitudine; ieiunantibus enim sollicitudo adheret. Resurrectionis autem die  exsultatio refectionis est atque letitie, quo die uidetur exisse populus ex Aegypto, primitiuis Aegyptiorum 887 necatis. Quod posteriora euidentius docent, in quibus ait Scriptura, quia postquam fecerunt Iudei pascha, sicut precepit Moyses, factum est circa mediam noctem, et Dominus percussit omne primitiuum in terra Aegypti, a primitiuo Pharaonis. Et uocauit Pharao Moysen et Aaron nocte, et dixit illis: Surgite et exite de populo meo, [d 1Kb] et uos et filii uestri: ite et seruite Domino Deo uestro . Et urgebant Aegyptii populum, festinantes quam celerrime expellere. Denique sic profecti sunt Isrelite, ut non occurreret sibi azyma fermentare; eiecerunt enim eos Aegyptii, et non potuerunt sustinere, [e 44Kb] quem apparatum sibi fecerant in uiam.

 21. Reseratum est igitur diem resurrectionis obseruandum post diem passionis, qui dies resurrectionis non quartadecima luna debet esse, sed postea, ut uetus loquitur Testamentum; [f 1Kb] quia dies resurrectionis, is cum egrediens populus de Aegypto, in mari et in nube baptizatus, ut Apostolus dicit , mortem uicit, panem spiritalem accipiens, et potum de petra hauriens spiritalem: nec passionem Domini die Dominica posse celebrari: et si quartadecima luna in Dominicam inciderit, adiungendam hebdomadam alteram, sicut et septuagesimo sexto anno ex die imperii Diocletiani factum est. Nam tunc [g 1Kb] uigesimo octauo die Pharmuthi mensis, qui est nono kalendas Maii, Dominicam pasche celebrauimus sine ulla dubitatione  maiorum. Simul etiam lune cursus et ratio suffragatur, quoniam uigesima prima luna proximum  pascha celebrandum est; nam usque ad uigesimam primam lunam consueuit extendi.

22. Ergo cum tot ueritatis indicia concurrant, iuxta maiorum exempla festum publice salutis leti exsultantesque celebremus, postes nostros ubi est ostium uerbi, quod sibi Apostolus optat aperiri, [a 1Kb] fide passionis Dominice colorantes . De hoc ostio dicit etiam Dauid: Pone, Domine, custodiam ori meo, et ostium circuitus labiis meis ; ut nichil aliud nisi sanguinem Christi loquamur, quo mortem uicimus, quo redempti sumus. Flagret in nobis odor Christi. Ipsum audiamus, in illum et mentis et corporis oculos dirigamus, opera eius mirantes, beneficia predicantes: super limen ostii nostri sacre redemptionis confessio resplendeat.  Sumamus feruenti spiritu [b 1Kb] sacramentum in azymis sinceritatis et ueritatis, pia doctrina gloriam Patris [c 1Kb] et Filii, et Spiritus maiestatem indiuiduam concinentes.



888 [d 1Kb] EPISTOLA XXIu.

Exposito cur legationis sue rationem reddat, quomodo in consistorium ingredi coactus, Maximi osculum recusauerit; et accusationes quibus hic ab eo se deceptum, et a Bautone immissos imperio barbaros criminabatur, in ipsum retorserit, narrat. Tum ubi retulit, qua libertate ualentiniani clementiam eius crudelitati opposuerit, utque Gratiani corpus redderetur, institerit, nec non post exprobratam tyranno uallionis cedem fuerit eiectus, suam non tam de periculo suo, quam de Hygini exsilio sollicitudinem subdit.


AMBROSIUS uALENTINIANO IMPERATORI.


23. Etsi superioris legationis mee fides ita approbata sit tibi, ut ratio eius a me non queratur, satis enim claruit eo ipso quod aliquot dies retentus sum intra Gallias, [e 1Kb] me uolentia Maximo non recepisse, neque iis adstipulatum, que ad uoluntatem eius magis, quam ad pacem propenderent: denique non commisisses secundam legationem, nisi primam probasses. Sed quia regredienti mihi decernendi secum imposuit necessitatem, ideo hac epistola expositionem legationis mee insinuandam putaui; ne cuiusquam  sermo [f 1Kb] ueris prius uana intexeret, quam reditus meus integra, et sincere ueritatis expressa signaculo manifestaret.

2. Cum peruenissem Treuiros, postridie processi ad palatium. Egressus est ad me uir [g 1Kb] Gallicanus, prepositus cubiculi, eunuchus regius. Poposci adeundi copiam, quesiuit num rescriptum haberem clementie tue. Respondi habere. Retulit non posse me, nisi in consistorio uideri. Dixi non esse hunc morem sacerdotalem, certe esse aliqua de quibus serio [h 1Kb] deberem cum suo principe confabulari. Quid plura? Consuluit eum, sed eadem referenda credidit; ut liqueret etiam priora ex illius arbitrio deprompta. Dixi tamen alienum id quidem a nostro munere, sed me recepto officio non defuturum;  gratam mihi esse humilitatem in tuo presertim, et quod uerum est, fraterne pietatis negotio.

3. Ubi sedit in consistorio, ingressus sum, assurrexit ut osculum daret. Ego [i 1Kb] inter consistorianos steti. Hortari ceperunt alii, ut ascenderem: uocare ille. Respondi ego: Quid oscularis eum, quem non agnoueris? Si enim me agnouisses, non hoc loco uideres. Commotus es, inquit, episcope. Non, inquam, iniuria, [i 1Kb] sed uerecundia, quod alieno consisto loco. Et prima, inquit, legatione ingressus es consistorium. Nec illud, inquam, mei erroris fuit: uocantis, 889 non ingredientis uitium est. Cur, inquit, ingressus es? Quia, inquam, tunc ut inferiori pacem petebam, nunc ut equali. Cuius, inquit, beneficio equali? Respondi: Omnipotentis Dei, qui  ualentiniano regnum, quod dederat, reseruauit.

4. Ad postremum erupit dicens: Quoniam me lusistis tu et ille [k 1Kb] Bauto, qui sibi regnum sub specie pueri uindicare uoluit, qui etiam barbaros mihi immisit: quasi ego non habeam, quos possim adducere; cum mihi tot millia barbarorum militent, et annonas a me accipiant. Quod si ego tunc temporis quando uenisti, non fuissem retentus, quis mihi obstitisset et uirtuti mee?

5. Ad hec ego leniter: Non opus est, inquam, ut commouearis, cum causa nulla sit commotionis: sed  patienter audias, que referantur istis. Propterea et ego ueni, quia prima legatione, dum mihi credis, per me deceptum te esse asserebas. Gloriosum mihi est et hoc pro salute pupilli imperatoris. Quos enim episcopi magis, quam pupillos debemus tueri? Scriptum est enim: Iudicate pupillo, et iustificate uiduam, et eripite iniuriam accipientem ; et alibi: Iudices uiduarum, et patres orphanorum .

6. Tamen non exprobrabo beneficium meum ualentiniano. Ut uerum eloquar, ubi ego tuis legionibus obstiti, queminus influeres in Italiam? Quibus rupibus? qua acie? quibus numeris? An uero corpore meo clausi tibi Alpes? [a 1Kb] Utinam hoc meum esset! obiectionem non timerem, non uererer criminationes  tuas. Quibus promissis lusi te, ut paci acquiesceres? Nonne intra Gallias iuxta urbem Moguntiacum comes [b 1Kb] uictor occurrit mihi, quem direxisti, ut pacem rogaret? In quo ergo te fefellit ualentinianus, qui prius pacem a te rogatus est, quam postularet? In quo te fefellit Bauto, qui deuotionem imperatori exhibuit suo? An quia principem suum non prodidit?

7. In quo ego te circumscripsi? Qui ubi primum ueni, cum diceres quod ualentinianus ad te quasi filius ad patrem uenire deberet; responderim non esse equum, ut aspero hiemis tempore puer cum matre uidua penetraret Alpes: sine matre autem tanto itineri dubiis rebus committeretur? De pace [c 1Kb] nobis legationem commissam, non de aduentu eius  promissionem: spondere nos id non potuisse certum est, quod mandatum non erat: me certe nichil spopondisse, adeo ut diceres: Exspectemus quid uictor responsi referat. Illum autem liquet, me retento, peruenisse Mediolanum; negatumque ei, 890 quod postulabat. De pace tantum conspirare studia, non de aduentu imperatoris, quem moueri non oporteret. Presens eram, ubi uictor rediit. Quomodo ergo reuocaui ualentinianum? Legati iterum missi ad Gallias, qui eius aduentum negarent, apud ualentiam Gallorum me repererunt: milites utriusque partis, qui custodirent iuga montium, offendi reuertens. Quos ego tuos reuocaui exercitus? quas de Italia reflexi aquilas? quos immisit barbaros Bauto comes?

 8. Et quid mirum si hoc Bauto fecisset, Transrhenanus  genere; cum tu miniteris imperio Romano barbarorum auxilia, et turmas translimitanas, quibus commeatus [d 1Kb] prouincialium tributa soluebant? uide autem quid intersit inter tuas minitationes, et ualentiniani augusti pueri mansuetudinem. Tu flagitabas quod barbarorum stipatus agminibus Italie te infunderes: ualentinianus [e 1Kb] Hunnos atque Alanos appropinquantes Gallie per Alemannie terras reflexit. Quid habet inuidie, si Bauto barbaros cum barbaris fecit decernere? Quoniam dum tu militem Romanum occupas, dum is aduersum se utrinque pretendit, in medio Romani imperii sinu [f 1Kb] Iuthungi populabantur Rhetias; et ideo aduersus Iuthungum Hunnus accitus est. Idem tamen quia de finitimo proterebat Alemanniam, [g 1Kb] et iam de uicinia mali urgebat Gallias;  coactus est triumphos suos deserere, ne tu timeres. Confer utriusque factum. Tu fecisti incursari Rhetias, ualentinianus suo tibi auro pacem redemit.

9. Aspice illum quoque, qui tibi ad dexteram assistit, quem ualentinianus, cum posset suum dolorem ulcisci, honoratum ad te redire fecit. Tenebat eum in suis terris, atque in ipso nuntio necis fraterne frenauit impetus: nec tibi uicem etsi non parilis dignitatis, eiusdem tamen necessitudinis retulit. Confer ergo, te iudice, utriusque factum. Ille tibi [h 1Kb] fratrem tuum uiuentem remisit, tu illi uel mortuum redde. Quid illi reliquias germani abnegas, qui tibi aduersum se auxilia non negauit?

10. Sed uereris ne exuuiarum reditu renouetur  militibus dolor; hoc enim allegas. Quem uiuentem deseruerunt, eum defendent peremptum? Quid eum mortuum times, quem occidisti, cum posses seruare? Hostem, inquis, meum peremi. Non ille tuus hostis, sed tu illius. Ille iam non sentit [i 1Kb] defensionem, tu causam considera. Si quis aduersum te hodie imperium in his partibus usurpandum putet, quero utrum te hostem illius dicas, an illum tibi? 891 Nisi fallor, usurpator bellum infert, imperator ius suum tuetur. Ergo quem non debueras occidere, eius reliquias negas? Habeat ualentinianus imperator uel fratris exuuias pacis tue obsides. Et quomodo allegabas quod eum non mandaueris occidi, quem prohibes sepeliri? Poterit igitur credi quod ei non inuideris uitam, cui etiam sepulturam inuides?

 11. Sed ad me reuertar. Audio te queri quod se  ad Theodosium imperatorem potius contulerint, qui sunt cum ualentiniano imperatore. Quid igitur futurum sperabas, cum tu refugientes eos ad penam posceres, captos necares: Theodosius autem muneribus ditaret, donaret honoribus? Quos, inquit, occidi? Respondi ei, [a 1Kb] uallionem. At quem uirum? qualem bellatorem? Heccine fuit iusta causa exitii, quod imperatori suo fidem seruauit? Non ego, inquit, eum iussi occidi. Respondi: Hoc audiuimus, quod occidi iussus sit. Sed, inquit, si ipse sibi uim non intulisset, iusseram eum deduci Cabillonum, et ibi uiuum exuri. Respondi: Ergo propterea et illud creditum est, quod eum occideris. Quis autem sibi parcendum putaret, cum occisus sit bellator strenuus, miles fidelis, comes utilis? Ita tum discessi, ut se  tractaturum diceret.

12. Postea cum uideret me [b 1Kb] abstinere ab episcopis, qui communicabant ei, uel qui aliquos, deuios licet a fide, ad necem petebant; commotus eis iussit me sine mora regredi. Ego uero libenter, etsi me plerique [c 1Kb] insidias euasurum non crederent, ingressus sum iter, hoc solo dolore percitus, quod Hyginum episcopum senem in exsilium duci comperi, cui nichil iam nisi extremus superesset spiritus. Cum de eo conuenirem comites eius, ne sine ueste, sine [d 1Kb] plumario paterentur extrudi senem, extrusus ipse sum.

13. Hec est expositio legationis mee. uale, Imperator; et esto tutior aduersus hominem pacis inuolucro bellum tegentem.



892 [e 1Kb] EPISTOLA XXu.

 STUDIO num sibi in reos sententiam ferre liceret, consulenti respondet ipsi quidem usum gladii esse permissum, ut tamen utatur clementia, expedire. Quam in rem Christi adulteram mulierem absoluentis exemplum promit; et cur communio iudicibus capitalibus neganda non sit, explicat.


[f 1Kb] AMBROSIUS STUDIO.


1. Recognosco pure affectum mentis, et fidei studium, et Domini nostri Iesu Christi timorem. De quo etiam ego uererer responsum referre: constrictus altero, quod est commissum uobis propter custodiam legum; altero autem propter misericordiam et gratiam, nisi de hoc Apostolicam haberes auctoritatem: Quia non sine causa gladium portat, qui iudicat ; Dei enim uindex est in eos, qui male agunt.

2. Quod tamen etsi cognitum tibi foret, non otiose  sciscitandum putasti. Nam sunt, [g 1Kb] extra Ecclesiam tamen, qui eos in communionem non uocent sacramentorum celestium, qui in aliquos capitalem sententiam ferendam estimauerunt. Plerique etiam sponte se abstinent: et laudantur quidem, nec ipsi eos possumus non predicare: qui auctoritatem Apostoli eatenus obseruamus, ut iis communionem non audeamus negare.

3. uides igitur quid auctoritas tribuat, [h 1Kb] quid suadeat misericordia. Excusationem habebis, si feceris: laudem, si non feceris. Sed si non potueris facere; [i 1Kb] nec tamen nocentes atterere squalore carceris, sed absoluere, plus quasi sacerdos probabo. Potest enim fieri ut causa cognita, recipiatur ad sententiam reus, qui postea aut indulgentiam sibi petat, aut certe  sine graui seueritate, quod quidam ait, habitet in carcere. Scio tamen plerosque gentilium gloriari solitos,  [a 18Kb] quod incruentam de administratione prouinciali securim reuexerint. Si hoc gentiles, quid christiani facere debent?

4. Ad omnia tamen accipe responsum Saluatoris . Nam cum adulteram reperissent Iudei, obtulerunt eam Saluatori, captantes ut si absolueret eam, 893 uideretur Legem soluere, qui dixerat: Non ueni Legem soluere, sed adimplere : si damnaret, uideretur aduersus finem uenisse propositi sui. Hoc igitur preuidens Dominus iehsu, inclinato capite, scribebat in terra. Quid scribebat, nisi illud propheticum: Terra, terra, scribe hos uiros abdicatos ; quod de Iechonia descriptum est in Hieremia propheta?

5. Cum Iudei interpellant, in terra scribuntur nomina  Iudeorum: cum adeunt christiani, non scribuntur in terra fidelium nomina, sed in celo. In terra autem scribuntur abdicati a patre proprio, qui patrem tentant, et contumelias irrogant auctori salutis. Cum interpellant Iudei, inclinat caput iehsu; et quia non habet ubi reclinet caput suum, iterum erigit, quasi dicturus sententiam, et ait: Qui sine peccato est, prior lapidet eam . Et iterum inclinato capite, scribebat in terra.

6. Audientes illi exire ceperunt singuli, incipientes a senioribus : uel quod ipsi plura haberent crimina, qui diu uixerant: uel quia priores uim intellexerunt sententie, quasi prudentiores, et ceperunt sua magis peccata deflere, qui alieni criminis  uenerant accusatores.

7. Recedentibus ergo illis, remansit solus iehsu, et eleuans caput ad mulierem, ait: Ubi sunt, qui te accusabant? [b 1Kb] Nemo te lapidauit? Et illa respondit: Nemo. Dicit ei iehsu: Nec ego te damnabo. uade, et uide amodo ne pecces . Non damnat, quasi redemptio; corrigit, quasi uita: quasi fons, abluit. Et quia quando se inclinat iehsu, ideo inclinat, ut iacentes eleuet; ideo ait remissio peccatorum: Nec ego te damnabo.

8. Habes quod sequaris; potest enim fieri, ut ille criminosus possit habere spem correctionis: si sine baptismo est, ut possit accipere remissionem: si  baptizatus, [c 1Kb] ut penitentiam gerat, et corpus suum pro Christo offerat. Quante sunt ad salutem uie!

9. Et ideo maiores maluerunt indulgentiores esse circa iudices; ut dum gladius eorum timetur, reprimeretur scelerum furor, et non incitaretur: quod si negaretur communio, uideretur criminosorum uindicata pena. Maluerunt igitur priores nostri, ut in uoluntate magis abstinentis, quam in necessitate sit legis. uale, et nos dilige; quia nos quoque te diligimus.



894 EPISTOLA XXuI.

Argumento superioris epistole repetito, ad Iudeos adulteram Christo sistentes redit, quibus episcopos reorum mortem prosequentes comparat. Hinc locum  ubi oblata fuit mulier, exponens, de remissione peccatorum multa disputat. Postremo singulas eiusdem historie partes ex Euangelio recenset atque enucleat.


AMBROSIUS [d 1Kb] IRENAEO.

1. Etsi iam superiore epistola hanc, quam proposuisti, questiunculam absoluerim; tamen aliquid plenius requirenti tibi, ut filio, afferre atque exsculpere non supersederim.

2. Ac semper quidem decantata questio, et celebris absolutio fuit mulieris eius, que in libro Euangelii , quod secundum Ioannem scribitur, adulterii rea oblata est Christo. Id enim Iudeorum [e 1Kb] commentata est tergiuersatio; ut si contra Legem absolueretur, contra Legem prolata Domini  Iesu sententia teneretur: si autem damnata esset ex Lege, uacare Christi uideretur gratia.

3. Sed uehementior facta est, posteaquam episcopi reos criminum grauissimorum in publicis iudiciis [f 1Kb] accusare, alii et urgere usque ad gladium supremamque mortem, alii accusationes huiusmodi et cruentos sacerdotum triumphos probare ceperunt. Quid enim aliud isti dicunt, quam dicebant Iudei reos criminum legibus esse publicis puniendos; et ideo accusari eos etiam a sacerdotibus in publicis iudiciis oportuisse, quos asserunt secundum leges oportuisse puniri? Eadem causa est, sed numerus  minor, hoc est, non dispar iudicii questio, [a 1Kb] sed pene dispar inuidia. Unam Christus puniri ex Lege non passus est, isti minorem numerum asserunt esse punitum.

4. At quo loci hoc iudicat Christus? [b 1Kb] Nam plerumque secundum qualitates locorum in quibus docebat famulos suos, disputationes suas formare dignatus est, ut in porticu Salomonis, hoc est, sapientis, deambulans loquebatur: Ego et Pater unum sumus ; ut in templo Dei dicebat: Mea doctrina non est mea, sed eius qui me misit . Hoc quoque iudicium in templo positus exercet, sicut scriptum est in posterioribus; sic enim habes: Hec uerba locutus est iehsu in gazophylacio, docens in templo; et nemo apprehendit eum .  Quid est gazophylacium? Collatio fidelium, sumptus pauperum, requies egenorum, iuxta quod sedens Christus, ut habes secundum Lucam, duo era mulieris uidue diuitum muneribus censuit preferenda , diuino uidelicet testimonio preferens opime premiis largitatis [c 1Kb] sedule liberalitatis affectum.

895 5. Qui tale habebat iudicium, uideamus quid ipse iuxta gazophylacium positus conferebat; non enim otiose uiduam pretulit duo era mittentem. Pretiosa ista paupertas est fidei opulenta mysterio. Ista sunt duo era que Samaritanus ille Euangelicus ad eius curanda uulnera, qui incidit in latrones, stabulario dereliquit . Ergo et ista specie uidua, in typo Ecclesie, hoc gazophylacio  sacro conferendum putauit, quo pauperum sanarentur uulnera, peregrinorum ieiunia sedarentur.

6. Unde et nunc quid Christus conferat, spiritaliter te oportet expendere; diuidebat enim populis argentum igne examinatum eloquiorum celestium, et imaginis regie pecuniam populorum annumerabat affectibus . Nemo plus misit, quam qui totum donauit. Satiabat esurientes, replebat inopes, illuminabat cecos, redimebat captiuos, paralyticos erigebat, mortuos resuscitabat, et quod est amplius, conferebat absolutiones reorum, peccata donabat. Hec sunt duo era, que misit Ecclesia [d 1Kb] posteaquam accepit a Christo. Quid enim sunt duo era, nisi pretium noui et ueteris Testamenti?  Pretium Scripture fides nostra est; nam quod legitur, pro intelligentis estimatur arbitrio. Remissio igitur peccatorum utriusque pretium Testamenti est, [e 1Kb] que per agnum in typo annuntiata est, in ueritate completa per Christum.

7. Ideo habes neque septem dierum purgationem sine trium dierum esse purgatione . Septem dierum purgatio secundum Legem , que in specie presentis sabbati spiritale sabbatum annuntiauit: trium dierum purgatio secundum gratiam, que Euangelii testificatione signatur ; quia tertio die Dominus resurrexit. Ubi pena prescribitur, debet esse penitentia peccatorum: ubi remissio donatur, gratia est. Precedit penitentia, sequitur gratia. Neque penitentia ergo sine gratia, neque gratia sine penitentia; debet enim penitentia prius damnare peccatum, ut gratia possit abolere. Ideo typum Legis accipiens Ioannes baptizauit in penitentiam, Christus ad gratiam .

8. [f 1Kb] Septimus ergo dies Legis mysterium signat, octauus resurrectionis, sicut habes in Ecclesiaste:  Da partem illis septem, et illis octo . Nam et in propheta Osee legisti dictum ad eum: Conduc tibi fornicariam quindecim denariis ; eo quod gemino ere ueteris et noui Testamenti, hoc est, integro fidei pretio, mulier illa uago quodam et meretricio gentium conuenarum comitatu fulta conducitur.

9. Et conduxi, inquit, eam gomor hordei, et semigomor, et neuel uini . Per hordeum significat quia imperfectos uocaret ad fidem, ut perfectos redderet: per gomor intelligitur plena mensura, per semigomor semiplena mensura. Plena mensura in Euangelio est, semiplena in Lege, cuius plenitudo nouum est Testamentum. Siquidem ipse Dominus ait: Non ueni Legem soluere, sed implere  .

10. Nec otiose quindecim anabathmorum 896 psalmos Dauidicos legimus, et quindecim gradibus ascendisse solem, cum Ezechias iustus rex uite huius acciperet commeatum . Significabatur enim esse uenturus sol iustitie, , qui gradus quindecim ueteris et noui Testamenti illuminaturus esset presentie sue lumine, quibus nostra fides ad uitam ascendit eternam. Unde et hoc quod hodie in Apostolo lectum est , mysticum reor; eo quod quindecim diebus apud Petrum manserit: uidetur enim mihi quod apostolis sanctis Scripture diuine interpretationem sermone secum uario conferentibus pleni luminis refulserit claritudo, ignorantie umbra  decesserit. Sed iam ueniamus ad mulieris huius adultere absolutionem.

11. Oblata erat a Scribis et Phariseis Domino Iesu adulterii rea . et hac oblata fraude, ut si eam absolueret, Legem soluere uideretur: sin uero damnaret, propositum sui mutaret aduentus; quia peccata omnium remissurus aduenit. Denique  supra ait: Ego non iudico quemquam . Offerentes ergo eam, dixerunt: Hanc mulierem inuenimus publice mechantem. Scriptum est enim in lege Moysis omnem mecham lapidari. Tu uero quid dicis de ea ?

12. Que cum dicerent, iehsu inclinato capite, digito scribebat in terra. Et cum exspectarent, ut audirent eum, erigens caput dixit: Qui sine peccato est, prior lapidet eam. Quid tam diuinum, quam ista sententia; ut is peccata puniat, qui exsors ipse peccati sit? Quomodo enim feras alieni ultorem, et proprii criminis defensorem? Nonne se magis ipse condemnat, qui in alio damnat, quod ipse committit?

13. Hoc autem dixit, et scribebat in terra. Quid?  Utique dicens: Festucam, que in oculo est fratris tui, uides: trabem autem, que in oculo tuo est, non uides . Libido enim uelut festuca est, cito accenditur, propere consumitur: sacrilegium [a 1Kb] perfidie, quo Iudei negabant proprie salutis auctorem, sceleris magnitudinem personabat.

14. [b 1Kb] Scribebat autem in terra digito, quo Legem scripserat . Peccatores in terra scribuntur, iusti in celo, sicut habes dictum ad discipulos: Gaudete quia nomina uestra scripta sunt in celis . Secundo autem scripsit, ut gemino Testamento Iudeos scias esse damnatos .

15. Audientes autem hoc uerbum, exierunt foras unus post unum, incipientes a senioribus, et sedebant  cogitantes de se . Et remansit solus iehsu, et mulier in medio stans. Bene ait quod exierunt foras, qui nolebant esse cum Christo. Foris littera est, intus mysteria. Sequebantur enim diuinarum lectionum quedam uelut arborum folia, non fructum; qui uiuebant in umbra Legis, et solem iustitie uidere non poterant.

16. Denique discedentibus illis, remansit solus iehsu, et mulier in medio stans. Donaturus peccatum, solus remanet iehsu, sicut ipse ait: Ecce uenit hora, et iam uenit, ut dispergamini unusquisque in sua, et me solum relinquatis ; 897 non enim legatus, neque nuntius, sed ipse Dominus saluum fecit populum suum . Solus remanet; quia non potest hoc cuiquam hominum  cum Christo esse commune, ut peccata condonet. Solius hoc munus est Christi, qui tulit peccatum mundi . Meruit et mulier absolui, que recedentibus Iudeis, remansit sola cum Iesu.

17. Eleuans autem caput iehsu dixit mulieri: Ubi sunt, qui te accusabant? Nemo te lapidauit? Et  illa respondit: Nemo, Domine. Et ait ad illam iehsu: Nec ego te damnabo; uade, et amodo uide ne pecces . uide, lector, diuina mysteria, et clementiam Christi. Cum accusatur mulier, caput Christus inclinat: eleuat autem, ubi deficit accusator; ita nullum damnari uult, absolui omnes.

18. Breuiter autem omnes hereticorum interimit questiones, dicendo: Nemo [c 1Kb] te lapidauit? qui dicunt Christum diem nescire iudicii, uel qui ait: Sedere autem ad dexteram meam uel ad sinistram, non est meum dare uobis ; ecce et hic ait: Nemo te lapidauit? Quomodo utique interrogat, quod uidebat? Sed interrogat nobis, ut cognosceremus non esse lapidatam. Est etiam humani affectus hec consuetudo, ut interrogemus sepissime,  quod uidemus. Et ideo mulier respondit: Nemo, Domine; hoc est dicere: Quis potest lapidare, quam ipse non damnas? Quis potest alium sub tali sententie conditione punire?

19. Cui respondit Dominus: Nec ego te damnabo. Aduerte quomodo propriam sententiam temperauit; ut Iudei de absolutione mulieris calumniari nichil possent, sed in se magis calumniam retorquerent, si queri uellent: dimittitur enim mulier, non absoluitur: quia deerat accusator, [d 1Kb] non quia innocentia probabatur. Quid ergo quererentur, qui priores a persecutione criminis et ab exsecutione supplicii destiterunt?

20. Addidit autem deuie: uade, et amodo uide ne pecces. Emendauit ream, non crimen absoluit.  Etenim seueriore sententia culpa damnatur, si unusquisque crimen suum oderit, et in se incipiat condemnare delictum. Etenim cum reus occiditur, persona magis, quam culpa punitur: ubi uero culpa deponitur, absolutio persone est pena peccati. Quid est ergo: uade, et amodo uide ne pecces? hoc est: Ex quo te Christus redemit, [e 1Kb] corrigat gratia, quam pena non emendaret, sed plecteret. uale, fili, et nos dilige, ut filius; quia nos te, ut parentes, diligimus.



898 [f 1Kb] EPISTOLA XXuII.

Aegyptiorum abominationes IRENAEUM docet pecora esse: hinc intelligi pietatem atque uirtutem improbis displicere; ac proinde uiros bonos contrariis instare studiis oportere. Hoc illustratur exemplo uxorum  Iacob ad fugiendum patrem sequendumque coniugem consensum prebentium: qua in allegoria quidnam prestare conueniat accedentes ad Ecclesiam declaratur.


AMBROSIUS [g 1Kb] IRENAEO salutem.

1. Moueri te significasti mihi, eo quod legeris:  [a 1Kb] Abominanda apud Aegyptios immolemus Deo . Sed habuisti quo istud solueres; quia in Genesi scriptum est quod Aegyptii pastorem pecorum abominabantur , non utique propter hominem, sed propter pecora. Illi enim aratro terram inuertebant: Abraham autem, et Iacob, et postea Moyses et Dauid [b 1Kb] pastores fuerunt, regalem quamdam in hoc munere disciplinam induentes.

2. Oderant ergo Aegyptii [c 29Kb] immolata sacrificia, id est, perfecta studia uirtutum, et plena discipline. Quod ergo uitiosi oderunt, hoc apud bonos sincerum ac pium est. Opus uirtutis detestatur [d 32Kb] luxuriosus, helluo refugit. Aegyptium itaque corpus, quod illecebras diligit, auersatur anime uirtutes,  abominatur imperium, refugit uirtutum disciplinas, et omnia opera, que huiusmodi sunt.

3. Que ergo Aegyptius refugit, Aegyptius ille et non homo, hec tu amplectere, qui habes humanitatis scientiam. Illa autem declina, que illi sequuntur atque eligunt; quoniam duo sibi ista congruere non possunt, prudentia et insipientia. Itaque sicut iis que in quodam censu imprudentie atque intemperantie sunt, abdicat se prudentia, abdicat continentia: ita eorum exsors omnis insipiens est atque incontinens, que in bonis atque in hereditate sapientis uiri sunt et continentis.

4. Denique sancte ille tali coniugio Lia et Rachel, una laboriosa, altera aspiratio fortis, refugientes non generis necessitudinem, sed morum  discrepantiam; cum uiri exerciti Iacob sermone edocte essent, quod uellet discedere, ut Laban et filiorum eius inuidiam declinaret atque ignauiam, responderunt: Numquid est nobis portio aut hereditas in domo patris nostri? Nonne sicut aliene estimamur ei? uendidit enim nos, et deuorauit pretium nostrum . Ecce primum, quia ignauus et inuidus laboriosam et discipline tenacem alienat a se ac defugit, seseque 899 cupit separare; quoniam eas oneri esse cernit sibi, putat se lucrum fecisse, quod alienauit eas, et hoc esse suum pretium iudicat, eumque fructum uoluptatis sue.

5. Nunc audiamus quomodo que habet uirtus, non  habeat ignauia; aiunt enim: Omnes diuitie et gloria, quam tulit Deus patri nostro, nobis erit, et filiis nostris . Merito, Deo arbitro, dicunt esse sublata, quia ipse est auctor bonorum, cuius gratia ignaui exuuntur; quia decorem hereditatis diuine capere improbi atque infirmi non queunt: [e 1Kb] succedit autem intentus, et spiritum in se fortis habens. Quis autem fortis nisi solus Deus, qui omnia cercet et regit?

6. His ergo debetur hereditas Dei. Unde et Esaias dicit: Est hereditas [f 1Kb] credentibus in Domino . Et pulchre ait: Est hereditas; ipsa enim sola hereditas est, alia non est. Neque enim cecus thesaurus hereditas est, neque caduca omnia hereditatis habent commodum: sola est illa hereditas, in quibus est portio Deus. [g 1Kb] Unde sanctus Domini dicit:  Portio mea Dominus ; et alibi: Heres factus sum testimoniorum tuorum . uides que possideat iustus, mandata Dei, oracula eius, precepta eius. In his diues est, in his pascitur, in his delectatur, quasi in omnibus diuitiis.

7. Hec ergo possidentes Lia et Rachel, opes patrias non requirebant, in quibus erat pecunia adultera, irrationabilis species, et spiritalis expers uigoris. Denique quasi diuites et libere non eum diuitem, sed egentem arbitrabantur. Omnis enim bonarum et liberalium consors disciplinarum [h 1Kb] neminem insipientium diuitem putat, sed inopem atque egenum, abiectum quoque; etsi regalibus diuitiis affluat, et superbus auro suam iactet potentiam.

8. Fugienda est igitur talium societas, etiamsi qua  generis copulentur necessitudine: noxie sunt enim conuersationes cum insipientibus, et inficiunt sobriam mentem ac decolorant; quia sicut adherens sancto sanctus eris, ita cum peruerso [i 1Kb] peruersus eris . Frequenter enim accidit, ut quis contra propositum suum intemperantem audiens, cum uelit ipse continentie disciplinam tenere, fuco insipientie coloretur, meritoque contrarie sibi sunt et repugnantes disciplina atque insolentia.

9. Unde cum uir exercitatus earum sententiam quereret, uocem emittunt probate iam diuturno exercitio uirtutis: Numquid est nobis portio aut hereditas in domo patris nostri ? id est,  consulis nos utrum uelimus ab eo recedere? [a 1Kb] Quasi uero non cognoueris quod nullam habeamus cupiditatem eius societatis, neque nos [b 1Kb] dulcis pluribus secularium diuitiarum cupiditas teneat, aut luxurie letitia? Hec sunt que nos misera, ac nobis aliena duximus: hec sunt 900 que plena inopie atque egestatis arbitramur.

10. Adiiciunt etiam causam secessionis, quia ueram gloriam, et boni thesauri copias amisit Laban, [c 1Kb] in quibus nascimur. uigor datus est mentis, et bona moneta imaginis Dei et similitudinis; quia spiritalis moneta. Amisit, quia splendida magis seculi elegit, quam uera et utilia uite sue: quorum decor expertem diuinorum bonorum preterit; quoniam ille que putat pulchra, in iis se fallit ipsum et decipit.  Unde audi eius uerba, et iudica.

11. Secutus sanctum Iacob et filias suas; ne forte apud eas suorum uitiorum reperiret aliquid, et reuocandi ad se haberet auctoritatem, coarguens iustum, cum ratione esset redargutus, et nichil respondere ac referre posset, quo eum deberet tenere: Si annuntiasses, inquit, mihi, [d 1Kb] emisissem te . In quo prodidit quid iustus fugerit, ne eum prosequeretur, ne deduceret, ne tali comitatu stipatus procederet. Primum quod multorum dominorum mancipio se subiicere non debuit; ut ab eo tamquam seruulus dimitteretur. Deinde quia uir exercitio intentus, et querens ueram uiam ad uirtutem persequi, non hominem deductorem, sed oracula quesiuit celestia. Que me, inquit, hinc preceperunt abire, et nunc comitantur  uiantem.

12. Sed quomodo me dimisisses? An cum letitia tua, que plena est mestitudinis, cum tympanis scilicet atque organis [e 22Kb] immoderata modulantibus, et sonis tibiarum suauibus insuauia resultantibus, sonis dissonis, crepitibus discrepantibus, uocibus mutis, cymbalis animam ferientibus? His me delectari posse credidisti? his reuocari? Hec sunt que ego fugi: nec uereor uerborum tuorum inuidiam. Fugi, ne me talia sequerentur, ne quid de tuis accipiens abirem.

13. Non enim talibus deductoribus ad Ecclesiam Christi peruenitur, ad quam tendebat Iacob; ut eo deduceret populorum copias, inueheret nationum diuitias, posteritatem infunderet, fugiens umbras inanium rerum, preferens insensibilibus simulacris uirtutum  spirantem decorem, plausibilibus preponens  seria. uides enim quemadmodum conuiuia gentiles adornent, festa annuntient: sed ea piis mentibus infestiora sunt; quia iis plerique decipiuntur, dulcibus capiuntur epulis, capiuntur saltantium choris: dum ieiunia nostra fugiunt, dum ea sibi aspera putant, dum corpori noxia et molesta arbitrantur.

14. An opinatus es quia aurum tuum desiderarem? Sed non habes aurum igne examinatum, quo iusti probantur . An quia argentum cuperem? Sed non habes argentum, [f 1Kb] qui non habes splendorem alloquii celestis. Sed fortasse speraui quod adiiceres mihi ad obsequium seruulos tuos? 901 Ego uero liberos quero, fugio seruos peccati. Sed forte comites itineris, et duces uiarum necessarii fuerunt? Utinam sequi possent! ego illis monstrarem  Domini uias. Sed qui Deum nescitis, uias eius quomodo nouistis? uias eius ingrediuntur electi Domino: non quicumque intrant eas, sed tamen nemo excluditur.

15. Sequatur qui paratus est, ingrediatur uiam que ducit ad Mesopotamiam; ut qui eam petit, per aquas transeat, aquas Tigris atque Euphrate, fortitudinis atque iustitie, per lacrymas penitentie, baptismum gratie. [g 1Kb] In ea est uia exercitus Dei; omnes enim qui sunt in Ecclesia, Deo militant. In ea est grex ille insignis diuersarum uirtutum, quem Iacob sibi elegit; omnis enim sine signo anima, indocta et inerudita est, disciplinarum nescia: que autem insignita, eadem diues operum, et gratiarum opima.

16. Ad eam qui uenit, iratum fratrem reconciliet  prius. Ad eam qui uenit, Sichimam pretiosam illam et actuosam inhabitet uirtutum officinam, ubi lese castitatis grauis est ultio. Ad eam qui uenit, luctetur cum Deo; ut ad imitationem eius se exerceat, ad humilitatem Christi et passiones eius congrediatur. Tollat crucem suam, et Christum sequatur, . Denique bonus congressor non emulatur, non inflatur; immo etiam benedicit congredientem sibi tali munere.

17. Sequamur ergo sanctum Iacob, et uias eius; ut perueniamus ad eas passiones, ad eas congressiones, [h 1Kb] perueniamus ad humerum, perueniamus ad patientiam matrem fidelium, et ad patrem Isaac, id est iucunditatis capacem, letitie redundantem. Ubi iam patientia, ibi letitia; quia post tribulationes patientia,  patientia autem probationem operatur, in qua est  spes, de qua non confundimur; quoniam qui non fuerit confusus crucem Christi, nec Christus confundetur in eo . uale, fili, et non erubescas patrem interrogare, qui non erubescis in passionibus Christi gloriari.



902 [a 1Kb] EPISTOLA XXuIII.

Pythagoricum adagium, communem uiam esse declinandam, petitum fuisse ex sacris paginis, indeque colligi a plebeia uita abhorrere debere sacerdotalem. Hinc Ambrosius Ireneum ut populares opiniones et cupiditates fugiat, ingrediatur Domini portas et uiam arctam, atque ducentem ad superiora, calcet, excitat.


AMBROSIUS IRENAEO salutem.

1. Pythagoricum mandatum [b 39Kb] in aliquorum scriptis predicari inuenimus, quod ille discipulos suos  communem atque usitatam populo prohibuerit ingredi uiam. Sed hoc unde assumpserit, non est incognitum. Nam cum [c 1Kb] ex populo Iudeorum, ut plerique arbitrantur, genus duxerit, ex eius disciplina deriuauit etiam magisterii precepta: meritoque magnus apud philosophos habitus; [d 1Kb] equalem, ut aiunt, uix reperit. Legerat itaque in Exodo Moysi diuino preceptum esse oraculo: Solue calceamentum pedum tuorum  Id etiam preceptum Iesu Naue , uidelicet ut detrite et popularis uie deponerent puluerem, qui uiam Domini ambulare desiderarent. Legerat preceptum eidem Moysi, ut montem cum sacerdotibus ascenderet, populus autem seorsum staret . Separauit igitur sacerdotes a populo, et postea ipsum  Moysen intra nubem introire precepit.

2. uides diuisiones? Nihil in sacerdotibus plebeium requiri, nichil populare, nichil commune cum studio atque usu et moribus incondite multitudinis? Sobriam a turbis grauitatem, seriam uitam, singulare pondus dignitas sibi uindicat sacerdotalis. Quomodo enim potest obseruari a populo, qui nichil habet secretum a populo, dispar a multitudine? Quid enim in te miretur, si sua in te recognoscat, si nichil in te  aspiciat, quod ultra se inueniat, si que in se erubescit, in te quem reuerendum arbitratur, offendat?

3. Supergrediamur igitur plebeias opiniones, et strata quedam gregalis conuersationis, ac detrite uie orbitas declinemus, ac uulgaris semite solum, quam currit ille, cuius uita leuior cursore, de quo dicitur: [e 1Kb] Transiuit, et non uidit . Sed queramus nobis uiam inaccessam sermonibus insolentium, inuiam operibus imperitorum, quam nullus maculosus deterat, maculosus scilicet ignauie sue sordibus, [f 1Kb] et fumo iniquitatis oblitus, tenebrisque et parietinis quibusdam anime ruinosus, qui nullam uirtutis 903 suauitatem gustauerit, aut [g 1Kb] certe limis eam spectandam magis quam directo affectu, et aperto sinu mentis suscipiendam arbitratus sit: et  ueram non intuens gratiam, tamquam in nocte positus, non credit in die uiuentibus; quia de numero Themanorum et Sabeorum est deficientium et auertentium se a ueritate de quibus dicit Iob: uidete uias Themanorum, et semitas Sabeorum; quia confusionem incident, qui in ciuitatibus et diuitiis spem habent. Ita et uos insurrexistis in me sine misericordia; unde uiso uulnere meo, timete .

4. Has igitur deuias semitas declinantium, et illum deficientium puluerem, qui propter suam appetentiam ceciderunt sepe in deserto, derelinquamus. Conuertamur autem, et sequamur sapientie uiam, quam non calcauerunt filii glorificantium se et iactantium,  quam [h 1Kb] interitio ignorat, mors nescit; quia Deus direxit eam: Abyssus dixit: Non est in me: mare dixit: Non est mecum . Sed si queris uiam sapientie et discipline, colere Deum, atque ei subditum esse sapientia est: abstinere autem a peccatis disciplina est.

5. Quid igitur nobis cum istius seculi uia, in qua est tentatio, immo ipsa uita hominis tentatio est, et exilior quam sermo fabularum, habitare in luteis domibus,  dies et noctes in lucris ponere, et de lucris semper cogitare, et sicut mercenarios diurnam mercedem querere, atque, ut cicadas aiunt, aura quadam pasci cupiditatum? uere sicut cicadas, quia de die in diem uiuunt, [a 1Kb] questu rumpuntur suo. Quid enim aliud sunt homines nullius ponderis, nullius discipline, nisi ut uideantur sicut cicade, ad mortem nati diurnam, strepentes magis quam loquentes? Qui sub ardore feruentium cupiditatum se mulceant cantu sibi noxio, statimque occidant, nullum fructum ferentes, nichil habentes gratie. Horum igitur uie noxie tortuoseque serpentium, qui uenenato lapsu corporis sese trahunt, atque [b 1Kb] in spiram nequitie sese colligunt, et erigere non queunt ad celestia

6. Ingrediamur autem portas Domini, portas iustitie; quas iustus qui fuerit ingressus, confitetur Domino  . Sed hec paucorum ingressio, unde Dominus ait, quia angusta porta, et arcta est uia, que ducit ad uitam; et pauci sunt, qui inueniunt eam . Lata autem porta et spatiosa uia, qua multi gradiuntur, ad mortem dirigit, et uiatores suos eo ducit.

904 7. Sit ergo uia nostra angustior, uirus exuberantior, trames pressior, fides sublimior, callis arctior, uigor mentis exundans, semite recte; quia inflexibilia sunt uirtutum uestigia. Unde Salomon: O qui dereliquerunt semitas rectas !

8. Sit gressus ad superiora; quia melius est ascendere. Denique, sicut lectum est hodie: ue iis, qui descendunt in Aegyptum ! Non utique  transire in Aegyptum criminosum est: sed transire in mores Aegyptiorum, transire in eorum [c 1Kb] perfidie seuitatem, et luxurie deformitatem. Qui eo transit, descendit: qui descendit, cadit. Declinemus itaque Aegyptium hominem, et non Deum. uitiis enim suis etiam ipse rex Aegyptiorum in potestatem est datus, cuius comparatione Moyses Deus estimatus est, imperans regnis, subiiciens sibi potestates. Unde ei dictum legimus: Faciam te in Deum regi Pharaoni . uale, et nos, ut facis, quasi filius dilige.



[d 1Kb] EPISTOLA XXIX.

Pulchritudinem summi boni querendam suadet, fore ut  illa recreetur oculus noster, atque anima nutriatur spondens; eo quod hic anime cibus sit, cuius cognitionem sanctis Deus reuelat, quemque Dauid cupide indagauit. Hoc bonum diligenter tenendum esse; quando idem ipsum sit, quod annuntiauerunt. Euangeliste, scilicet Christum. Hoc bonum qui cum desiderio hauserit, eum ad mysteriorum scientiam peruenturum, et iam neglecturum que sunt corporis, ad quod Apostolus nos adhortatur. Eleuandam igitur animam ab affectibus, ut feratur ad bonum illud, in quo fons uite est, et quo nonnisi uirtute perducimur. uerum perseuerantiam ad id opus esse et constantiam.


AMBROSIUS IRENAEO salutem.

1. Inter legendum, cum paululum requieuissem animo,  [e 1Kb] quia lucubratione destiteram, uersiculum illum cepi mecum uoluere, [f 1Kb] quo uesperi in uigiliis usi fueramus: [g 1Kb] . . Et uere nichilh speciosius illo summo bono, cuius etiam predicatio speciosa est nimis, et maxime perseuerantis sermonis processus, et quedam apostolice predicationis uestigia. Sed illa qui possunt? Quibus donauit Deus, non solum ut Christum annuntiarent, sed etiam pro illo paterentur.

2. Nos quantum possumus, intendamus illo animum, et in illo simus, illud animo teneamus, quod est pulchrum, decorum, bonum, ut fiat illuminatione eius et fulgore speciosa anima nostra, et mens dilucida. Nam si oculi nostri cum aliqua obducuntur caligine,  pascuntur agrorum uiriditate et specie nemoris, uel collis 905 herbosi omnem inequalitatem egrescentis obtutus repellunt, et quadam salubri specie pupille ipse atque orbes colorari uidentur; quanto magis hic mentis oculus cum illud summum intuetur bonum, et in eo uersatur, atque eo pascitur, splendescit atque enitet, ut fiat illud quod scriptum est: Tamquam adipe et pinguedine repleatur anima mea ! Denique qui scienter agnoscit animas gregis sui, curam adhibet herbis campestribus, ut sint ei pascua plurima; herbis enim suauioribus et agni pinguiores fiunt, et succus lactis  salubrior. Quibus pascuis usi sunt diuites illi, qui manducauerunt et adorauerunt ; sunt enim bona fidei pascua in quibus collocatur sanctus Dei.

3. Est ergo et fenum, quo aluntur greges ouium, qui emittunt uellera sapientie, et dant amictum prudentie. Et fortasse hoc est fenum montanum, in quod uerba descendunt prophete: sicut nix super fenum ; et quod diligenter colligit sapiens, ut sint ei oues ad uestitum, spiritalis utique uelaminis . Habet ergo cibum suum et amictum anima, que illi summo bono adheret, quod est diuinum: quod apostolus Petrus suadet querendum; ut per eius cognitionis acquisitionem diuine simus consortes nature .

 4. Huius cognitionem aperit sanctis suis Deus bonus, et donat hoc de thesauro suo bono, sicut testificatur lex sacra dicens: Quia iurauit Dominus [a 1Kb] patribus tuis dare tibi et aperire thesaurum suum bonum : de quo thesauro celesti dat pluuiam terre sue, benedicere omnia opera manuum tuarum. Hec est pluuia eloquium Legis, quod irrorat animam illam fecundam et fertilem bonorum operum; ut habeat humorem gratie .

5. Huius boni cognitionem querebat Dauid sicut ipse significat, dicens: Unam petiui a Domino, hanc requiram, ut inhabitem in domo Domini omnes dies uite mee, et uideam delectationes Domini, et considerem templum eius . Denique hoc esse summum bonum subtexuit statim in eodem psalmo:  Credo uidere bona Domini in terra uiuentium . Hic enim queritur, illic facie ad faciem plene uidebitur. Hoc bonum in domo Dei est, in illo secreto eius ac recessu. Unde iterum ait: Replebimur in bonis domus tue . Alibi quoque hanc summam esse benedictionis expressit, dicens: Benedicat te Dominus ex Sion, et uideas que bona sunt Hierusalem . Ideo beatus qui illic habitat in ingressu fidei, hospitioque mentis, deuotionis habitaculo, conuersatione uirtutis.

6. In illo igitur simus, atque in eo maneamus, [b 1Kb] de quo et Esaias dicit: Quam speciosi pedes euangelizantium pacem, euangelizantium bona ! Qui sunt qui euangelizant, nisi Petrus, nisi Paulus, nisi omnes apostoli? Quid euangelizant nobis, nisi  Dominum Iesum ? Hic est pax nostra, hic est bonum illud summum; quia ipse bonus ex bono, ex arbore enim bona bonus fructus legitur . Denique et spiritus eius bonus, qui ex ipso accipit, et deducit Dei seruulos in uiam rectam . Quis autem habens Spiritum Dei 906 in se, neget bonum, cum ipse dicat: An oculus tuus nequam est, quia ego bonus sum ? Hoc bonum ueniat in animam nostram, in nostre mentis uiscera, quod propitius Deus dat petentibus  se. Hic est thesaurus noster, hic est uia nostra, hic est sapientia nostra, iustitia nostra, pastor noster, et pastor bonus, hic est uita nostra. uides quanta bona in uno bono!

7. Hec bona nobis predicant Euangeliste. Hec bona requirens Dauid, ait: Quis ostendit nobis bona ? Et ostendit ipsum esse bona, subiiciens: Signatum est in nobis lumen uultus tui . Quis autem lumen uultus Patris, nisi splendor glorie, et imago inuisibilis Dei , in quo et uidetur et clarificatur Pater, sicut ipse clarificat Filium suum ?

8. Ipse est ergo Dominus iehsu summum bonum, quod nobis annuntiatum a prophetis, predicatum ab angelis, promissum a Patre, euangelizatum est ab  apostolis . Qui nobis tanquam maturitas aduenit: nec solum tanquam maturitas, sed tanquam maturitas in montibus adest; ut nichil acerbum, nichil immaturum in nostris consiliis sit, nichil immite, nichil asperum in operibus ac moribus, qui primus Euangelizans bona adfuit. Unde et ait: Ipse [c 1Kb] qui loquebar, adsum, id est, qui loquebar in prophetis , adsum in corpore, quod suscepi ex uirgine: adsum interior imago Dei, character substantie; et adsum ut homo. Sed quis cognoscit me? Hominem enim uiderunt, sed operibus supra hominem crediderunt. An non ut homo, cum Lazarum fleret ; et rursus supra hominem, cum eum resuscitaret? An non ut homo, cum uapularet; et rursus supra hominem, cum totius mundi  peccatum tolleret ?

9. Ad illum igitur properemus, in quo summum est bonum; quoniam ipse bonitas, ipse patientia Isrel, qui ad penitentiam te uocat; ne uenias in iudicium, sed accipias remissionem peccatorum. Agite, inquit, penitentiam . Ipse est de quo clamat Amos propheta: Exquirite bonum . Ipse est summum bonum, qui nullius indiget, et abundat omnibus. Facile abundat, in quo plenitudo diuinitatis habitat corporaliter . Facile abundat, de cuius plenitudine omnes accepimus, et in illo repleti sumus, ut dicit Euangelista .

10. Hoc igitur uerum et summum bonum, [d 1Kb] si illo concupiscibili suo et delectabili anima gustauerit, et  duabus his hauserit affectionibus, excludens dolorem et formidinem, incredibiliter exestuat. Osculata enim uerbum Dei, modum non capit, nec expletur, dicens: Suauis es, Domine, et in iucunditate tua doce me iustificationes tuas . Osculata Dei uerbum, concupiscit super omnem decorem, diligit super omnem letitiam, delectatur super omnia aromata, cupit frequenter uidere, sepe intendere, cupit attrahi, ut sequi possit. Unguentum, inquit, exinanitum est nomen tuum ; propterea te diligimus  adolescentule, propterea certamus, sed comprehendere te non possumus. Attrahe nos, ut possimus currere, ut odore unguentorum tuorum accipiamus uirtutem sequendi.

907 11. Festinat etiam interna mysteria uidere, ipsam requiem uerbi, ipsam boni illius summi habitationem, et lucem eius, et claritatem. In illo sinu ac recessu patrio festinat audire sermones eius; et cum audierit, super omnem suauitatem accipit. Doceat te Propheta, qui gustauit, et ait: Quam dulcia faucibus meis uerba tua, super mel et fauum ori meo ! Quid enim aliud desiderat anima, que semel suauitatem uerbi gustauerit, que semel claritatem eius uiderit? Moyses in monte positus quadraginta diebus Legem accipiens, cibum corporis  non requirebat : Elias ad illam festinans requiem, rogabat ut acciperetur a se anima sua : Petrus aspiciens et ipse in monte Dominice resurrectionis gloriam, nolebat descendere, dicens: Domine, bonum est nos hic esse . Quanta igitur illa diuine substantie gloria, quanta uerbi bona, in que concupiscunt et angeli prospicere !

12. Anima igitur que illud uidet, corpus hoc non requirit, minimamque sibi familiaritatem cum eo esse debere intelligit, renuntiat seculo, abducit se a uinculis carnis, exuit omnibus uoluptatum istarum nexibus. Denique Stephanus Iesum uidebat, et lapidari non formidabat; immo cum lapidaretur, non pro se, sed pro illis a quibus perimebatur, rogabat  . Paulus quoque raptus usque ad tertium celum, cum corpore esset, an sine corpore, nesciebat: raptus, inquam, in paradisum, usum proprii iam non sentiebat corporis; et audiens uerba Dei, quomodo ad corporis infirmitates descenderet, erubescebat .

13. Itaque sciens quid uidisset in paradiso, uel quid audisset, clamabat dicens: Quid adhuc uelut uidentes de hoc mundo decernitis? Ne tetigeritis, ne attaminaueritis, ne gustaueritis que sunt omnia ad corruptelam ipso usu . uolebat enim nos [a 1Kb] in figura esse istius mundi, non in possessione atque usu; ut ita utamur hoc mundo tamquam non utamur, tamquam pretereuntes, non tamquam residentes: ambulantes tamquam in imagine  seculi, non in cupiditate, [b 1Kb] ut uelocissima disputatione ipsam imaginem huius mundi transeamus. Denique ipse fide ambulans, non specie, peregrinabatur  a corpore, aderat Domino; et cum esset in terris, non in terrenis, sed in celestibus conuersabatur.

14. Ergo anima nostra, que Deo uult appropinquare, eleuet se a corpore, semper illi summo adhereat, illi bono quod est diuinum, quod est semper, et quod erat ab initio, et quod erat apud Deum, hoc est, Dei uerbum. Ipsum est illud diuinum, in quo uiuimus, et sumus, et mouemur . Ipsum est quod erat in principio, ipsum est quod est: Dei enim Filius iehsu Christus [c 1Kb] in uobis, inquit, est: in quo non fuit, Est et Non; sed Est in illo fuit . Ipse dixit Moysi, 908 ut diceret: Qui est, misit me .

15. Cum hoc igitur anima nostra sit, et sit  semper; ut et nostrum possit quis dicere: Anima mea in manibus tuis semper . Erit autem, si non in carne sit, sed in Spiritu: erit, si se terrenis non misceat. Cum enim ad carnalia reflectitur, tunc ei illecebra obrepit corporis, tunc ira et indignatione exestuat, tunc mestitia afficitur, tunc [d 1Kb] supinatur per arrogantiam, tunc dolore affligitur.

16. He sunt egritudines anime graues, quibus plerumque ad mortem cogitur; dum oculi eius cecantur, ut non uideant uere lumen glorie, et diuitias eterne hereditatis. Quod si eos ad Deum semper intendat, accipiet a Christo fulgorem sapientie; ut illuminatum in agnitione Dei habeat obtutum, uideat illam spem nostre uocationis, aspiciat illud quod  est bonum, et placitum, et perfectum. Quod enim bonum, complacitum Patri: quod complacitum, perfectum; sicut habes in Euangelio, ubi dicit Dominus: Diligite inimicos uestros, ut imitemini Patrem, qui pluit super iustos et iniustos ; quod est utique bonitatis. Et postea concludit, dicens: Estote perfecti sicut Pater uester, qui in celis est, perfectus est . Charitas enim perfecta est: denique plenitudo Legis est. Quid autem tam bonum quam caritas, que malum non cogitat?

17. [e 1Kb] Et ideo terras fugito, in quibus inuidia est, ubi ambitio, ubi contentio. Boni ergo illius capacem se anima tua prebeat; ut supra nubes uolet, sicut aquila renouetur, sicut aquila pennas emittat; ut renouatis [f 1Kb] alarum remigiis, alta petere non reformidet,  hanc habitationem relinquat: terrenum enim habitaculum grauat animam . Exuat uetera, abiiciat erroris desideria, abluat oculos suos;  ut uideat illum fontem uere sapientie, illum fontem uite eterne, qui affluit atque exundat omnibus, nullius indigens. Quis enim dedit illi, cum ex ipso, et per ipsum, et in ipso omnia sint ?

18. uite igitur fons est summum illud bonum, ex quo uiuendi substantia ministratur omnibus: ipsum autem in se habet uitam manentem. A nullo quasi inops accipit: largitur bona aliis, non aliunde assumit sibi; neque enim nostri indiget. Unde et ait ex persona hominis: Quoniam bonorum meorum non indiges . Quid ergo pulchrius, quam ei appropinquare, ei adherere? [a 1Kb] que maior uoluptas est? Quod is qui uiderit, et de fonte aque uiue gratis gustauerit, quid potest aliud desiderare? que regna? quas potestates? quam pecuniam? cum aduertat quam misere etiam hic regum conditiones sint, quam mutabiles  imperii status, quam exigua uite huius spatia, quanta in ipso imperio seruitia; cum ad aliorum, non ad suum uiuant arbitrium.

909 19. Quis autem peculiatus ad uitam eternam transit, nisi uirtutum fultus peculio, quod receptum omnibus, solis diuitibus impossibile pronuntiatur ? Non ergo his uti beatum est, sed illud uidere, quo ista despicias, [b 1Kb] et uana ueri refellas, atque inania et cassa iudices, illam nude ueritatis pulchritudinem diligas, que has seculi fucosissimas uanitates redarguat.

20. Erige igitur oculos, anima, tuos; illos oculos, de quibus tibi uerbum Dei dicit: [c 11Kb] Corde nos cepisti, soror mea sponsa, corde nos cepisti uno ab oculis tuis  . Ascende in palmam, uince seculum, ut teneas uerbi altitudinem. Imaginem istam mundi foris relinque, foris malitiam: introduc autem bonitatem mentis, que habet gratiam in ligno uite; si lauerit stolam suam, et ingrediatur in ciuitatem, que uera est gratia sanctorum, in qua est Dei tabernaculum, circa quod Scribe Domini [d 1Kb] pretendunt, ubi non dies, aut sol, aut luna lumen ministrant: sed ipse Dominus lumen est, totam illam ciuitatem illuminans ; est enim lux mundi : non utique lux uisibilis, sed animarum, que in hoc mundo sunt, intelligibilis claritudo, quibus se splendenti lumine rationabilis infundit prudentie, [e 1Kb] predicatur in Euangelio , incorporee uirtutis inflammans uapore secreta mentium  animorumque penetralia.

21. Si quis igitur incola esse ceperit illius ciuitatis superne, incola uidelicet conuersatione ac moribus, non discedat ab ea, non exeat; non reflectat uestigium, non corporis dico, sed mentis uestigium,  non reuertatur retro. Retro luxuria, retro impuritas est. Denique ascendens ad montem Loth, retro reliquit sodomitana flagitia: que autem respexit retro, non potuit ad superiora euadere . Non ergo pedes tui retro, sed mores non reuertantur. Non fiant manus tue remisse, et deuotionis tue ac fidei genua dissoluta. Non fiat uoluntatis tue recidiua infirmitas, non ullus intercursus criminum. Sed ingressus es, mane: peruenisti, consiste: saluans salua animam tuam .

22. Ascendens directum attolle gradum, nullus inde tuto redit. Hinc uia, inde ruina est. Hinc ascensus, inde precipitium. Ascendendi quidem labor, sed descendendi periculum: sed potens est Dominus, qui te fundatum illic custodiat septum  propheticis muris et apostolicis turribus. Ideo tibi dicit Dominus: Intrate, calcate, quia assistit uindemia . Intus, non foris simus. Et in Euangelio Dei Filius dicit: Qui est in tecto, non descendat uasa sua tollere . Non utique de hoc tecto dicit, sed de illo: Extendit celum sicut cameram .

23. Intus ergo esto, intra Hierusalem, intra 910 animam tuam pacificam, mitem atque tranquillam. Non exeas de ea, neque descendas uas tuum istud, aut honoribus, aut diuitiis, aut arrogantia attollere. Intus esto, ut per te alienigene non transeant, peccata animam tuam non transeant, uane operationes et [f 1Kb] cogitationes inanes: non transibunt autem, si sanctificaueris bellum pro deuotionis et fidei certamine,  pro ueritatis studio aduersus passionum illecebras, et sumpseris arma Dei aduersum spiritales nequitias, et astutiam diaboli, qui pertentat sensus nostros fraude ac dolo; [g 1Kb] quem mansuetus bellator facile proterit, qui non serat iurgia, sed sicut decet seruum Domini, cum modestia fidem doceat, et eos qui aduersantur, redarguat. De hoc dicit Scriptura: Qui mansuetus est, bellator exsurgat , et infirmus dicat: Omnia possum in eo, qui me confortat .

24. Hac fide fretus etiam qui infirmus est, preualebit, et erit sancta anima eius, et stillabunt ei montes prophetici , uel apostolici dulcedinem, et colles fluent lac: qualis ille collis, qui lactis potum Corinthiis dabat ; et  fluent ei aque de suis uasis, et de puteorum suorum fontibus: uel de uentre eius aque uiue, spiritales uidelicet quas fidelibus suis Spiritus sanctus ministrat, qui etiam animam tuam dignetur rigare, ut abundet in te fons aque salientis in uitam eternam.  . uale, et nos [a 1Kb] ut filius dilige; quia nos te ut parentes diligimus.



[b 1Kb] EPISTOLA XXX.

Docet non habitandum in locis depressis more luxuriosorum, sed sanctorum instar in editioribus, ubi edificandum est templum Domino, scilicet in propriis mentibus. A luxuriosis non edificari hoc templum, cuius fastigium equitatis ope metimur. Quinam sepulcra negantur sibi condere, et ascendere in domum Dei; quoue pacto ad struendam eam, qua minis, qua promissis excitantur?


AMBROSIUS IRENAEO salutem.

1. Ubi superiorem absolui epistolam, et perferendam tibi tradidi, uenit in mentem illud quod Dominus in manu Aggei prophete locutus est dicens:  Si tempus uobis est ut habitetis [c 20Kb] in domibus celatis ? Quid ergo istud est, nisi in superioribus habitandum, non in uallestribus et subterraneis habitaculis? Qui enim infra terram habitant, non possunt edificare templum Dei, et dicunt: Non uenit tempus ut edificetur domus Domini ; simul quia [d 18Kb] luxuriosorum est hypogea querere, captantium frigus estiuum, eo quod resoluti deliciis estus aliter ferre ac tolerare non queant, et ideo requirant umbrosa penetralia: uel quod desidiosi ignaua sub terris agant otia: deinde quod tenebrosa illos et opaca delectent magis, quibus 911 operiri flagitia sua credant, secundum illud: Tenebre circumdant me ut parietes, quem uereor ? Sed frustra  hoc sperant, cum profunda abyssi et abscondita Deus cernat, et omnia deprehendat, antequam fiant .

2. At non Elias in hypogeis, non Eliseus habitabant. Denique alter mortuum uidue filium tulit ad superiora, in quibus consueuerat sedere, et ibi eum resuscitauit : alteri quoque Sunamitis illa magna mulier, ut Scriptura testificatur , in superioribus hospitium parauit, et ibi concipiende sobolis, quia non habebat, meruit prerogatiuam, eiusdemque resuscitati pignoris uidit miracula. Quid de Petro dicam, qui [e 1Kb] ad horam sextam ascendens in superiora, baptizandarum gentium cognouit mysteria . At uero parricida Abessalon in ualle Regis sibi titulum statuit, et in fossam proiectus est, cum  esset peremptus . Ergo sancti ascendunt ad Dominum, flagitiosi ad uitia descendunt;  sancti in montibus, criminosi in uallibus; Deus enim montium est, et non [f 1Kb] Deus uallium .

3. Qui ergo illic, id est, in domibus habitabant uallestribus, in quibus non habitat Deus; domum Dei in se habere non poterant; hanc enim Dominus querebat ab illis domum, ut semet ipsos edificarent, atque intra se Dei templum uiuis fidei lapidibus attollerent. Neque enim terrenorum parietum constructiones, et siluestrium [g 1Kb] ligna culminum desiderabat, que cum fuissent, manus dirueret hostilis: sed illud templum querebat, quod in hominum conderetur mentibus, quibus dicendum foret: uos estis templum Dei ; in quo habitaret Dominus iehsu, et unde ad redemptionem uniuersorum procederet, ut in utero uirginis sacra reperiretur aula, in qua Rex habitaret celestium, et corpus  humanum Dei templum fieret; quod etiam, cum solutum esset, in triduo resuscitaretur.

4. Sed hanc domum luxuriosi non edificant, qui celatas inhabitant domos , et celato argento delectantur; sordet enim illis purum argentum, ita et istis sordet simplicis habitationis locus . Sinuant spatia domorum, et adiiciendo adiiciunt, coniungentes domum ad domum, et uillam ad uillam, effodiunt terram; ut elementum quoque eorum cedat habitaculis, et quasi terre filii intra eius recondantur uterum, et abscondantur aluo. Isti plane sunt, de quibus dicit Hieremias: O qui edificant domum suam non cum iustitia ! Qui enim cum iustitia edificat, non in terrenis edificat,  sed in celestibus.

5. Aedificasti, inquit, domum, metire superiora eius, perflatilia distincta fenestris, et contignata cedro et illita minio . Metitur autem superiora, qui contemplatus iudicium Dei, iudicat iudicium humilis, et iudicium pauperis. Qui autem 912 in auaritiam intendit, et in sanguinem innocentis, non edificat superiora cum iudicio, nec mensuram tenet; quia non habet Christum: nec aspirare sibi diuine flatus explorat gratie, nec pleni luminis splendorem requirit: nec illita minio habet cenacula, cui non potest dici: Sicut resticula coccinea labia tua .

6. Non sepelietur, inquit, huiusmodi ; qui enim uiuum se sub terram infodit, et tamquam  in sepulcro sepeliuit, eripuit sibi mortuo requiem sepulture. Depositus itaque in ualle corporalium delectationum, non inuenit sepulcrum, de quo  possit resurgere. Huiusmodi ergo uir, nec templum Deo edificat; quia non nouit tempus correctionis sue. Quomodo enim possunt tales homines templum edificare, qui quasi fere ac bestie in spelea ferarum et bestiarum latibula sese receptant, atque in foueas se serpentium more demergunt, et consuetudine fraudulente uulpis infodiunt?

7. Sed nec sepulcrum sibi condit, qui ante tempus moritur; uiuens enim, mortuus est : nec audit uocem Aggei, id est, [a 3Kb] epulantis, ut interpretatio declarat; quoniam non ingreditur tabernaculum Dei, in uoce exsultationis et confessionis, sonus epulantis . Quomodo enim uocem eius audit, qui opera eius non uidet? Nam si uideret, audiret uerbum, quod in eius manu factum est, delectatus eius actibus, quibus pulsauit, et apertum  est ei, et descendit in eius animam; ut epuletur in eo sinceritatis et [b 3Kb] ueritatis cibos.

8. Ergo quia non audiuit, fit iterum in manu Aggei uerbum, [c 1Kb] et dicit: Surgite de celatis et depressis malitia domibus, et ascendite in montem Scripturarum celestium, et cedite lignum sapientie, lignum uite, lignum cognitionis: et dirigite uias uestras, ordinate actus uestros; ut habeant ordinem suum debitum, qui necessarius et utilis est ad edificandam Domini domum .

9. Nam si non feceritis, nec celum dabit rorem suum , id est, sermo celestis, qui sicut ros descendit super fenum, non temperabit feruidos corporalium motus passionum; nec ignita restinguet  diuersarum spicula cupiditatum: nec terra eius, id est, [d 1Kb] anima, fructus dabit; eo quod arescat, nisi repleatur irriguo uerbi Dei, et perfundatur rore celesti, spiritalis ubertate gratie.

10. Et quia sciebat desides esse habitantes in hypogeis, et uoluptatum gurgustiis: [e 1Kb] Excitabo, inquit, illis spiritum Zorobabel de tribu Iuda, et Iesum Iosedech sacerdotem magnum ; ut incitentur ad edificationem diuine domus. Nisi enim Dominus edificauerit sibi domum, in uanum laborauerunt qui edificant eam . Ipse est Zorobabel iugis redundantia, ut pote fons uite, et uerbum 913 Dei, per quod omnia, et ex quo omnia, et omnia in ipso . Hec dicit redundantia: Si quis sitit, ueniat ad me, et bibat , hoc est, profluuium indeficientis meatus. Profluuium quoque nocturnum [f 1Kb] legimus Zabulon, quod est propheticum: sed iam et ipsum huius fluenti  infusione resplenduit, per quod euanuit illud profluuium uanitatis in Iesabel, que inimica ueritati, et aduersaria prophetarum eloquiis, ita dilacerata est canum morsibus; ut nullum eius superesset uestigium, sed toto corpore suo cum omnibus posteritatis sue insignibus exstingueretur . Ipse igitur Zorobabel ex tribu Iuda, ipse iehsu magnus sacerdos, et tribu designatus et nomine: duo significari uidentur, et unus exprimitur; quia idem quasi potens natus ex potente, quasi redemptor ortus ex uirgine, in utriusque idem nature diuersitate diuidue, unius Filii Dei ueritatem gigas salutaris impleuit.

11. Excitaturus [g 3Kb] itaque a mortuis Zorobabel sanctum, ait: Adhuc semel ego mouebo celum, et terram,  et maria, et desertum . Mouerat ante hec, cum de Aegypto liberaret populum suum , quando in celo columna erat ignis , terra inter fluctus, murus in mari, uia in aqua, in deserto messis quotidiana frugum celestium multiplicabatur, petra soluebatur in fontes aquarum: sed mouit et postea in passione Domini Iesu ; quando celum tenebris obductum, sol refugit, petre scisse, tumuli aperti, mortui resuscitati, draco uictus in fluctibus suis uidit piscatores hominum, non solum nauigantes in mari, sed etiam ambulantes sine periculo.

12. Desertum quoque motum, quando infructuosus nationum populus messe cepit deuotionis et fidei flauescere; et eousque deserti, et gentium commotio  facta est ut apostolorum quos direxit ad gentes uocandas, tanta esset et tam uehemens predicatio; ut in omnem terram exiret sonus eorum, et in fines orbis terre uerba eorum . Tanta, inquam, commotio deserti, ut plures filii fierent deserte, quam eius que habebat uirum ; et floreret desertum, ut lilium : introirent electa gentium ad residuos populi; quo reliquie salue fierent per electionem gratie .

13. Et replebo, inquit, [h 1Kb] domum hanc argento meo et auro ; eloquiis celestibus, que sunt sicut argentum igne examinatum , et ueri claritate luminis, sicut auro spiritali in sanctorum occultis mentibus refulgente. Has diuitias confert Ecclesie sue, quibus intelligibiles thesauri replentur,  et gloria [i 1Kb] augetur domus super priorem gloriam, quam populus habuit [i 1Kb] electus.

14. Pax enim et tranquillitas anime super omnem  domus gloriam est; quia pax superat omnem sensum . Hec est pax  super pacem, que dabitur post tertiam commotionem celi, maris, terre, deserti; quando destruet omnes Potestates et Principatus. Celum enim et terra transibunt , et omnis istius mundi figura: et unusquisque in romphea insurget ad fratrem suum, id est, 914 uerbo penetrante medullas anime ; ut destruatur quidquid est contrarium, currus ex Ephrem, et equus ex Hierusalem, ut Zacarias dixit . Et sic erit pax per omnia, nullis obsistentibus corporis passionibus, aut incredule mentis impedimentis; ut fiat in omnibus omnia Christus, subdita Patri exhibens corda uniuersorum .

 15. Unde et ad ipsum solum mystice dicitur: Sumam te, Zorobabel, et ponam te sicut signaculum; quia te elegi . Etenim cum fuerit anima nostra pacifica, ut dicatur ei: Conuertere, conuertere Sunamitis : quod pacificam significat, et ut tuo nomine utar tunc accipiet in se sicut signaculum Christum; id est, imaginem Dei, ut sit ad imaginem; quoniam qualis celestis, tales et celestes . Et oportet nos portare imaginem celestis, id est, pacem.

16. Atque ut sciamus uerum esse, habes in Canticis, in ultimo iam perfecte anime dici, quod et tibi dicat Dominus iehsu: Pone me ut signaculum in brachium tuum ; ut luceat pax in corde tuo, et in operibus tuis Christus, et formetur in te  sapientia, et iustitia, et redemptio. uale, fili, et nos dilige; quia nos te diligimus.



[a 1Kb] EPISTOLA XXXI.

Querenti IRAENEO num eos qui statim a pueritia, et eos qui iam etate prouectiores crediderint, diuersa caritate Deus diligat; respondet sanctus Presul in Scriptura Deum Synagoge, que prius fidelis fuerat, lapsum doluisse; postea tamen caritatem suam transtulisse ad Ecclesiam, ut per duas uxores Dauid, nec non Moysis de muliere captiua locum significatur.


AMBROSIUS IRENAEO salutem.

1. Differentia caritatis utrum sit aliqua apud Deum, eorum qui a pueritia crediderint, et eorum  qui iuuentutis [b 1Kb] aut posterioris etatis processu, prudenter requirendum putasti; nam hoc quoque Scriptura diuina non pretermisit, neque intactum reliquit. Siquidem Dominus Deus noster ad Iel prophetam non otiose ait: Lamentare ad me super Sponsam [c 1Kb] precinctam sacco in uirum eius uirginalem , dolens Synagogam, que antea uirginitate sua desponsata Dei uerbo foret, uel animam certe que  [d 1Kb] de bonis meritis decidisset; ita offendiculum incidisse peccatorum flagitiis, ut odia contraheret, et inquinamento impietatis, ac perfidie obsoleta sordibus, miserabili esset despectui, longe mutata ab illius Sponse gratia, que ante meruerat audire: Sponsabo te mihi in fide et iustitia et misericordia .

2. Nec immerito lamentabilis pronuntiatur, que tantorum munerum amiserat pretium, et uirtutum dotalium tam graue subierat dispendium, ut ei uirginalis Sponsus eriperetur. Nostris enim meritis uerbum Dei nobis aut uiuit, aut moritur; nam si bona studia atque opera nostra sint, uiuit atque operatur in nobis Dei uerbum: si tenebrose cogitationes operationesque nostre sint, occidit nobis sol  iustitie . 915 Et ideo lamentandum precepit pro ea anima. Nam sicut illis gratulandum et epulandum est, cum quibus Sponsus est; ita illi anime lugendum, cui Sponsus fuerit ereptus, sicut de apostolis scriptum est in Euangelio: quoniam cum auferetur ab eis Sponsus, tunc ieiunabunt in illis diebus .

3. Ergo et hec anima habebat ante letitiam et exsultationem, cum haberet . Et ideo non ieiunabat, quia dies erant epularum et refectionis; cum adesset Sponsus, inuehens quibus aderat, [e 1Kb] ubertatis affluentias, celestis alimenti copias, uini rigatus, quo corda hominum letificantur: sed posteaquam Sponsum factis suis amisit, iubetur in cilicio agere penitentiam peccatorum suorum, et  deflere semetipsam; quia mortuus est et crucifixus pro ea Christus, qui est .

4. Si a prima etate conuenit, nec alterius anima hec uidetur experta copulam; sed a principio uirginalem fidei sue florem Christo dicauit, atque ipsi primis federata pietatis mysteriis sacros iuuencula cultus recepit; ipsa est Isrelitica anima [f 1Kb] ueteris prosapie ex genere patriarcharum, que si inoffensum fidei seruasset curriculum, magni meriti foret Sponsa uerbi uirginalis, tamquam illa que apprehendit iustitiam, et obuiabit illi quasi mater, et quasi mulier a uirginitate suscipiet illam .

5. Altera quoque est acquisita ex gentibus, et utraque Sponsa unius uerbi, quod est magnum  mysterium. Idque tibi demonstratur in libro Regnorum ; si quidem Dauid duas uxores habuit Achinaam Iezrahelitem, et Abigeam acquisitam sibi postea: illam rigidiorem, istam misericordie plenam et gratie, hospitalem ac liberalem animam, que reuelata facie Patrem uidit, speculata eius gloriam; que suscepit diuinum illum paterne gratie rorem, ut habet nominis interpretatio. Quid  autem ros Patris, nisi Dei uerbum, [a 1Kb] quod humore fidei atque iustitie infudit corda uniuersorum?

6. Pulchre igitur huic anime uerus dicit Dauid, quod illi Abigee dictum est: Benedictus Dominus Deus Isrel, qui misit te hodie huc obuiam mihi, et benedicti mores tui . Et iterum dicit ei: Ascende in pace in domum tuam. uide, iam audiui uocem tuam, et reueritus sum faciem tuam . Denique in Canticis etiam hec uerba sunt Sponsi ad Sponsam: Ostende mihi faciem tuam, et insinua mihi uocem tuam .

7. Et tunc quidem dimissa est, quoniam alterum habebat uirum, qui dicebatur Hebraice Nabal, [b 1Kb] Latine insipiens, durus, inhospitalis, inhumanus, ingratus qui officia nesciret referre: sed posteaquam  defunctus est uir eius, solutam a lege uiri accepit eam sibi in uxorem propheta Dauid. Per cuius copulam [c 1Kb] Ecclesie crediture ex gentibus significantur mysteria, que amisso uiro, cui ante iuncta fuerat, transiuit 916 ad Christum, censu pio diues, humilitatis et fidei, misericordie quoque dotata patrimonio.

8. Sed hoc loco non ista deploratur, sed illa Achinaam, que fuit male fortis in fratrem; et ideo illi frater factus est in commotionem. Unde ex persona eorum dictum est: Posuisti nos in parabolam in gentibus, commotionem capitis in populis . Quam nutantem inueniens diabolus, sicut leo diruit, et iucunditatem eius abstulit : uineam eius et ficum euertit, sub quibus solebat ante requiescere,  et arescere fecit fructus eius.

9. Quos aridos miseratus, atque albentes siccitate nimia, dicit ad prophetam Deus: Lamentare ad me super Sponsam precinctam cilicio, et super uirum eius uirginalem , id est, super anime huiusmodi uel Synagoge uirum mortuum. Cui loco alio expostulans dicit , eo quod oblita propositi sui, oblita caritatis, immemor gratie, deuia discipline, superiorem uxoris affectum amiserit. Meritoque suis eam sermonibus redarguit, memorans et retexens eiusdem blanditias, et pietatis uocabula: Non sicut domesticum me uocabas, et patrem et initiatorem uirginitatis tue.

10. Ergo huic anime cui per intemperantiam eius mortuum est Dei uerbum, et ille occidit,  [d 1Kb] luctum incidit, intercessorem adhibet; ut uocetur ad penitentiam, quo possit mereri misericordiam. Illa autem que bona intellectu, et decora in aspectu ualde, sicut Abigea acquisita sibi erat in prelio; deuictis aduersariis, et mortuo uiro, qui uallatus nequitiis spiritalibus repugnabat ac resistebat, ne sibi speciosa uxor adimeretur : quasi uictor et diligens Sponsus iucunditatem confert et gratiam, emundans eam ab omnibus pulchritudinis  eius impedimentis, et exuens uestimentis captiuitatis; ut depositis omnibus capitis sui capillis, id est, peccatorum criniculis, qui quasi superflui nostro in corpore uidentur: Quoniam si uir comam nutriat, ignominia est illi ; in unitate fidei, in uirum perfectum, in mensuram etatis plenitudinis Christi studeat occurrere ; ut omnem deponat animi perturbationem, et caritate fundata augeatur in Domino Iesu, [e 1Kb] et uniuerso acquirat incrementum corpori.

11. Hec est anima illa, quam Lex demonstrat tibi in specie mulieris bone, quam si uideris in preda, et concupieris accipere in uxorem tibi: Induces, inquit, eam in domum tuam ; ut tota ei committas interiora domus tue,  omnium tuorum uiscerum possessionem, auferas eius superflua, tondeas lapsus; et nouacula non satis acuta, ne faciat dolum, tuarum exuuias passionum, atque inanes sensus recidas. Ideo ait: Rades eius caput; quo nulla obstacula patiantur oculi sapientis, qui sunt in capite eius. Et sedebit, inquit, triginta diebus in domo tua , peccata proprie deplorans natiuitatis, et commenta 917 nequissimi patris diaboli, qui uult congregare, que non generauit ; ut huius mystici numeri purificatione mundata, coniugii claues adipiscatur.

12. Et pulchre ait: Postea intrabis ad eam; ut totus ingrediaris in animam tuam, atque intra ipsam te colligas, et in ea habites, apud eam commoreris, in ipsa tibi sit omnis conuersatio; ut sis non in  carne, sed in spiritu, et proponas adiungere eam tibi ad consortium uite, sciens quoniam communicabit tecum de bonis; et perfunctus eius gratia dicas: Puer autem eram ingeniosus, et sortitus sum animam bonam . Et illa tibi respondeat: Assumam te, et inducam te in domum matris mee, et in secretum eius, que me concepit . Bona mater animarum Hierusalem illa, que in celo est.

13. Erit ergo uxor tua, et inueniens te osculabitur te. Et si postea displicuerit tibi ; quod castiget corpus suum, et seruituti redigat, non patieris eam seruire, id est, uoluptatibus corporis, nec subiicies eam carni, sed liberam permanere patieris: nec alienabis eam, hoc est enim uendere:  nec contemnes eam, sed permittes seruire eam Deo suo in castitate fidei, et bonorum operum sobrietate. uale, et nos dilige; quia nos te diligimus.



[f 1Kb] EPISTOLA XXXII.

Perdicis fallacia et libidine adumbrari Satanam tradit. Quomodo hic clamando sibi congregauerit populos, et eos Christus etiam clamando ad se reuocauerit? quonamue pacto id cum perdicis natura conueniat? Sub que colligit non incassum Christum clamasse,  ac postquam diabolus omnino spoliatus fuerit, tunc stultum illum, quem Deus elegit, saluum futurum.


[a 1Kb] AMBROSIUS IRENAEO salutem.

1. Clamauit perdix, congregauit que non peperit . [b 2Kb] Licet enim mihi de superioris fine epistole, sequentis mutuari exordium. Celeberrima questio; et ideo ut possimus eam absoluere, quid de natura auis istius habeat [c 1Kb] historia, consideremus. Nam et hoc considerare non mediocris prudentie est, siquidem et Salomon cognouit naturas animalium, et locutus est de pecoribus, et uolatilibus, et de reptilibus, et de piscibus .

2. Dicitur itaque auis ista plena esse doli, fraudis, fallacie, que decipiendi uenatoris uias calleat, atque artes nouerit, ut eum a pullis auertat suis; omniaque  tentamenta uersutie 918 non pretermittere, quo possit uenantem abducere a nido et cubilibus suis. Certe si insistere aduerterit, tamdiu illudit, quamdiu soboli fugiendi signum tribuat et potestatem. Quam ubi euasisse senserit, tunc se et ipsa subtrahit, et lubrica arte deceptum insidiantem relinquit.

3. Fertur etiam promiscue esse permixtionis, [d 1Kb] ut in feminas cum summo certamine mares irruant, et uaga calescant libidine. Unde impurum et maleuolum et fraudulentum animal aduersario et circumscriptori generis humani, fallacissimoque, et impuritatis auctori conferendum putatur.

3*. Clamauit ergo perdix, [e 8Kb] qui a perdendo nomen accepit, Satanas ille, qui Latine Contrarius dicitur,  Clamauit in Eua primum , clamauit in Cain, clamauit in Pharao , Dathan, Abiron, Core . Clamauit in Iudeis, quando petierunt sibi fieri deos, cum Moyses Legem acciperet . Clamauit iterum, quando de Saluatore dixerunt: Crucifigatur, crucifigatur; et: Sanguis eius super nos, et super filios nostros . Clamauit, quando sibi regem fieri postulauerunt; ut recederent a Domino Deo rege . Clamauit in omni uano et perfido.

4. His uocibus congregauit sibi populos, quos non creauerat; Deus enim hominem ad imaginem et similitudinem suam fecit , et diabolus sibi hominem uocis sue fraude sociauerat. Congregauit sibi nationum populos, faciens diuitias non cum iudicio. Unde in prouerbio est de diuite auaro, quia perdix iste congregat diuitias non cum iudicio. At uero meus iehsu quasi iudex bonus cum iudicio omnia agit, qui uenit, sicut scriptum est, dicens: Ego loquor iustitiam et [f 1Kb] iudicium salutis .

5. Ea igitur gratia depredatus est perdicem illum diabolum, abstulit ei male congregatas diuitias multitudinis,  reuocauit ab errore animas gentium, mentesque nationum deuiantium. Et quia diaboli uoce deceptos sciebat, et ipse ut uincula nexusque ueteris erroris solueret, clamauit primum in Abel, cuius clamauit uox sanguinis . Clamauit in Moyse, cui dixit: Quid clamas ad me ? Clamauit in Iesu Naue . Clamauit in Dauid, qui ait: Clamaui ad te, salua me . Clamauit et in omnibus prophetis. Unde et ad Esaiam dicit: Clama; et ille ait: Quid clamabo ? Clamauit in Salomone, conuocans cum altissima [g 1Kb] predicatione sapientia: uenite, edite de 919 meis panibus, et bibite uinum quod miscui uobis . Clamauit etiam in corpore suo, sicut scarabeus in ligno . Clamauit ut insidiatorem  falleret et circumueniret, dicens: Deus, Deus meus, quare me dereliquisti ? Clamauit ut dispoliaret, respondens latroni: Amen, amen, dico tibi, hodie mecum eris in paradiso . Itaque ubi clamauit iehsu, continuo perdix ille a congregatis in dimidio dierum suorum derelictus est.

 6. Unde et quidam nature perdicis etiam istud aptandum putarunt, eo quod aliena diripiat oua, et foueat suo corpore, atque hac sua fraude partus alienos studeat acquirere. Sed  ubi istud aduerterit, cuius aut singula oua direpta, aut cubile fuerit inuasum, aut sollicitata soboles [b 1Kb] errore similitudinis, speciei simulatione decepta, etsi infirmior uiribus, induit se atque armat uersutia; et cum labor omnis impensus nutrimentorum educantem exhauserit, atque adolescere pulli ceperint, tunc uocem emittit, et quadam pietatis tuba prolem aduocat. Que naturali quodam auditu excitata agnoscit parentem, et simulantem deserit. Ita cum uult congregare que non peperit, amittit quos  nutriendos putauit.

7. Non superfluo igitur et iehsu clamauit; ut quia totius mundi populus uoce perdicis, blanditiis, arte, specie deceptus ab auctore proprio deuiauerat, lubricas artes secutus, ueri parentis uoce reuocatus fallacem relinqueret, atque in dimidio dierum eius fraudulentum desereret, id est, ante huius finem seculi, cui nos eripuit Dominus iehsu, et ad uitam eternam uocauit. Itaque nunc mortui mundo, uiuimus Deo .

8. Cum igitur perdix iste penitus a falsis filiis derelictus fuerit, tunc erit stultus ille, quem elegit Deus, et sapientem confudit, saluus; quoniam que stulta sunt mundi, elegit Deus. Ideoque si quis uidetur sapiens esse in hoc seculo, stultus fiat, ut sit  sapiens . uale, fili, et nos dilige, ut facis; quoniam nos te diligimus.



[c 1Kb] EPISTOLA XXXIII.

IRENAEO uereri se ne quis ex loco Scripture de duabus uxoribus duas in eodem homine animas esse arbitretur, significanti; scribit uarias ibidem indicari anime qualitates; in amabili enim animam uoluptati deditam adumbrari, in odibili uero seueriores uirtutes consectantem: huius autem unius primogenitos esse cum ex altero loco, tum ex eo etiam qui fuit propositus, intelligi.


AMBROSIUS IRENAEO salutem.

1. [d 7Kb] Superiore epistola scripsimus liberandam ab aduersariis animam nostram, et cum ea indissociabilis uite subeundum consortium. Et quia sermo  iste nobis de Deuteronomio  exemplum assumpsit assertionis sue, quo loci subiectum est 920 de uiro, qui duas uxores habebat, unam  odibilem, alteram amabilem; non perfunctorie motus uideris, ne forte duas animas istum sibi adsciuisse aliquis intelligat: quod fieri nequaquam potest.

2. uerum ipse non ignoras quod interdum Scriptura cum allegoriam dicit, alia ad speciem Synagoge, alia ad Ecclesie refert: alia ad animam, alia ad uerbi mysterium, alia ad diuersas species et qualitates animarum: que discernit, qui diiudicat spiritu. Unde sequenti capitulo Legis non duas animas, sed diuersas qualitates unius anime comprehensas esse arbitror. Est enim amabilis anime species, que concupiscit uoluptaria, que laborem fugit, compunctionem declinat, iudicium Dei negligit. Ideo amabilis, quia dulcis et suauis ad tempus uidetur, que  mentem non afficiat, sed oblectet. At illa altera tristior, que zelo Dei conficiatur, sicut uxor seuera scortari comparem suum nolit, non patiatur, non sinat, nichil indulgeat corpori, nichil uoluptati et delectationi relaxet, abdicet occulta dedecoris, dura laborum sequatur, grauia periculorum.

3. Si igitur pepererint ei ambe, non poterit, inquit, primitiuum filium amabilis in hereditatis institutione preponere primitiuo filio odibilis; cum sciat odibilis filium primitiuum esse. In quo non tam prelationem simpliciter significari puto, quasi inter primitiuos duos, quam expressionem solum odibilis filium primitiui habere prerogatiuam. Primitiuus enim primogenitus est, sancti autem primogeniti sunt; quia omnis masculus adaperiens uuluam, sanctus  Domino uocabitur . Non tamen omnis primogenitus sanctus; non enim sanctus Esau, qui utique primogenitus.

4. Sancti autem primogeniti sunt; denique habes in Numeris: [e 1Kb] Ecce tuli leuitas de medio filiorum Isrel pro omni primogenito, qui aperit uuluam, a filiis Isrel. Mihi enim in quo die percussi omne primogenitum Aegypti, sanctificaui omne primogenitum Isrel . Ergo leuitas pro primogenitis accepit, quasi sanctos; sanctos enim primogenitos esse cognoscimus ex epistola ad Hebreos scripta, in qua habemus: Sed appropinquastis Sion monti, et ciuitati Hierusalem, et decem millibus angelorum; et Ecclesie primitiuorum . Ergo sicut primogeniti Ecclesie sancti, sic et leuite; quoniam  ipsi quoque primogeniti. Non enim nascendi ordine sancti, sed sanctificationis munere; Leui enim tertius filius fuit Lie, non primus utique .

 5. Qui autem sanctificatur, ipse aperit uuluam. Quam uuluam? Audi dicentem: Errauerunt peccatores ab utero . Quia intellexisti primogenitum, qui aperit uuluam; intellige uterum bone matris, a quo non errant sancti, sed peccatores. Leuite autem auferuntur de medio 921 Isrel; quia nichil habent commune cum populo, cuius primogenita secularia destruuntur. Primogenita enim seculi alterius matris sunt, a cuius utero segregatus Paulus est, cum ad gratiam uocaretur Dei . Et ideo de medio populi segregatus, uerbum recepit, quod est medium in corde nostro. Unde et illud dictum est: Medius autem uestrum stat, quem uos non uidetis .

6. Non otiosus itaque nobis a Lege in Legem  excursus fuit, ut primogenitum non esse amabilis illius, id est, remissioris et uoluptarie filium doceremus; quamuis propositi capituli uerba hoc exprimant, dicente Scriptura: Non poterit filium amabilis [a 1Kb] primitiuum preponere, cum sciat filium odibilis primitiuum esse . Ille est uere primitiuus, qui sancte matris sanctus est partus; sicut illa uera mater, a cuius utero non errant ueri filii, sed peccatores. Ergo ille non uere matris filius, non primitiuus uerus, sed quasi primitiuus iuuatur sumptu, ne egeat; non ut diues sit, honoratur: hic autem dupla ex omnibus accepit, ut abundet; sicut etiam in Genesi habes patriarchas a fratre suo Ioseph gemine singulos stole donatos munere, cum remitterentur ad patrem , [b 1Kb] ut significarent  patri repertum Ioseph, quem defunctum esse crediderat pater.

7. Primogenitus itaque hereditatis accepit prerogatiuam, dicente Scriptura: Hic est initium filiorum eius, et huic debentur primogenitalia . A primogenito igitur Dei Filio primogeniti sancti, et ab illo initio (quia ipse est  initium sanctus nuncupatur, initium filius, cui debetur primitiarum prerogatiua, secundum illud ad Abraham dictum: Eiice ancillam, et filium eius; non enim heres erit filius ancille cum filio meo Isaac .

8. Quod magis ad hereditatem uirtutum, quam pecunie spectare diuino oraculo docetur, dicente Domino: Omnia quecumque tibi dixerit Sarra, audi  uocem eius; quoniam in Isaac uocabitur tibi semen . Que erat alia in Isaac, nisi sanctitatis hereditas, que nobilitaret patrem? Et filium quidem ancille super nationes prefecit, quasi simpla  conferens patrimonii: filio autem Sarre dupla dedit, cui non solum temporalia, sed etiam superna et perpetua collata sunt. uale, et nos dilige; quia nos te diligimus.



[c 1Kb] EPISTOLA XXXIu.

HORONTIANUM an anima, de qua praue sentiunt philosophi, celestis substantie sit, querentem primo remittit ad libros Esdre; tum dignitatem eius ostendens Pauli testimonio, qua ratione ibidem omnis creatura ingemiscere, ac rursus liberanda esse dicatur, explicat.


AMBROSIUS HORONTIANO salutem.

1. Quesisti a me utrum anima celestis esse uideatur substantie; [d 1Kb] non enim aut 922 sanguinem, aut ignem, aut neruorum harmoniam animam putas,  ut uulgus philosophorum interpretatur: aut, ut illa patricia quedam eorum prosapia Platonis disputat, quod ipsum se mouet, et non mouetur ab alio, ipsa tibi anima uidetur: uel certe ut Aristoteles acri ingenio quintum quoddam elementi genus induxit, probasti, id est , ex quo componeres et uelut fingeres anime substantiam.

2. De quo tibi [e 1Kb] Esdre librum legendum suadeo, qui et illas philosophorum nugas despexerit; et abditiore prudentia, quam collegerat ex reuelatione, perstrinxerit eas substantie esse superioris.

3. Apostolus quoque etsi [f 1Kb] non expresse, tamen intelligendum nobis reliquit, quasi bonus magister, et spiritalis agricola, occultis doctrine seminibus excitans discipulorum ingenia, quod anime nostre  potioris creature sint, et cuiusdam prestantissime nature. Cum enim dicit, quia uanitati creatura subiecta est non sponte, sed propter eum qui subiecit in spe; quoniam et ipsa creatura liberabitur a seruitute corruptionis in libertatem glorie filiorum Dei ; ostendit non mediocrem animarum esse gratiam, quarum uigore et uirtute in adoptionem filiorum Dei assurgit humanum genus, habens in se quod ad similitudinem et imaginem Dei tributum est sibi. Anime enim neque tactu aliquo comprehenduntur, neque uisu corporeo uidentur; et ideo preferunt illius incorporee et inuisibilis nature similitudinem, et supergrediuntur substantia sua corpoream et sensibilem qualitatem. Que enim uidentur, temporalia sunt, temporalia significant, temporalibus agglutinantur;  illa autem que non uidentur, eterno illi et summo adherent bono, atque in ipso uiuunt, et sunt, et mouentur ; nec ab eo, si boni consulunt, se patiuntur separari ac diuidi.

 4. Unaqueque ergo anima uidens se corporeo isto clausam gurgustio, que tamen terrene huius habitationis consortio non degenerauerit, ingemiscit grauata corporis huius coniunctione; quia corruptibile corpus grauat animam , et inclinat terrenum habitaculum mentem multarum cogitationum : simulque cognoscens quia per fidem ambulat, non per speciem, peregrinari uult de corpore, et adesse ad Dominum .

5. Aduertamus igitur quomodo uanitati creatura subiecta sit , non ex uoluntate sua, sed ex diuino arbitrio, quo dispositum est animas corporibus coniungi oportere propter spem earum; ut dum sperant bona, dignas se prestent celesti  remuneratione: Omnes enim nos oportet adesse ad tribunal Christi; ut referat unusquisque propria corporis . Ideo uniuscuiusque anima preuideat rependenda sibi merita conuersationis sue. Et pulchre ait, propria corporis , id est, quod suscepit regendum; ut si bene rexit, premium referat, propter quod in spe subiecta est: et si 923 male, supplicium; quia non sperauit in Deum, nec ad illam adoptionem filiorum, et ad uere libertatem affectauit glorie.

6. Docuit igitur Apostolus quod humani generis creatura subiecta uanitati sit. [a 1Kb] Quid enim tam homo, quam anima eius? De consortibus eius dicit: Cum sumus in corpore isto, ingemiscimus grauati . Sed et Dauid dicit: Homo uanitati similis factus  est ; et: Uniuersa uanitas, omnis homo uiuens . uita itaque hominis in hoc seculo uanitas est. Huic uanitati subiecta est anima. Itaque sanctus cum facit que sunt corporis, non sponte facit, non uolens, sed propter eum qui subiecit in spe , [b 1Kb] facit ut ei pareat. Ab hoc igitur exemplo anime progrediamur ad creaturas reliquas.

7. Propone tibi solem, lunam, et stellas, que celi lumina etsi preclaro fulgent nitore, creature  sunt tamen, et ad quotidianum ministerium uel sue gunt, uel accidunt, seruientes [c 1Kb] dispositioni creatoris eterni, ministrantes splendorem, quo uestiuntur, atque die nocteque emicant. Quoties sol iste obtexitur nubibus, quoties [d 1Kb] obiectu aufertur terre, uel cum e regione eius luminis sui radius fuerit repercussus, oriuntur eclipses, et ut ait Scriptura: Luna nouit occasus suos . Nouit quando pleno orbe suo luceat, quando exinanito. Stelle quoque nebulis obducte uanescunt, que sustinent ministerii huius mundani usus, non sponte utique, sed in spe; [e 2Kb] quia sperant etiam huius laboris gratiam ab eo, qui subiecit eas. Ideoque propter eum sustinent, id est, propter eius uoluntatem.

8. Nec mirum si patienter sustinent, cum sciant  dominum suum, et creatorem omnium siue que in celo, siue que in terra sunt, suscepisse nostri corporis fragilitatem, nostre conditionis seruitutem. Cur ergo illa seruitutem corruptionis sue non patienter sustineant; cum Dominus omnium pro toto mundo se humiliauerit usque ad mortem, serui formam susceperit , peccatum mundi, maledictum etiam pro nobis factus sit ? Illius ergo imitantes bonitatem celestes creature licet ingemiscant, quod mundi huius uanitati subiecte sint, consolantur se tamen quod liberabuntur a seruitute corruptionis, in libertatem glorie; cum filiorum 924 Dei adoptio uenerit, que est uniuersorum redemptio: Cum enim intrauerit plenitudo gentium, tunc omnis Isrel saluus erit . Cui  enim non ignoscet populo, qui ignoscit etiam illi persecutori suo, qui dixit: Crucifige, crucifige eum ; et: Sanguis eius super nos et super filios nostros ? Sed quia uanitati etiam celestis subiecta creatura est , licet istud in spe, etiam horum perfidiam et temulentiam, uanitate huius mundi lapsam, pertinere ad ueniam patietur ueritatis pietas, et redemptio uniuersitatis.

9. Ergo ut concludamus, et ille tantus ac talis sol,  et illa luna quam noctis tenebre non operiunt, et ille stelle que sunt ornamenta celi, seruitutem corruptionis nunc sustinent; quia corruptibile omne corpus: siquidem et celi peribunt, et celum et terra preteribunt . Postea autem et sol et luna et cetera stellarum lumina requiescent in gloria filiorum Dei; quando erit Deus in omnia in omnibus : qui et in te et in nobis sit per suam plenitudinem et misericordiam.

10. An ipsos quoque angelos, qui in istius mundi laboribus diuersa sustinent ministeria, sicut in Apocalypsi legimus Ioannis , [a 1Kb] non ingemiscere credimus; cum adhibentur penarum et excidiorum ministri? [b 1Kb] Qui habentes uitam beatam, mallent utique eam in illo superiore tranquillitatis  sue statu recurrere, quam nostrorum peccatorum penis ultricibus interpolari. Etenim qui gaudent unius peccatoris redemptione , utique tantorum peccatorum erumnis ingemiscunt.

11. Si igitur etiam celestes creature et Potestates seruitutem corruptionis sustinent, sed in spe, ut pro nobis postea et nobiscum letentur; etiam nos passiones huius temporis future spe et exspectatione consolemur glorie. uale, fili, et nos dilige; quia nos te diligimus.



259 [c 6Kb] EPISTOLA XXXu.

In hac epistola queritur primo, cur cum in uerbis Apostoli non omnis creatura dicatur corruptioni obnoxia,  congemiscere tamen omnis dicatur: postea ex iis que ibidem sequuntur, de Spiritu adoptionis, de magnitudine premiorum celestium, de sanctorum gemitu, primitiis Spiritus, adoptione filiorum, ac spe saluante disseritur.


AMBROSIUS HORONTIANO.

1. Superior epistola tue inquisitioni respondit; hec mee responsionis portio est, que non soluat, sed impleat superiorem. Nam dum ulteriora recenseo, mouit me, fateor, quia addidit: Scimus enim quod omnis creatura ingemiscit ; cum in priori capitulo sine adiectione dixerit: Quia creatura uanitati subiecta est. Non enim omnem creaturam, sed creaturam subiectam dixit. Et iterum ait:  Quoniam et ipsa creatura liberabitur a seruitute corruptionis . Tertio autem addidit quod omnis creatura congemiscat .

2. Quid sibi igitur uult ista adiectio; nisi forte quia non omnis creatura subiecta uanitati est: et quia non omnis uanitati subiecta est, non omnis a seruitute corruptionis liberabitur? Quid enim [d 1Kb] liberetur, que a subiectione uanitatis et a seruitute corruptionis eius expers atque immunis sit? Omnis autem congemiscat non in suo, sed in nostro labore, et [e 6Kb] comparturiat illum fortasse spiritum salutis, spiritum iucunditatis, exspectans adoptionem filiorum Dei; ut communem de redemptione humani generis consequatur letitiam et exsultationem. Aut propter caritatem igitur suam omnis ingemiscit  nostrum laborem, aut propter membrum sui corporis, cuius caput Christus est. Sed siue ita ut diximus, siue simpliciter subiectam creaturam omnem dixerit congemiscere et comparturire, ut uoles intellige.

3. Nunc illud consideremus quod adiecit: Non solum autem illa, sed etiam nos primitias spiritus habentes, ipsi intra nos ingemiscimus, adoptionem filiorum exspectantes, redemptionem corporis nostri . Quid sit adoptio filiorum superior pagina docet; et ideo exponendi sensus gratia ad superiorem recurrendum est paginam.

4. Qui spiritu, inquit , facta carnis mortificat, uiuet. Nec mirum si uiuat, cum Filius Dei fiat, qui habet Spiritum Dei. Adeo est Filius Dei,  ut non accipiat spiritum seruitutis, sed spiritum adoptionis filiorum; eousque ut testimonium spiritui nostro sanctus Spiritus reddat quod sumus filii Dei. Testimonium autem hoc est Spiritus sancti, quod ipse est qui clamat in cordibus nostris: Abba pater, sicut ad Galatas scriptum est . Sed et illud grande testimonium quod filii sumus Dei; quia sumus heredes Dei, coheredes autem Christi: coheres autem est eius, qui conglorificatur ei: [f 1Kb] conglorificatur uero illi, qui patiendo pro ipso, compatitur ei .

926 5. Et ut nos hortetur ad passionem, adiungit  quia omnia que patimur, minora sunt et indigna quorum pro laboribus tanta rependatur futurorum merces bonorum, que reuelabitur in nobis;  cum ad Dei imaginem reformati gloriam eius facie ad faciem aspicere meruerimus.

6. Et ut magnitudinem reuelationis future extolleret, addidit quod et creatura hanc reuelationem exspectet filiorum Dei, que nunc uanitati subiecta est non sponte, sed in spe; quia sperat de Christo gratiam ministerii sui: uel quia et ipsa liberabitur a seruitute corruptionis; ut assumatur in libertatem glorie filiorum Dei, ut sit una libertas creature, et filiorum Dei, cum reuelata fuerit eorum gloria. uerum nunc dum reuelatio procrastinatur, congemiscit omnis creatura exspectans adoptionis et redemptionis nostre gloriam, parturiens iam illum spiritum salutis, et uolens liberari a uanitatis seruitio.

7. Cui coniunxit Apostolus etiam sanctorum gemitum,  qui habent primitias Spiritus; nam et ipsi ingemiscunt. Quamuis enim de suo merito securi sint, tamen quia futura est adhuc redemptio totius corporis Ecclesie, compatiuntur. Cum enim adhuc membra patiuntur corporis sui, quomodo alia membra, licet superiora, non compatiuntur membris unius corporis laborantibus?

8. Unde puto dixisse Apostolum , quia tunc et ipse Filius subiectus [a 1Kb] erit, qui ei subiecit omnia: qui enim adhuc laborant, nondum subiecti sunt, in quibus fortasse adhuc sitit Christus, adhuc esurit, in quibus nudus est; eo quod non impleant uerbum Dei, non induant Christum, qui est indumentum credentium, amictus fidelium. Sed et illi in quibus eger est, adhuc medicina indigent; et  ideo nondum subditi; subiectio enim ista uirtutis est, non infirmitatis: denique in fortibus et facientibus mandatum Dei, subiectus est Dei Filius. Nunc autem magis in iis laborat, qui non subueniunt laborantibus, quam in illis, qui sibi postulant subueniri. Hec est pia interpretatio et uera subiectionis Domini Iesu, qui ideo se subiiciet, ut sit Deus omnibus in omnia.

9. Sensum Apostolicum percurrimus: nunc consideremus qui sunt primitias Spiritus habentes. . Et ideo Legem interrogemus quid sit quod primitiarum uel initii nomine declarauerit. Initia, inquit, aree et lacus tui non fraudabis ; et infra: Initia primitiarum tuarum inferes in domum Domini Dei tui . Alie  sunt primitie, alie decime: primitie maioris gratie, sanctificationis obseruantissime. Ideo placuit Abel, quia non est suum munus moratus, qui de primitiuis  ouium obtulit . Licet aliqui distantiam uelint esse inter primitias et primogenita, id est, que primo nascuntur; eo quod collectis seminibus, quasi ex omnibus initia offerantur aree: tamen de messe quod primum tollitur, id offertur 927 Domino, [b 1Kb] sed de hoc alias. Sanctificari autem uidetur primitiarum munere tota aree messis, sed ipse sanctiores primitie sunt.

10. Similiter sancti primitie sunt Domini, precipue apostoli; primum enim Deus posuit in Ecclesia apostolos, qui et pleraque prophetarunt, et euangelizarunt Dominum Iesum; quia primi receperunt eum . Recepit eum Simeon propheta , Zacarias propheta, Ioannes filius eius, Nathanel, in quo dolus non erat ;  et ideo sub ficu requiescebat: Ioseph, qui dicebatur iustus, qui sepeliuit eum . Isti sunt primitie fidei nostre; sed tamen eadem ceterorum natura seminum, que primitiarum, licet in aliquibus minor gratia: Potens est enim Deus ex lapidibus filios Abrahe excitare .

11. En tibi exemplum de ipso Domino Iesu. In resurrectione mortuorum primogenitus ex mortuis dicitur . Eumdem ipse Apostolus primitias significauit dicens: In Christo omnes uiuificantur, unusquisque autem in suo ordine: primitie Christus, deinde ii qui sunt Christi, qui in aduentum eius crediderunt . Eadem in illo corporis ueritas, que in nobis: sed tamen et primogenitus ex mortuis dicitur, quia primus resurrexit: et primitie;  quia sanctior omnibus fructibus, qui etiam ceteros consortii sui fructus sanctificauit. Ipse etiam initium eorum qui ad imaginem, quasi imago inuisibilis Dei , in quo secundum diuinitatem nichil corporeum, nichil temporale; quia splendor est glorie paterne, et imago substantie eius. . Produximus sermonem epistolarem, dum uolumus quid sint primitie significare.

12. Primitie ergo nostre apostoli, electi ex omnibus [c 1Kb] presentis scilicet tunc temporis fructibus, quibus dictum est: Et maiora his facietis; fudit enim se in eos gratia Dei . Isti, inquam, ingemiscebant, exspectantes redemptionem totius corporis, et adhuc ingemiscunt; quia multorum est labor, qui adhuc fluctuant. [d 1Kb] Ut si aliquis ad  superiora se littoris subsistat et adhuc medio corpore cedatur fluctibus, ingemiscit et comparturit, donec totus euadat. Ingemiscit utique, qui adhuc nobis dicit:  Quis infirmatur, et ego non infirmor ?

13. Non ergo nos moueat, quod ita scriptum est: Qui primitias Spiritus habentes, ipsi intra nos ingemiscimus, adoptionem filiorum exspectantes, redemptionem corporis nostri ; sensus enim apertus est, eo quod primitias Spiritus habentes ingemiscunt, adoptionem filiorum exspectantes: que adoptio filiorum, redemptio totius corporis est, quando facie ad faciem quasi Dei filius per adoptionem uidebit illud diuinum et eternum bonum; est enim adoptio filiorum in Ecclesia 928 Domini, quando clamat Spiritus, Abba pater ; sicut habes ad Galatas. Sed illa erit perfecta, quando resurgent omnes in incorruptione, honore, gloria, qui mereantur Dei faciem uidere; tunc enim uere redemptam  se humana iudicabit conditio. Unde Apostolus gloriatur dicens: Quia spe salui facti sumus . Soluat enim spes, sicut et fides, de qua dicitur: Fides tua te saluum fecit .

14. Ergo creatura que non sponte, sed in spe uanitati subiecta est , spe saluatur, sicut et Paulus, cum sciret lucrum sibi esse mori, ut cum Christo esset solutus corpore, permanebat in carne propter eos quos Christo acquireret . Spes autem quid est, nisi futurorum exspectatio? Unde ait: Spes autem que uidetur, non est spes . Non enim que uidentur, sed que non uidentur eterna sunt: Nam quod uidet quis, quid sperat? uidemur enim tenere ea, que uidemus: quomodo ergo que tenemus, speramus? nichil igitur  eorum que sperantur, uidetur: Oculus enim non uidit, nec auris audiuit, que preparauit Deus diligentibus eum .

15. Ergo si sperari non potest quod uidetur, non bene habent aliqui: Nam quod uidet quis quid, et sperat. [a 1Kb] Nisi forte sic: Nam quod uidet quis, quid et sperat, uel quid exspectat? Quia illud uerum est, quia id speramus, quod non uidemus; et ideo quamuis abesse uideatur a nobis, exspectamus illud per patientiam: Exspectans enim exspectaui Dominum, et respexit me . Ideo ergo exspectamus patienter, quia bonus est Dominus sustinentibus eum . Et uidetur conuenire, quia reddidit per patientiam: Exspectamus que speramus, et non uidemus. Multum enim facit, qui sperat ea et  exspectat, que non uidentur; et propterea quod intendat mentem ad illud omne quod est, sustinet.

16. Pulchre autem dicitur: Spes autem que uidetur, non est spes ; de potestatibus istius seculi, de dignitatibus, de diuitiis. uides nescio quem fascibus preeminentem et curribus, nichil habet spei  in curribus, qui uidentur. Nec in ipso celi elemento spes est, sed in Domino celi. Nec [b 1Kb] Chaldeus in stellis spem habet, quas obseruat; nec diues in possessionibus, nec auarus in usuris: sed ille spem habet, qui in eum spem suam ponit, quem non uidet, id est, in Domino Iesu, qui medius nostrum stat, et non uidetur . Denique oculus non uidit, nec auris audiuit, que preparauit Dominus diligentibus eum.



929 [c 1Kb] EPISTOLA XXXuI.

Roganti quemnam spiritum Paulus scripserit postulare pro nobis gemitibus inenarrabilibus, respondetur non alium denotari nisi Spiritum sanctum, qui et orationes nostras dirigit, et gemit pro delictis nostris, gemitu inenarrabili, hoc est, celesti.


AMBROSIUS HORONTIANO.


1. Concatenantur sibi epistole nostre, ut tamquam inter presentes uideamur sermonem cedere: ita ego ex tua interrogatione, tuque ex mea explanatione epistolis scribendis materiam damus.

2. Moueri enim te indicasti de quo spiritu dictum sit: Quia postulat pro nobis gemitibus inenarrabilibus . Superiora igitur repetamus; ut lectio manifestet, quod querimus: Similiter, inquit, et Spiritus adiuuat infirmitatem nostre orationis . Nonne tibi uidetur Spiritus sanctus, quia adiutor nobis est, sicut ille cui dicitur: [d 1Kb] Adiutor meus es tu, ne derelinquas me, neque despicias me, Deus salutaris meus .

3. Quis enim alius spiritus, qui possit docere Paulum quid oraret? Docet autem Spiritus Christi,  sicut et Christus, orare discipulos suos . Quis autem post Christum doceret, nisi Spiritus eius, quem ipse misit, ut doceret, et dirigeret nostras orationes: oramus enim Spiritu, oramus et mente . Ut bene mens possit orare, precedit Spiritus, et deducit eam in uiam rectam ; ne obrepant carnalia, ne minora, ne etiam maiora uiribus: Unicuique enim datur manifestatio Spiritus ad utilitatem . Denique scriptum est: Petite magna, et parua adiicientur uobis. Petite celestia, et terrena adiicientur .

4. Ergo uult nos maiora petere, non in terrenis morari. Ille autem scit quid tribuat, diuidens singulis, prout uult . Dicit enim interdum, sciens mensuram, quam nos ignoramus: Non potestis hec  modo accipere. Peto mihi passionem martyrii, [e 3Kb] Spiritus sanctus promptus est : sed uidens infirmum carnis mee, ne dum maiora cupio, minora amittam, dicit: Non potes hec accipere. [f 1Kb] Quales occasiones habui: et de ipso prope fine reuocatus sum? Nouit enim bonus medicus [g 1Kb] que esca cui  apta sit infirmitati, et cui tempori ad profectum ualetudinis. Interdum opportunitas esce sanitatem reddit: quod si importune aliquis accipiat, aut non conuenientem, implicatur periculo.

5. Ergo quia nos nescimus quid oremus, et quomodo oporteat, postulat [a 1Kb] pro nobis Spiritus sanctus ; est enim Spiritus aduocati nostri Iesu: et postulat gemitibus ineffabilibus; dolet enim pro nobis et Christus . Et Deus Pater dicit: 930 uentrem meum doleo . Et frequenter indignantem eum legimus et dolentem. Gemit autem, ut auferat peccata nostra, doceat nos agere penitentiam. Est enim pius gemitus, et plenus auctoritatis, de quo dicit Propheta: Et gemitus meus non est absconditus a te . Non  enim latebat ut Adam, sed dicebat: Ecce ego pastor, et grex iste quid deliquit? Ego peccaui, in me uindica .

6. Ex hoc igitur gemitus Spiritus Dei; [b 1Kb] et ille Prophete gemitus, bene ineffabilis; quia celestis. Ea enim que in celo audiuit Paulus , ineffabilia audiuit; ut fari ea homines non debeant: sed que occulta hominibus, Deo nota sunt. Nouit enim omnia, qui scrutator est cordis: sed illa scrutur, que mundauit Spiritus . Nouit ergo Deus quid postulet Spiritus [c 1Kb] et que Spiritus sapientia sit; que interpellat pro sanctis, sicut habes: Quia et Spiritus interpellat pro nobis ; pro quibus enim Christus passus est, et quos sanguine mundauit suo, pro iis interpellat et Spiritus. uale,  et nos ut filius dilige; quia nos te diligimus.



[d 1Kb] EPISTOLA XXXuII.

Cum SIMPLICIANUS AMBROSIO testatus esset eum utiliter facturum, si quid ex Apostolo dissereret apud populum, ipsius uoluntati se hoc daturum spondet sanctus uir, maxime cum amicum in eo iudicem sibi futurum noscat. Itaque mittit ad eum, quod eodem absente disputauerat, scilicet libertatem nostram in sapientia positam esse: quam sententiam a philosophis ambitiose iactatam dicit. Hanc tamen a Patribus proditam cum ex Salomone astruit, tum exemplis Iacobi ac Iosephi. Ex his ostendit non uenditione seruum, at sapientia liberum quemque fieri. Hinc  demonstrato quis liber, an secus, eum solum definit sui iuris esse, qui non cogitur; unde colligit seruire cum libertate interdum iungi. Sub hec sequuntur uere liberorum quedam exempla et descriptiones, quibus subditur libertate hunc demum frui, qui uiuat ex legibus. Deinde nonnullis contra philosophos disputatis, eorum heroibus Christianos opponit. Ac tandem ubi confirmauit eos, qui prauis affectibus seruiunt, liberos non esse; quomodo membra nostra iustitie seruiant, docet.


AMBROSIUS [e 1Kb] SIMPLICIANO salutem.

1. Proxime cum ueteris amoris usu familiaris [f 1Kb] inter nos sermo cederetur, delectari te insinuasti mihi, cum aliquid [g 1Kb] de Pauli apostoli scriptis coram populo ad disputandum assumerem; quod eius profundum  in consiliis uix comprehendatur, sublime in sententiis audientem erigat, disputantem accendat: tum quia in plerisque ita se ipse suis exponat sermonibus, ut is qui tractat, nichil inueniat quod adiiciat suum; ac si uelit aliquid dicere, grammatici magis quam disputatoris fungatur munere.

931 2. In eo tamen quoniam et ueteris affectum amicitie, et quod plus est, paterne gratie amorem recognosco  tum quia non ieiune me fecisse iam, quod postulas, arbitratus es, parebo uoluntati tue, admonitus presertim, et prouocatus exemplo meo, quod mihi non difficillimum; quia non magnum aliquem, sed me ipsum imitabor, cum in meos non magnos aliquos usus reuertor.

 3. Et de consiliis quidem, cum beate uite imago atque effigies nostro sermone exprimeretur, putamus eam factam complexionem, ut pluribus fortasse aliis, tibi certe amanti nostri non improbemur; licet difficilius sit tuo iudicio, quam plurium non displicere: sed iudicii pondus affectu ableuas, coque mihi blandior.

4. Hec autem epistola, quoniam te absentem [h 1Kb] offendit, de sententiis Pauli est apostoli, qui nos a seruitute in libertatem uocat dicens: Pretio empti estis, nolite fieri serui hominum , ostendens libertatem nostram [i 2Kb] in cognitione esse sapientie.  Que sententia magno a philosophis fluctuata atque iactata est disputationis molimine, dicentibus quia omnis sapiens liber, omnis autem [a 1Kb] insipiens seruiat.

5. Sed multo hoc prius Dauid filius dixit, qui ait: Stultus sicut luna mutatur . Sapiens enim non metu frangitur, non potestate mutatur, non attollitur prosperis, non tristibus mergitur; ubi enim sapientia, ibi uirtus animi, ibi constantia et fortitudo. Sapiens ergo idem est animo, non minuitur, non augetur rerum mutationibus: nec ut paruulus fluctuat, ut circumferatur omni uento doctrine, sed manet perfectus in Christo, fundatus caritate, radicatus fide. Sapiens ergo defectus rerum ignorat, [b 1Kb] et uarios animi casus nescit: sed fulgebit  sicut sol iustitie, qui in regno Patris sui fulget .

6. Unde tamen hoc plenius hauserit Philosophia, de qua Patrum disciplina et prudentia, consideremus. Nonne primus Ne, cum aduertisset quia insipienter filius suus Cham riserat nudatum patrem, maledixit ei, dicens: [c 15Kb] Maledictus Cham, seruus domesticus erit fratribus suis ; et preposuit ei fratres eius dominos, qui sapienter patris senectutem honorandam putarunt?

7. Nonne etiam fons ille disciplinarum omnium Iacob, ubertatem disputationis huius omnium pectoribus infudit, qui sapientie merito prelatus est fratri seniori ? Denique pater pius, 932 qui inter duos filios affectu certaret paterno,  [d 1Kb] sed discreparet iudicio  cum diuideret alteri gratiam, alteri misericordiam: sapienti gratiam, insipienti misericordiam; quia ad uirtutem se propriis uiribus erigere non poterat, nec spontaneum gressum attollere, benedixit eum, ut seruiret fratri suo, et esset ipsius seruus, ostendens ita [e 1Kb] deteriorem esse seruitute insipientiam, ut remedio ei seruitus sit; quia stultus regere se non potest, et nisi moderatorem habeat, precipitatur propriis uoluntatibus.

8. Diligens ergo pater [f 1Kb] et consulens, seruum eum fratris sui fecit, ut eius regeretur consilio. Ideo inconsultis populis sapientes quique adhibentur rectores, qui plebeiam insipientiam uigore proprio  regant; ut potentie specie dominentur, quo  uel inuitos auctoritate potestatis subiiciant ad obediendum prudentioribus, et obsequendum legibus. Imposuit igitur insipienti uelut indomito iugum, et cui in gladio suo uiuendum dixerat, libertatem negauit; ne temeritate laberetur, prefecit ei fratrem, cuius auctoritate et moderatione subiectus proficeret ad conuersionem. Et quia seruitus habet discretionem  ideo ei primo iugum imposuit necessitatis, postea benedictionem ei uoluntarie subiectionis impertiuit.

9. Non igitur natura seruum facit, sed insipientia: nec manumissio liberum, sed disciplina. Denique Esau liber natus est, et seruus factus est: Ioseph  uenditus in seruitutem est , et electus est ad potestatem ; ut suis emptoribus imperaret. Non dedignabatur tamen obsequium sedulitatis, sed tenebat uirtutis fastigium, conseruabat libertatem innocentie, integritatis auctoritatem. Unde pulchre psalmista ait: In seruum uenumdatus est Ioseph: humiliauerunt in compedibus pedes eius . In seruum, inquit, uenumdatus est, non seruus factus. Humiliauerunt pedes eius, non animam eius.

10. Quomodo enim humiliata est anima, de qua dicit: Ferrum pertransiuit anima eius? Nam cum aliorum animas peccatum transeat  Ioseph sancti anima ita non patuit peccato, ut magis peccatum ipsa penetraret.  Denique nec herilis illecebre flexus est delinimento, nec immerito flammas non sensit libidinis, quia 933 maiore diuine flagrabat ardore gratie. Unde et hoc pulchre de eo dictum est: Quia eloquium Domini ussit eum ; quo restinxit ignitas diaboli sagittas.

11. Quomodo hic seruus, qui erudiuit principes populi in illa frumentaria dispensatione; ut future inopie consulerent et prouiderent? Aut quomodo seruus, qui totam terram acquisiuit, et uniuersum populum Aegyptiorum in seruitutem redegit ? Non ut conditionem seruitii ignobilis irrogaret, sed ut tributum constitueret, preter possessionem tamen sacerdotalem, quam a tributis immunem reseruauit; ut apud Aegyptios  quoque inuiolabilis haberetur religio sacerdotalis.

 12. Non fecit igitur eum seruum uenditio; nam utique negotiatoribus erat uenditus: uerum si pretium spectes, multos inuenies qui emerunt sibi puellulas forme elegantioris, quarum amore capti, turpi seruitio sese dederunt. uidebatur Apeme concubina Darii regis sedens ad dexteram eius, auferens de capite eius diadema, et suo imponens uertici, palmis faciem eius sinistra manu uerberans: quam rex aperto ore intuebatur, gaudens si quando arrideret ei mulier: quod si ea indignaretur, miserum se atque afflictum putaret; ut potestate submissa, [a 1Kb] blanditias obtexeret, et conciliari sibi eam deprecaretur .

13. Sed quid ista magno allegamus ambitu?  Non uidemus plerumque in potestatem piraticam uel immanium barbarorum redactos parentes a filiis [b 1Kb] redimi pecunia? Numquid leges pecunie potiores quam leges nature? Numquid [c 1Kb] in seruitute accersitur pietas? Plerique emptores leonum sunt, et tamen non dominantur leonibus: sed ita subiiciuntur uersa uice, ut si exasperatos eos excutere ceruice toros uiderint, fugiant et delitescant. Nihil ergo preiudicat pecunia, que plerumque sibi dominos emit: nichil tabule auctionales, quibus emptor frequenter adiudicatur atque addicitur. Contractus non mutat genus, nec sapientie libertatem adimit. Denique famulo sapienti multi, ut scriptum est , seruiunt liberi: et est seruus intelligens, qui regat dominos stultos.

 14. Quem ergo magis liberum censes? Sola est sapientia libera, que diuitibus pauperes preficit, et que seruos propriis fenerare dominis facit: fenerare non pecuniam, sed intellectum: fenerare talentum illius Dominici eternique thesauri, qui numquam corrumpitur, cuius et usura pretiosa est: fenerare illud intelligibile eloquiorum argentum celestium, de quo Lex dicit: Fenerabis gentibus, tu autem non mutuaberis . Quod Hebreus fenerauit gentibus, ipse autem non accepit a populis doctrinam, sed tradidit: cui aperuit Dominus thesaurum suum, ut gentes pluuia sermonis sui faceret 934 humescere, et fieret princeps gentium, ipse autem supra se principem nullum haberet.

15. Liber est ergo qui sapiens est, pretio emptus  oraculorum celestium, illo auro, illo argento sermonis diuini: pretio emptus sanguinis  pretio emptus gratie, qui audiuit et intellexit dicentem: Qui sititis, ite ad  aquam; et quicumque non habetis argentum, ite, emite, et bibite, et manducate .

16. Liber est ille, qui progrediens in bellum, si uiderit mulierem bonam aspectu, et depredatus opes inimicorum suorum, repertam illic concupierit eam, demptis superfluis, et indumento captiuitatis detracto, in uxorem sibi copulauerit, iam non seruam, sed liberam ; intelligit enim famulatui prudentiam et disciplinam non subiacere. Ideoque Lex dicit: Non uenumdabitur pecunia ; omne enim pretiosum non est ea dignum. Et Iob dicit: Attrahe sapientiam in interiora . Non illi comparabitur [d 1Kb] Aethiopie topazion, quod auro habetur argentoque pretiosius.

17. Sed non ille solum liber, [e 1Kb] qui dominum licitatorem  non pertulit, aut tollentem digitum non uidit, sed ille magis liber, qui intra se liber est, qui legibus nature liber est, legem sciens nature prescriptam esse moribus, non conditionibus; et mensuram officiorum consentaneam non hominis arbitrio, sed nature disciplinis. Utrum igitur iste liber tibi tantummodo, an quidam censor uidetur, et prefectus moribus? Unde uere ait Scriptura quia pauperes diuitum prepositi erunt, et priuati utique administrantium .

18. An tibi liber uidetur, qui pecunia suffragium sibi emit? qui plausum populi magis, quam iudicium requirit prudentium? Ille ergo liber est, qui popularibus auris mouetur; ille qui reformidat sibilum uulgi? Sed non ista libertas, quam manumissus accipit,  [f 1Kb] et palma lictoris donatus acquirit. Non enim munificentiam, sed uirtutem libertatem esse arbitror: que non suffragiis defertur alienis, sed magnanimitate propria uindicatur ac possidetur. Sapiens enim semper liber est, semper honoratus, semper is qui presit legibus. Denique iusto non est posita lex, sed iniusto ; iustus enim ipse sibi lex est, non habens necesse longius sibi accersere formam uirtutis, quam corde inclusam gerat, scriptum habens opus legis in tabulis cordis sui, cui dictum sit: Bibe aquam de tuis uasis, et de puteorum tuorum fontibus . Quid enim nobis tam proximum, quam Dei uerbum? Hoc est uerbum in corde nostro, et in ore nostro, quod non uidemus et tenemus.

19. Sapiens ergo liber, quoniam qui ea facit, que  uult, liber est. Sed non omnis [g 1Kb] bona uoluntas, sed sapientis est omnia que bona sunt uelle; 935 odit enim malum, quia quod bonum est, elegit. Ergo si quod bonum est elegit, arbiter electionis, et eligens  operationis liber est; quia quod uult facit: liber ergo sapiens. Sapiens omnia que facit, bene facit. Qui autem bene facit omnia, recte facit omnia: qui uero recte facit omnia, utique inoffense, et irreprehensibiliter, et sine damno et commotione sui facit omnia. Cui igitur hoc subest, ut inoffense faciat omnia, faciat irreprehensibiliter, faciat sine commotione sui, sine damno; nichil insipienter facit, sed sapienter omnia. Qui autem sapienter facit, nichil habet quod metuat; metus enim in peccato est. Ubi autem nulla formido, ibi libertas: ubi libertas, ibi potestas faciendi quod uult: solus ergo sapiens liber est.

20. Etenim qui neque cogi potest, neque prohiberi, is nequaquam seruus: sapientis autem est neque cogi neque prohiberi: non est igitur seruus sapiens. Prohibetur  enim, qui non fungitur iis, que desiderat: que autem desiderat sapiens, nisi ea que uirtutis et discipline sunt, sine quibus esse non potest? In ipso enim sunt, nec diuelluntur ab eo. Quod si diuelluntur, iam non sapiens, qui sit sine uirtutis usu ac disciplina, quibus ipse se fraudet, si non sit uoluntarius uirtutis interpres. Quod si cogitur, manifestum est quod inuitus faciat. In omnibus autem factis aut a uirtute correctiones sunt, aut a malitia prolapsiones, aut media, aut indifferentia. uirtutis non coactus, sed uoluntarius exsecutor est sapiens; quoniam omnia que placent, agit malitie fugitans, nec somnium eius admittit. Indifferentibus ita non mouetur, ut nullis momentis sicut uulgus hominum huc atque illuc inclinetur, sed tamquam in statera mens  eius equa lance pendeat; ut neque ad uoluptaria propendeat, neque omnino ad ea, que sunt auersanda, uel leuiter studium inclinet suum, sed immobilis maneat affectu. Unde liquet quia nichil inuitus facit sapiens, neque cogitur; quia si seruus esset, cogeretur: liber igitur est sapiens.

21. Apostolus quoque sic definit dicens: Non sum ego liber, non sum apostolus ? Sed adeo liber, ut cum subintrassent quidam tentare libertatem eius, nec ad horam, ut ipse ait , cederet subiectioni, ut ueritas Euangelii predicaretur. Qui ergo non cessit, uolens predicauit. Ubi uoluntas, ibi merces uoluntatis: ubi necessitas, ibi obsequium necessitatis. Melior ergo uoluntas quam necessitas. uelle ergo sapientis est, parere et seruire  insipientis.

22. Hec etiam est Apostoli definitio dicentis: Si enim uolens hoc ago, mercedem habebo: si autem inuitus, dispensatio mihi credita est . Sapienti igitur merces defertur, sapiens autem ex uoluntate facit: liber itaque secundum Apostolum sapiens. Unde et ipse clamat: uos enim in libertatem uocati estis, tantum ne libertatem in occasionem carnis detis . Sequestrat a lege Christianum, ne inuitus uideatur legi succumbere: 936 uocat in Euangelium, quod uolentes et predicant et operantur. Iudeus sub Lege, Christianus per Euangelium: in Lege seruitus, in Euangelio libertas, ubi cognitio  sapientie. Omnis ergo qui Christum recipit, sapiens: qui autem sapiens, liber: omnis igitur Christianus et liber et sapiens.

23. Docuit me tamen Apostolus quod ultra ipsam libertatem sit, ut seruire libertas sit: Cum liber, inquit, essem omnium me seruum feci; ut plures lucrifacerem . Quid est ultra libertatem, nisi habere Spiritum gratie, habere caritatem? Libertas enim liberum facit hominibus, caritas amicum Deo. Unde ait Christus: uos autem dixi amicos . Bona caritas, de qua dicitur: Per caritatem Spiritus seruite inuicem . Seruiuit et Christus, ut omnes liberos faceret. Manus eius in cophino seruierunt : qui non rapinam est arbitratus esse se equalem Deo, formam serui  accepit ; et omnia omnibus factus est, ut omnibus salutem afferret . Cuius imitator Paulus, et quasi sub Lege erat, et quasi sine Lege uiuebat pro eorum utilitate, quos cupiebat lucrari: et infirmis uolens fiebat infirmus, ut eos confirmaret: et currebat, ut comprehenderet: et corpus suum castigabat, ut potestates ereas in Christo triumpharet.

24. Est ergo sapienti et seruire libertas. Unde colligitur quia stulto et imperare seruitus est; et quod peius est, cum paucioribus presit, pluribus dominis et grauioribus seruit. Seruit enim propriis passionibus, seruit cupiditatibus suis, quarum dominatum nec nocte potest fugere, nec die; quia intra se dominos habet, intra se seruitium patitur intolerabile,  Gemina enim seruitus est, altera corporis, animarum altera: domini autem corporis quidem homines, animarum autem malitie et passiones, a quibus sola animi libertas sapientem uindicat; ut seruitio ei liceat exire.

25. Queramus igitur illum uere sapientem, uere liberum, qui quamuis sub plurimorum dominatu degat, libere dicit: Quis est, qui mecum iudicio contendat? Tu solus manum tuam a me abstine, a cuius conspectu non potero me abscondere; et timor tuus non me percellat .

26. Quem secutus Dauid rex ait: Tibi soli peccaui . Regali enim subnixus fastigio, quasi legum dominus legibus reus non erat, soli Deo obnoxius tenebatur, qui dominus est potestatum.

 27. Alium audi liberum: Mihi autem pro minimo est, ut a uobis diiudicer, aut ab humano die: sed neque me ipsum diiudico; nichil enim mihi sum conscius . . . . qui autem diiudicat me, Dominus est . uera libertas hominis spiritalis, quia diiudicat omnia, ipse autem a nemine diiudicatur, nec a quocumque creature participe, sed soli Deo se subditum nouit, qui solus sine peccato est , de quo dicit Iob: uiuit Dominus, qui sic me iudicat ; solus enim ille potest iudicare iustum, cuius in conspectu celum non est mundum, nec stellarum pura et clara lumina.

28. Quis est qui [a 1Kb] Sophoclea in medium ferat aliis plurimis matuatus uidetur Ambrosius; at inter  937 carmina dicentia: Iupiter mihi preest, nullus autem hominum? Quanto antiquior Iob, quanto uetustior Dauid? Agnoscant ergo de nostris se habere, quecumque prestantiora locuti sunt.

29. Quis igitur sapiens, nisi qui ad ipsa peruenit diuinitatis secreta, et manifestata sibi cognouit occulta sapientie? Solus igitur sapiens, qui duce Deo usus est ad cognoscenda ueritatis cubilia, et mortalis homo immortalis Dei heres et successor est factus per gratiam, et quidam iucunditatis particeps, sicut scriptum est: Propterea unxit te Deus, Deus tuus oleo letitie pre consortibus tuis .

30. Si quis igitur propius ea introspiciat rerum negotia, cognoscet [a 1Kb] quanta sapienti adiumenta, et quanta in ipsis insipienti refragia sint; quod huic adiumento  libertas, illi impedimento seruitus sit. Insurgit enim sapiens quasi uictor debellatis a se ac triumphatis libidine, timore, ignauia, mestitudine, ceterisque uitiis; donec ea de possessione sue mentis eliminet, et omnibus terminis finibusque suis propulset atque arceat: quoniam dux cantior nouit excursus cauere latrocinantium, et quedam [b 1Kb] furta belli, que iniquissimi anime nostre aduersarii ignitis [c 1Kb] sepe pertentant spiculis; sunt enim nobis quedam et in pace prelia, et in bello pax. Unde et ille ait: Foris pugne, intus timores. Sed in his omnibus superamus propter eum, qui dilexit nos . [d 1Kb] Dicit quia neque angustiis, neque persecutionibus, neque fame, periculo, morte terretur .

31. Qui uero hec timet, qui mortem reformidat,  quomodo non seruus? Seruit profecto, et miseram qui lem seruitutem; nichil enim sic animam ad omnem seruitutem deiicit, quomodo formido mortis. Quomodo enim se erigat abiectus et uilis sensus atque ignobilis, demersus in omnem infirmitatis uoraginem uite huius cupiditate? uide quam seruus: Abscondam me, inquit, et ero gemens et tremens super terram; et erit, omnis qui inuenerit me, occidet me . Itaque quasi seruus signum accepit, nec sic tamen necem potuit euadere. Seruit igitur peccator formidini, seruit etiam cupiditati, seruit auaritie, seruit libidini, seruit malitie, seruit iracundie, et uidetur huiusmodi sibi liber: sed magis seruit, quam si sub tyrannis positus.

32. Illi autem liberi sunt, qui legibus uiuunt. Lex  autem uera sermo rectus, lex uera non insculpta tabulis, nec ere incisa, sed impressa mentibus, atque infixa sensibus; quando sapiens non sub lege, sed  ipse sibi lex est, opus legis in corde suo continens, naturali sibi stylo et quadam inscriptione formatum . Tantumne igitur cecitatis est, ut non uideamus manifestas rerum expressiones, et uirtutum imagines? Et 938 quam indignum, ut populi integri obediant humanis legibus, quo sint libertatis participes: sapientes autem ueram legem nature expressam ad imaginem Dei, ueramque rationem signiferam libertatis negligant et derelinquant; cum in ea tanta libertas sit, ut paruuli seruire uitiis nesciamus, alieni ab ira, exsortes auaritie, ignari libidinis! Quam miserum igitur, ut qui nascimur in libertate, moriamur in seruitute!

33. Sed hoc fit leuitate animi, atque infirmitate morum; quia curas inanes uoluimus, et operamur  superuacua: sapientis autem cor, actumque et opus radicatum esse decet atque immobile. Hoc docuit Moyses, quando manus ei grauiores fiebant, ita ut uix sustineret eas iehsu Naue. Ideoque uincebat populus, quando non perfunctoria gerebantur opera, sed plena ponderis atque uirtutis, non nutantis animi, nec titubantis affectu, sed fundate mentis stabilitate . Ergo sapiens extendit manus suas, stultus autem contrahit, sicut scriptum est: Quia stultus complexus est manus suas, et uorauit uiscera sua , carnalia magis cogitans quam spiritalia. At non filia Iuda, que expandens manus, clamauit ad Dominum: Tu scis quia falsum testimonium aduersus me dicunt . Melius est arbitrata non peccare, sed et incidere in calumnias  accusantium, quam peccatum subire sub impunitatis uelamine. Ea ergo contemptu mortis seruauit innocentiam. Sed nec filia Iephte, que uotum patris de immolatione sua proprio atque hortatorio firmauit assensu .

34. Non enim ego de contemptu mortis libros philosophorum depromo, aut gymnosophistas Indorum, quorum pre ceteris Calani laudatur responsum Alexandro, cum eum iuberet sequi: Qua me, inquit, laude dignum Greciam petere poscis, si possum cogi facere quod nolo? Et uere plenus auctoritatis sermo, sed magis mens plena libertatis. Denique et epistolam scripsit.


Calanus Alexandro.

35.Amici persuadent tibi manus et necessitatem  inferre Indorum [e 1Kb] philosophis, nec in somnis quidem uidentes nostra opera. Corpora enim transferes de loco ad locum: animas non coges facere, quod nolunt,  non magis quam saxa et ligna uocem emittere. [a 1Kb] Maximus ignis uiuentibus corporibus dolorem inurit, et gignit corruptionem: super hunc nos sumus; uiuentes enim exurimur. Non est rex, neque princeps, qui extorqueat nobis facere, quod non proposuimus. Nec similes sumus Grecie philosophorum, qui uerba pro rebus meditati sunt ad opinionis celebritatem: nobis res socie uerbis, et uerba rebus: res celeres, et sermones breues: in uirtute nobis libertas beata est.

36 et 37. Preclara uerba, sed uerba: [b 1Kb] preclara 939 constantia, sed uiri: preclara epistola, sed philosophi. Apud nos autem et puelle de mortis appetentia sublimes usque ad celum erexere uirtutum gradus. Quid Theclam, quid Agnem, quid Pelagiam loquar,  que tamquam nobilia [c 9Kb] uitulamina pullulantes, ad mortem quasi ad immortalitatem festinauerunt? Inter leones uirgo exsultauit, [d 1Kb] et rugientes bestias spectauit intrepida. Et ut nostra cum Indorum gymnosophistis conferamus, quod ille uerbis gloriatus est, sanctus Laurentius factis probauit; ut uiuus exureretur, et flammis superstes diceret: uersa, manduca. Haud degener Abrahamidarum, et Machabeorum concertatus puerorum, quorum alii super flammas canebant: alii cum exurerentur, non rogabant, ut parceretur: sed inuehebantur, ut amplius persecutor inflammaretur . Liber igitur sapiens.

38. Quid autem sublimius sancta Pelagia, que uallata persecutoribus; priusquam tamen in eorum  conspectum ueniret, aiebat: uolens morior, nemo me continget manu, nemo oculo proteruo uiolabit uirginem, mecum feram pudorem, mecum incolumem uerecundiam: nullum predones lucrum sue capient insolentie. Pelagia Christum sequetur, libertatem nemo auferet, nemo captiuam uidebit liberam fidem, insignemque pudicitiam, et prosapiam prudentie. Quod seruum est, hic manebit, nullos in usus debitum. Magna igitur pie uirginitatis libertas, que septa agminibus persecutorum, inter maxima pericula integritatis et uite nequaquam inclinata est.

39. At non ille cui dominatur ira, subiicitur enim iugo peccati; homo etiam iracundus peccatum effodit : Qui autem peccatum facit, seruus est peccati . At non ille liber, qui  seruit auaritie; non potest enim possidere uas suum. Non ille liber, qui seruiens desideriis et uoluptatibus,  uago fluitat errore. Non ille liber, qui curuatur ambitu; seruit enim alieno imperio. Sed ille liber, qui potest dicere: Omnia mihi licent, [e 1Kb] sed non omnia mihi utilia; omnia mihi licent, sed ego sub nullius redigar potestate. Esca uentri, et uenter escis . Ille liber, qui ait: Quid enim libertas nostra iudicatur ab infideli conscientia ?

40. Libertas igitur [f 1Kb] sapienti, non insipienti conuenit; quoniam qui deligat lapidem in fundibalo, similis est ei, qui dat imprudenti claritatem : se ipsum uulnerat, sibique potius, dum intorquet iaculum, affert periculum. Certe sicut tormento acerbatur, et geminatur malum saxi ruina; sic insipientis in libertate ruina uehementior est. Recidenda igitur insipienti potestas, non adiicienda  libertas est; seruitus enim ei conuenit. Ideoque addidit: Spine nascuntur in manu ebriosi, seruitus autem in manu imprudentis ; quia sicut ille suis uulneratur poculis, ita insipiens suis factis. Ille bibendo se peccato 940 inserit, iste operando se culpe adiudicat, et factis suis trahitur in seruitutem. uidebat se Paulus in captiuitatem trahi a lege peccati ; et ideo ut liberaretur, confugit ad libertatis gratiam.

41. Non sunt igitur liberi insipientes, quibus dicitur: Nolite fieri sicut equus et mulus, quibus non est intellectus. In freno et chamo maxillas eorum constringe, qui non appropinquent tibi. Multa flagella peccatorum ; quia multis flagellis opus est, ut eorum imprudentia cerceatur.  Disciplina hoc exigit, non inclementia. Denique qui parcit baculo suo, odit filium suum : simul quia unusquisque grauius suis peccatis flagellatur. Grauia enim delictorum pondera, grauia criminum uerbera, sicut onus grauantur graue, et infligunt anime cicatrices, et putrescere faciunt mentis ulcera .

42. Deponamus igitur tam grauem seruitutis sarcinam, renuntiemus luxurie ac deliciis, que nos quibusdam astringunt nexibus cupiditatum, et uinculis ligant. Nihil enim prosunt delicie stulto: et quicumque a pueritia dederit se deliciis, manebit in seruitute: ut uiuens mortuus sit. Recidatur ergo luxuries, [g 1Kb] delicie recesentur: et si quis fuit luxuriosus, ualedicat superioribus. Recisa enim uinea  fructum affert, semiputata frondescit, neglecta luxuriat. Ideoque scriptum est: Tamquam agricultura  homo imprudens, et tamquam uinea homo egens sensu; si reliqueris eum, desertus erit . Colamus ergo corpus hoc nostrum, castigemus illud, redigamus in seruitutem, non illud despiciamus.

43. Sunt enim [a 1Kb] nostra membra arma iustitie, sunt et arma peccati. Si eleuantur, arma iustitie sunt, ut peccatum in his non dominetur: si mortuum [b 1Kb] fuerit corpus nostrum peccato, non regnabit in eo culpa, et erunt membra nostra a peccato libera. Non obediamus igitur cupiditatibus eius, neque exhibeamus membra nostra arma iniquitatis peccato. Si uideris mulierem ad concupiscendum eam, membra tua arma peccati sunt. Si locutus es ad sollicitandam eam, lingua tua et os tuum membra peccati sunt. Si abstulisti terminos a patribus positos, membra tua arma peccati sunt. Si festinasti uelocioribus  pedibus ad effundendum innocentium sanguinem, membra tua arma iniquitatis sunt.

44. Contra, si uidisti egenum, et induxisti in domum tuam, membra tua arma iustitie sunt. Si eripuisti iniuriam accipientem, uel eum qui ducebatur ad mortem, si scidisti chirographum debitoris, membra tua arma iustitie sunt. Si confessus es Christum (arma enim intellectus  labia tua membra iustitie sunt. Qui potest dicere: Oculus eram cecorum, pes claudorum, pater infirmorum , membra eius membra iustitie sunt.

941 45. Ergo liberati a peccato, quasi pretio empti sanguinis Christi, non subiiciamur seruituti hominum uel passionum. Non erubescamus peccatum  nostrum fateri. uide quam liber, qui poterat dicere: Non reueritus sum multitudinem populi; ut non annuntiarem in conspectu omnium peccatum meum . Qui enim confitetur Domino, exuitur a seruitute; Iustus enim accusator est sui in principio sermonis . Non solum liber, sed etiam iustus: sed iustitia in libertate est, et libertas in confessione; simul enim ac confessus quis fuerit, absoluitur. Denique Dixi, pronuntiabo aduersum me iniustitiam meam Domino, et tu remisisti impietatem cordis mei . Mora ergo absolutionis in confitendo est, confessionem sequitur peccatorum remissio. Sapiens est igitur, qui confitetur: liber, cui peccatum dimissum est, nulla iam contrahens era peccati. uale, et nos dilige, ut facis; quia  et ego te diligo.



[d 1Kb] EPISTOLA XXXuIII.

Sapientem esse diuitem, neque hic ullum sexum excipi se didicisse ex Petri epistola, cuius locus enucleatur. Pacem aliasque uirtutes diuites esse, diuitumque  ordini Enoch atque Eliam annumerandos. Post que Achab et Nabuthe inter se comparatis, propositum problema confirmatur.


AMBROSIUS SIMPLICIANO salutem.

1. uidebamur proxime in disceptationes incidisse philosophie, cum de apostoli Pauli epistola sumentes exordium, tractaremus quod omnis sapiens liber. uerum postea, cum Petri apostoli epistolam legerem, aduerti quod omnis sapiens etiam diues: nec sexum exceperit, qui feminas ornatum omnem non in pretiosis monilibus, sed in bonis moribus habere scripserit: [e 1Kb] Non enim, inquit, extrinsecus capillorum implicatio, aut auri circumpositio, aut habitus uestimentorum ornamentum, sed ille absconditus cordis homo .

2. Duo sunt igitur et esse hominem in homine, et  illum esse diuitem, qui sibi nullarum diuitiarum usum requirat. Pulchre autem cordis hominem dixit, eo quod totus sapientie sit absconditus, sicut ipsa sapientia, que non uidetur, sed intelligitur. Nemo ante Petrum tali expressione usus est, ut diceret cordis hominem; exterior enim homo plurima in se membra habet: interior autem cordis homo totus plenus sapientie est, plenus gratie, plenus decoris.

3. In incorruptione, inquit, quieti et modesti spiritus, qui est ante Deum diues . Et uere diues, qui in conspectu Dei potest diues uideri, in cuius conspectu terra exigua, mundus ipse angustus est: sed solum illum Deus diuitem nouit, qui sit diues eternitate, qui non opum, sed uirtutum fructus recondat.  Quis autem ante Deum diues, nisi quietus et modestus spiritus, 942 qui numquam corrumpitur? Nonne tibi uidetur diues, qui habet pacem animi, tranquillitatem quietis; ut nichil concupiscat, nullis exagitetur cupiditatum procellis, nec uetera fastidiat, et noua querat, et semper desiderando, fiat in summis diuitiis inops?

4. Ea est [f 1Kb] pax uere diues, que superat omnem mentem . Diues pax, diues modestia, diues fides; Fideli enim totus mundus possessio est : diues simplicitas; sunt enim et diuitie simplicitatis, que nichil discutit, nichil contractum, nichil suspectum, aut frudulentum putat, sed puro se fundit affectu.

5. Diues bonitas, quam si quis seruauerit, pascitur  in diuitiis celestis hereditatis; et ut antiquioribus exemplis Scripture utamur: Beatus, inquit, [d 1Kb] uir, quem arguit Dominus. Admonitionem autem Dei ne recusaueris. . . . . In fame liberabit te a morte, in prelio de manu ferri liberabit te, et a flagello lingue te abscondet . . . . .  Fere bestie pacifice erunt tibi, et scies quod in pace erit domus tua . Mitigatis enim carnis huius uitiis, et passionibus, que militare aduersus animam solent, tabernacula tua sine perturbatione erunt, domus sine offensione, semen sine defectu, [a 1Kb] posteritas sicut odor agri pleni, sepultura sicut messis. Siquidem quando alii [b 1Kb] suum defectum arbitrantur, tunc aceruus tritici tui supernis maturus infertur [c 1Kb] apothecis.

6. Merito iustus semper fenerat, iniquus indiget. Ille [d 1Kb] iustitias fenerat, fenerat mandatum Dei pauperibus et egenis: at uero insipiens et quod putat se habere, nequaquam possidet. An putas illum possidere, qui thesauro suo die ac nocte incubans, auara et misera torquetur sollicitudine? Ille uero eget, et  si aliis diues uidetur, sibi pauper est; quia non utitur eo quod habet, qui adhuc alia rapit, alia desiderat: ubi enim nullus cupiditati modus, qui fructus diuitiarum? Nemo est diues, qui quod habet, secum hinc auferre non potest: quod enim hic relinquitur, non nostrum, sed alienum est.

7. Diues Enoch, qui quod habuit secum transtulit, et omnem illum bonitatis sue censum celestibus intulit receptaculis : qui ideo raptus est, ne cor eius malitia mutaret . Diues Elias, qui uirtutum suarum thesauros curru igneo sublimis sedibus ethereis inuexit . Et tamen iste non mediocres diuitias heredi reliquit, quas ipse non amitteret. Quis hunc pauperem uel tunc dixerit, cum uictus quotidiani indigens  alimonia, mitteretur ad uiduam, ut pasceretur ab ea; quando ad eius uocem celum claudebatur et aperiebatur, quando ad eius uerbum hydria farine et uas olei non deficiebat per triennium, sed abundabat: nec minuebatur usu, sed replebatur ? Quis illum pauperem dixerit, ad cuius uoluntatem descendebat ignis , quem inuia aliis flumina non concludebant , sed in 943 suum fontem recurrebant; ut sicco propheta transiret pede?

8. Duos finitimos uetus historia describit , regem Achab, et pauperem Nabuthen; quem horum pauperiorem, quem ditiorem credimus? Alter regali fulcro diuitiarum preditus, inexplebilis insatiabilisque opibus suis, exiguam pauperis uineam  desiderauit: alter [e 1Kb] despiciens animo  , imperialesque gazas, suo erat contentus palmite. Nonne uidetur hic magis diues, hic magis rex, [f 1Kb] qui sibi abundabat, suas regebat cupiditates; ut nichil alienum concupisceret? ille autem egentissimus, cui aurum suum uile, alienus palmes pretiosissimus estimabatur? Sed qua ratione [g 1Kb] egentissimus, cognosce: quia diuitie iniuste congregate euomuntur ; radix autem iustorum manet , et ut palma floret .

9. An non egentior paupere is, qui tamquam umbra preterit ? Hodie impius exaltatur, cras non erit, nec inuenietur aliquis locus eius . Quid est itaque diuitem esse, nisi abundare? Quis autem abundat, qui sit animo  contractior? Qui autem animo contractior, utique angustior: que igitur in angustiis abundantia? Non ergo diues, qui non abundat. Unde pulchre Dauid: Diuites, inquit, eguerunt, et esurierunt ; quoniam cum haberent Scripturarum thesauros celestium, eguerunt qui non intellexerunt, et esurierunt qui nullum spiritalis gratie gustarunt cibum.

10. Nihil igitur affectu sapientis ditius, nichil insipientis egentius. Nam cum regnum Dei pauperum sit , quid esse locupletius potest? Et ideo preclare Apostolus: O altitudo, inquit, diuitiarum sapientie et scientie Dei ! Preclare etiam Dauid, qui in uia testimoniorum celestium, quasi in omnibus diuitiis, delectabatur . Expresse Moyses, qui ait: Nephthalim satietas accipientium . Nephthalim, [h 1Kb] abundantia significatur Latina interpretatione, uel dilatatio. Ibi ergo abundantia, ubi satietas: ubi autem fames cupiditatum, ubi inexplebilis appetentia; ibi utique paupertas. Sed quia uix ulla rei pecuniarie uel mundi huius cupiditas satietatem habet; [i 1Kb] ideo addidit: Et replebitur benedictione .

11. Secundum hec Petrus apostolus definiuit non in auro et argento et indumentis feminarum esse ornamentum, sed in occulto cordis homine atque abscondito ; unde nulla se exuat cultum pietatis, ornatum gratie, uite eterne hereditatem. uale, et nos dilige; quia nos te diligimus.



944 [i 1Kb] EPISTOLA XXXIX.

 Faustinum propter sororis mortem hominum consortium  fugientem arguit, hoc ipsi sorori iniurium, ac interitum non hominibus solum, sed et ciuitatibus communem esse monens. Nihil ergo illi iam deberi nisi preces; uetare siquidem Apostolum, ne quem secundum carnem iam cognoscamus, at nouam creaturam. Quenam illa sit, et quomodo illum solari Ambrosius ipse teneatur, expenditur.


AMBROSIUS FAUSTINO salutem.

1. Acerbo te doliturum dolore obitum germane tue non ignorabam; non tamen ut a nobis te ablegares, sed ut nobis te redderes: nam et si minus iucunda solatia merentibus, tamen nonnumquam necessaria sunt. Tu autem abiisti in secreta montium, et inter ferarum diuersaris spelea, omni humane conuersationis [a 1Kb] usu abdicato, et quod grauius  est, iudicio tuo.

2. Tantumne de te commeruit germana tua, ut propter quam excellere apud te debuit conditio humana, que tam egregiam feminam tulit, propter eam apud te minoris prerogatiue sit? Illa certe uita excedens, hoc se mulcebat solatio, quod te sibi superstitem derelinqueret, parentem nepotibus, presulem paruulis, auxiliatorem destitutis: tu ita te et nepotibus et nobis abnegas, ut consolationis illius fructum non sentiamus. Illa te chara pignora uocant non ad dolendum, sed ad consolandum; ut cum te uident, matrem sibi [b 1Kb] non credant obiisse: in te eam recognoscant, in te eius presentiam teneant, in te uitam eius sibi manere arbitrentur.

3. Sed doles quod dudum florentissima repente  occiderit. uerum hoc nobis commune non solum cum hominibus, sed etiam cum ciuitatibus, terrisque ipsis est. [c 1Kb] Nempe de Bononiensi ueniens urbe a tergo Claternam, ipsam Bononiam, Mutinam, Rhegium derelinquebas, in dextera erat Brixillum, a fronte occurrebat Placentia, ueterem nobilitatem ipso adhuc nomine sonans, ad leuam Apennini inculta miseratus, et florentissimorum quondam populorum castella considerabas, atque affectu relegebas dolenti. Tot igitur semirutarum urbium cadauera, terrarumque sub eodem conspectu exposita funera non te admonent unius, sancte licet et admirabilis femine, decessionem consolabiliorem habendam; presertim cum illa in perpetuum prostrata ac diruta sint: hec autem ad tempus quidem erepta nobis,  meliorem illic uitam exigat?

4. Itaque non tam deplorandam, quam prosequendam orationibus reor: nec mestificandam [d 1Kb] lacrymis tuis, sed magis oblationibus 945 animam eius Domino commendandam arbitror.

 5. uerum forte asseras securum te [e 1Kb] de meritis eius ac fide; nequire tamen ferre desiderium, quod eam iam non uideas secundum carnem, idque tibi summo dolori sit. Nec illud te mouet Apostolicum, quod ait: Quia neminem nouimus ex hoc secundum carnem. Et si cognouimus secundum carnem Christum, sed nunc iam non nouimus ? Caro enim nostra perpetua esse ac diuturna non potest; necesse est occidat, ut resurgat: necesse est resoluatur, ut requiescat, [f 1Kb] ut fiat quidam finis peccati. Et ideo multos cognouimus secundum carnem, sed nunc iam non nouimus. Ipsum Dominum Iesum cognouimus, inquit Apostolus, secundum carnem: sed nunc iam non nouimus. Iam enim carnis deposuerat exuuias, iam specie hominis non uidebatur, iam  pro omnibus mortuus erat, et omnes in illo mortui; sed ut per ipsum renouati, et uiuificati spiritu, iam non sibi, sed Christo uiuant. Unde et alibi ait idem Apostolus: uiuo autem iam non ego, uiuit autem in me Christus .

6. Meritoque qui ante cognouerat secundum carnem Christum, iam operationes eius inuisibiliter agnoscens, iam non carnem eius, sed potentiam scrutans, qui ante persecutor discipulos hominis, et pedissequos carnis infestis odiis urgebat, postea doctor gentium factus, ueneratores maiestatis eius ad predicationem Euangelii instruere atque informare ceperat. Et ideo addidit: Si quis in Christo noua creatura , id est, qui perfectus in Christo, noua creatura est; quoniam qui caro est,  imperfectus est. Denique ipse Dominus ait: Non permanebit spiritus meus in istis hominibus, quoniam carnes sunt . Carnalis itaque non est in Christo: sed si quis in Christo est; noua creatura est, non nature nouitate formatus, sed gratie. uetera itaque que secundum carnem erant, transierunt: facta sunt noua omnia. Que illa, nisi que Scriba doctus in regno celorum nouit , similis illius patrisfamilias, qui profert de thesauro suo noua et uetera, neque uetera sine nouis, neque noua sine ueteribus? Ideo et Ecclesia dicit, quia noua et uetera seruaui tibi . Sed transierunt uetera, id est, Legis mysteria abscondita, in Christo facta sunt omnia noua.

7. Hec est noua creatura, de qua Apostolus ad  Galatas ait: In Christo enim Iesu neque circumcisio aliquid ualet, neque preputium: sed noua creatura, per quam iam renouata caro floret, et fructum inuenit gratie, que ante inueterati flagitii spinas habebat . Quid ergo est [g 1Kb] quod mereamus, si iam ad animam  dicitur: Renouabitur sicut aquile iuuentus tua ? Quid est quod ingemiscamus pro mortuis, cum iam reconciliatio mundi apud Deum Patrem facta sit per Dominum Iesum ?

8. Quoniam ergo Christi beneficia tenemus, 946 cum apud omnes, tum apud te pro Christo legatione fungimur ; ut noueris irreuocabilia eius esse dona, ut credas, quod semper credidisti: nec nimio merore tuam in dubium adducas sententiam; quia ideo peccatum factus est Dominus iehsu, ut tolleret peccatum mundi ; et essemus in illo omnes iustitia Dei : iam non culpe obnoxii, sed iustitie remuneratione securi. uale et nos dilige; quia nos te diligimus.



[a 8Kb] EPISTOLA XL.

 Ab imperatore audiri se postulat, affirmans in principe laudari facilitatem; tacere se sine utriusque periculo non posse; nec regibus displicere libertatem; illum uero, quamuis pius sit, decipi posse; sententiam de synagoga reparanda esse periculosam, cum episcopum martyrio uel preuaricationi exponat. In hanc rem exemplo Iuliani proposito, rescripti cause refelluntur, maxime quod Iudei plures usserint ecclesias. Hinc agitur de ualentinianorum, qui gentilibus peiores declarantur, fano, ac donariis, que dicebantur sublata, extenuatis, ianuam ad calumnias Iudeis aperiri, triumphumque de Christo dari demonstratur. Hac de re allegorica instituitur Domini expostulatio; postquam deterretur Maximi exemplo Theodosius, neue Iudeos aut hereticos ulcisci uelit, admonitus,  denuo stimulatur ad clementiam.

[b 1Kb] Clementissimo principi, ac beatissimo imperatori THEODOSIO augusto AMBROSIUS episcopus.

1. Exercitus [c 1Kb] semper iugibus fere curis sum, Imperator beatissime: sed numquam tanto in estu fui, quanto nunc; cum uideo cauendum ne quid sit, quod ascribatur mihi etiam de sacrilegii periculo. Itaque peto ut patienter sermonem meum audias. Nam si indignus sum, qui a te audiar; indignus sum, qui pro te offeram, cui tua uota, cui tuas committas preces. Ipse ergo non audies eum, quem pro te audiri uelis? Non audies pro se agentem, quem pro aliis audisti? Nec uereris iudicium tuum, ne cum indignum putaris, quem audias, indignum feceris, qui pro te audiatur?

 2. Sed neque imperiale est libertatem dicendi denegare, neque sacerdotale, [d 1Kb] quod sentias, non dicere. Nihil enim in uobis imperatoribus tam populare et tam amabile est, quam libertatem etiam in iis  diligere, qui obsequio militie uobis subditi sunt. Siquidem hoc interest inter bonos et malos principes, quod boni libertatem amant, seruitutem improbi. Nihil etiam in sacerdote tam periculosum apud Deum, tam turpe apud homines, quam quod sentiat, non libere denuntiare. Siquidem scriptum est: Et loquebar in testimoniis tuis in conspectu regum, et non confundebar ; et alibi: Fili hominis, speculatorem te posui domui Isrel, in eo, inquit, ut si auertatur iustus a iustitiis suis, et fecerit delictum; quia non distinxisti ei, [e 1Kb] hoc est, non dixisti quid sit cauendum, non retinebitur memoria iustitie eius, et sanguinem eius de manu tua exquiram. Tu autem [f 1Kb] si distinxeris iusto, ut non 947 peccet, et ipse non peccauerit, iustus uita uiuet; quia dixisti ei: et tu animam tuam liberabis .

 3. Malo igitur, Imperator, bonorum mihi esse tecum, quam malorum consortium; et ideo clementie tue displicere debet sacerdotis silentium, libertas placere. Nam silentii mei periculo inuolueris, libertatis bono iuuaris. Non ergo importunus indebitis me intersero, alienis ingero: sed debitis obtempero, mandatis Dei nostri obedio. Quod facio primum tui amore, tui gratia, tue studio conseruande salutis. Si id mihi uel non creditur, uel interdicitur: dico sane [g 1Kb] diuine offense metu. Nam si meum periculum te exueret, patienter me pro te offerrem, sed non libenter; malo enim te sine meo acceptum Deo esse et gloriosum periculo. Sin autem silentii mei dissimulationisque culpa et me ingrauat, nec te liberat;  malo importuniorem me, quam inutiliorem aut turpiorem iudices. Siquidem scriptum est, dicente sancto apostolo Paulo, cuius non potes doctrinam refellere: Insta opportune, importune; argue, obsecra, increpa in omni patientia et doctrina .

4. Habemus ergo et nos cui displicere plus periculi sit; presertim cum etiam imperatoribus non displiceat suo quemque fungi munere, et patienter audiatis unumquemque pro suo suggerentem officio; immo corripiatis, si non utatur [h 1Kb] militie sue ordine. Quod ergo in iis libenter accipitis, qui uobis militant, num hoc in sacerdotibus potest molestum uideri; cum id loquamur, non quod uolumus, sed quod iubemur? Scis enim lectum: Cum stabitis ante reges et  presides, nolite cogitare quid loquamini; dabitur enim uobis in illa hora quid loquamini: non enim uos estis qui loquimini, sed Spiritus Patris uestri, qui loquitur in uobis . Et tamen si in causis  reipublice loquar, quamuis etiam illic iustitia seruanda sit, non tanto astringar metu, si non audiar; in causa uero Dei quem audies, si sacerdotem non audias, cuius maiore peccatur periculo? Quis tibi uerum audebit dicere, si sacerdos non audeat?

5. Noui te pium, clementem, mitem, atque tranquillum, fidem ac timorem Domini cordi 948 habentem: sed plerumque aliqua nos fallunt. Habent aliqui zelum Dei, sed non secundum scientiam . Ne igitur hoc etiam fidelibus animis obrepat, cauendum arbitror. Noui pietatem tuam erga Deum, lenitatem in homines: obligatus sum beneficiis tuarum indulgentiarum. Et ideo plus metuo, amplius sollicitor; ne etiam ipse tuo me postea iudicio condemnes, quod mea aut dissimulatione aut adulatione  prolapsionem non euitaueris. Si in me peccari uiderem, non deberem tacere; scriptum est enim: [a 1Kb] Si frater tuus in te peccauerit, corripe illum primo, deinde increpa, duobus aut tribus testibus . Si te non audierit, dic Ecclesie. Causam ergo Dei tacebo? Quid igitur sit, quod metuam consideremus.

6. Relatum est a [b 2Kb] comite orientis militarium partium incensam esse synagogam, idque auctore factum episcopo. Iussisti uindicari in ceteros, synagogam ab ipso exedificari episcopo. [c 1Kb] Non astruo exspectandam fuisse assertionem episcopi; sacerdotes enim turbarum moderatores sunt, studiosi pacis, nisi cum et ipsi mouentur iniuria Dei, aut Ecclesie contumelia. [d 1Kb] Sit alioquin iste episcopus feruentior in exustione  synagoge, timidior in iudicio: non uereris, imperator,  ne acquiescat sententie tue; ne preuaricetur, non times?

7. Non etiam uereris, quod futurum est; ne uerbis resistat comiti tuo? Necesse erit igitur ut aut [e 1Kb] preuaricatorem aut martyrem faciat: utrumque alienum temporibus tuis, utrumque persecutionis instar, si aut preuaricari cogatur, aut subire martyrium. uides [f 1Kb] quo inclinet cause exitus. Si fortem episcopum putas, caueto martyrium fortioris: si inconstantem, declina lapsum fragilioris: plus enim astringitur, qui labi infirmum cegerit.

8. Hac proposita conditione, puto dicturum episcopum quod ipse [g 1Kb] ignes sparserit, turbas compulerit, [h 1Kb] populos conduxerit; ne amittat occasionem martyrii, et pro inualidis subiiciat ualidiorem. [i 1Kb] O beatum  mendacium, quo acquiritur sibi aliorum absolutio, sui gratia! Hoc est, imperator, quod poposci et ego; ut in me 949 magis uindicares: et si hoc crimen putares, mihi ascriberes. Quid mandas in absentes iudicium? Habes presentem, habes confitentem reum. Proclamo quod ego synagogam incenderim, certe quod ego illis mandauerim; ne esset locus in quo Christus negaretur. Si obiiciatur mihi, cur hic non incenderim? Diuino iam cremari cepit iudicio: meum cessauit opus. Et si uerum queritur, ideo segnior fui, quia non putabam hoc uindicandum. Quid facerem, quod nullo ultore sine premio foret? Tangunt hec uerecundiam, sed reuocant gratiam; [i 1Kb] ne fiat quo Dei summi contrahatur offensio.

9. Esto tamen, nemo episcopum ad hoc munus  conueniat; rogaui enim clementiam tuam: et licet  ipse hoc reuocatum adhuc non legerim, reuocatum tamen constituamus. Quid si alii timidiores, dum mortem reformidant, offerant ut de suis facultatibus reparetur synagoga; aut comes ubi hoc compererit primo constitutum, ipse de christianorum censu exedificari iubeat? Habebis, imperator, comitem preuaricatorem, et huic uexilla committes uictricia, huic labarum, hoc est, [a 9Kb] Christi sacratum nomine, qui synagogam instauret, que Christum nesciat? Iube labarum synagoge inferri, uideamus si non resistunt.

10. Erit igitur locus [b 1Kb] Iudeorum perfidie factus de exuuiis Ecclesie: et patrimonium, quod fauore Christi acquisitum est christianis, hoc transferetur ad donaria perfidorum? Legimus templa idolis antiquitus  condita [c 1Kb] de manubiis Cimbrorum, de spoliis reliquorum hostium. Hunc titulum Iudei in fronte synagoge sue scribent: Templum impietatis factum de manubiis christianorum.

11. [d 1Kb] Sed discipline te ratio, imperator, mouet. Quid igitur est amplius? discipline species, an causa religionis? Cedat oportet censura deuotioni.

12. [e 1Kb] Non audisti, imperator, quia cum iussisset Iulianus reparari templum Hierosolymis, diuino, qui faciebant repurgium, igne flagrarunt? Non caues ne etiam nunc fiat? Adeo a te non fuit iubendum, ut Iulianus hoc iusserit!

950 13. Quid tamen mouet? Utrum quia quodcumque edificium publicum exustum est, an quia synagoge locus? Si edificio incenso moueris uilissimo  , non recordaris, imperator, quantorum Rome domus  prefectorum incense sint, et nemo uindicauit? Immo si quis imperatorum uoluit factum seuerius reprehendere, eius magis qui tanto est perculsus dispendio, [f 1Kb] causam grauauit. Quid igitur dignius, ut Callinici castri in parte aliqua edificiorum incendium, an urbis Rome uindicandum estimaretur, si oporteret tamen? [g 1Kb] Constantinopoli dudum domus episcopi incensa est, et filius clementie tue intercessit apud patrem; ut et suam, hoc est, filii imperatoris iniuriam, et domus sacerdotalis incendium non uindicares. Non consideras, Imperator, ne et hoc cum uindicari iusseris, ipse iterum interueniat, ne uindicetur? Sed bene illud acquisitum est a patre filio; dignum erat enim, ut suam iniuriam prius ipse donaret. Bene illud cum gratie distinctione diuisum est, ut  et filius pro sua, et pater pro filii iniuria rogaretur. Hinc nichil est quod filio reserues, et uide ne quid Deo deroges.

14. Non est ergo causa tante commotioni idonea; ut propter edificii exustionem in populum tam seuere uindicetur: multo autem minus quia synagoga incensa est, perfidie locus, impietatis domus, amentie receptaculum, quod Deus damnauit ipse. Sic enim legimus per os Hieremie, dicente Domino Deo nostro: Et faciam domui, ubi inuocatum est nomen meum super ipsam, in qua confiditis uos, et loco quem dedi uobis et patribus uestris, [h 1Kb] sicut feci Selon: et proiiciam uos a facie mea, sicut proieci fratres uestros omne semen Ephrem. Et tu noli orare pro populo isto, et noli postulare illis misericordiam, et neque accesseris ad me  pro illis: quia non exaudiam te. Aut non uides quid isti faciunt in ciuitatibus Iuda ?  Deus se pro illis prohibet rogari, quos tu uindicandos putas.

15. At certe si iure gentium agerem, dicerem [a 1Kb] quantas Ecclesie basilicas Iudei tempore imperii Iuliani incenderint. Duas Damasci, quarum una uix reparata est, sed Ecclesie, non 951 synagoge impendiis: altera basilica informibus horret ruinis. Incense sunt basilice Gazis, Ascalone, Beryto, et illis fere locis omnibus, et uindictam nemo quesiuit. Incensa est basilica et Alexandrie a gentilibus et Iudeis, que sola prestabat ceteris. Ecclesia non uindicata est, uindicabitur synagoga?

16. uindicabitur etiam ualentinianorum fanum incensum? Quid est enim nisi fanum, in quo est conuentus gentilium? Licet gentiles duodecim deos  appellent, [b 2Kb] isti triginta et duos Aeonas colant, quos appellant deos. Nam et de ipsis comperi relatum et preceptum, [c 1Kb] ut in monachos uindicaretur, qui prohibentibus iter ualentinianis, quo psalmos canentes ex consuetudine usuque ueteri pergebant ad celebritatem Machabeorum martyrum, moti insolentia incenderunt fanum eorum in quodam rurali uico tumultuarie conditum.

17. [d 2Kb] Quanti se offerre habent tali optioni; cum meminerint tempore Iuliani illum, qui aram deiecit, et turbauit sacrificium, damnatum a iudice fecisse martyrium? Itaque numquam alias ille iudex, qui audiuit eum, nisi persecutor habitus est; nemo illum congressu, nemo illum umquam osculo dignum putauit. Qui nisi iam esset defunctus, timerem, Imperator,  ne in eum tu uindicares, quamquam uindictam celestem non euaserit, [e 1Kb] suo superstes heredi.

18. Sed refertur cognitionem mandatam iudici, scriptumque eo quod non referre debuerit, [f 1Kb] sed uindicare: requirenda quoque sublata donaria. Omittam alia: incense sunt a Iudeis Ecclesiarum  basilice, et nichil redditum est, nichil repetitum, nichil quesitum. Quid autem habere potuit synagoga in castro ultimo; cum totum quidquid illic est, non multum sit, nichil pretiosum, nichil copiosum? Quid deinde incendio potuit [g 1Kb] rapi Iudeis insidiantibus? Artes iste sunt Iudeorum uolentium calumniari; ut dum ista queruntur, mandetur extra ordinem militaris censura iudicii, mittatur miles fortasse dicturus quod hic aliquando ante tuum, Imperator, dixit aduentum: Quomodo poterit nos Christus iuuare, qui pro Iudeis aduersus Christum militamus? [h 1Kb] qui mittimur ad uindictam Iudeorum? Suos perdiderunt exercitus, nostros uolunt perdere.

952 19. In quas preterea non prosiliant calumnias, qui etiam Christo falsis testimoniis calumniati  sunt? In quas non prosiliant calumnias homines et circa diuina mendaces? Quos non auctores seditionis fuisse dicant? Quos non appetant, etiam quos non recognoscant; ut catenatorum ordines innumeros spectent de christiano populo, ut captiua uideant colla plebis fidelis, ut condantur in tenebras Dei seruuli, ut feriantur securibus, dentur ignibus, tradantur metallis, ne pena cito transeat?

20. Hunc dabis triumphum Iudeis de Ecclesia Dei? hoc tropeum de Christi populo? hec gaudia, Imperator, perfidis? hanc celebritatem Synagoge, hos luctus Ecclesie? Referet Iudeorum populus hanc solemnitatem in dies festos suos; et inter illos profecto numerabit, quibus aut de Amorrheis, aut de Chananeis triumphauit, aut de Pharao rege Aegypti,  aut de Nabuchodonosor regis Babylonie manu liberari potuit. Addet hanc celebritatem, significans se de Christi populo triumphum egisse.

21. Et cum ipsi Romanis legibus teneri se negent, ita ut crimina leges putent; nunc uelut Romanis legibus se uindicandos putant. Ubi erant iste leges,  cum incenderent ipsi sacratarum basilicarum culmina? Si Iulianus non est ultus Ecclesiam; quia preuaricator erat: tu, Imperator, ulcisceris synagoge iniuriam, quia christianus es?

22. Et quid tecum posthac Christus loquetur? Non recordaris quid Dauid sancto per Nathan prophetam mandauerit ? Ego te de fratribus tuis minorem elegi, et de priuato imperatorem feci. Ego de fructu seminis tui in sede imperiali locaui. Ego tibi subieci nationes barbaras, ego tibi pacem dedi, ego tibi inimicum tuum in potestatem tuam captiuum deduxi. Frumentum non habebas ad exercitus alimoniam, ipsorum hostium manu patefeci tibi portas, aperui horrea: dederunt tibi hostes tui commeatus suos, quos sibi parauerant. Ego perturbaui  hostis tui consilia, ut se ipse nudaret. Ego ipsum usurpatorem imperii ita uinxi, ac mentem eius ligaui, ut cum haberet adhuc fugiendi copiam, tamen cum omnibus suis tamquam metuens, ne quis tibi periret, ipse se clauderet. [a 1Kb] Ego comitem eius atque exercitum ex 953 altera parte nature, quos ante disperseram, ne ad belli societatem coirent, ad supplementum tibi uictorie congregaui. Ego exercitum tuum ex multis indomitis [b 1Kb] conuenam nationibus, quasi unius gentis fidem et tranquillitatem et concordiam seruare precepi. Ego cum periculum summum esset ne Alpes infida barbarorum penetrarent consilia, intra ipsum Alpium uallum uictoriam tibi contuli, ut sine damno uinceres. Ego ergo te triumphare feci de inimico tuo, et tu de plebe  mea das meis inimicis triumphum.

23. Nonne propterea Maximus destitutus est, qui ante ipsos expeditionis dies, cum audisset Rome synagogam incensam, edictum Romam miserat, quasi uindex discipline publice? Unde populus christianus ait: Nihil boni huic imminet. Rex iste Iudeus factus est: [c 1Kb] defensorem istum discipline audiuimus, quem mox Christus probauit, qui pro peccatoribus mortuus est . Si de sermone hoc dictum est, quid de ultione dicetur? Ille  igitur statim a Francis, a Saxonum gente, in Sicilia, [d 1Kb] Siscie, Petauione: ubique denique terrarum uictus est. Quid pio commune cum perfido? Abolenda cum impio sunt etiam impietatis exempla. Quod illi nocuit, quo uictus offendit; hoc non sequi debet, sed damnare, qui uicit.

24. Itaque illa tibi non quasi ingrato recensui, sed quasi iure collata numeraui; ut his admonitus, [e 1Kb] cui plus collatum est, plus diligas. Denique hoc respondenti Simoni dixit Dominus iehsu: Recte iudicasti . Statimque conuersus ad mulierem que pedes eius unguento unxit, typum Ecclesie gerens, ait Simoni: Propter quod dico tibi: remissa sunt peccata eius multa, quoniam dilexit multum. Cui autem minus dimittitur, minus diligit . Hec  est mulier que in domum Pharisei intrauit, et eiecit Iudeum, Christum autem acquisiuit. Ecclesia enim Synagogam exclusit: cur iterum tentatur, ut apud Christi famulum, hoc est, de pectore fidei, de domo Christi Synagoga excludat Ecclesiam?

25. Hec ego, Imperator, amore et studio tui in hunc sermonem contuli. Debeo enim beneficiis tuis, [f 1Kb] quibus me petente, liberasti plurimos de exsiliis, de carceribus, de ultime necis penis; 954 ut malle debeam pro salute tua etiam offensionem tui animi non timere  ne tot annorum conceptam [g 1Kb] cuiuscumque sacerdotis gratiam uno momento amittam. [h 1Kb] Et tamen non damnum gratie deprecor, sed salutis periculum.

 26. Quamquam quantum est, Imperator, ut querendum aut uindicandum non putes, quod in hunc diem nemo quesiuit, nemo umquam uindicauit? Graue est fidem tuam pro Iudeis periclitari. Gedeon cum occidisset sacratum uitulum , dixerunt gentiles: Dii ipsi iniuriam suam uindicent. Quis habet Synagogam uindicare? Christus quem occiderunt, quem negauerunt? An Deus Pater uindicabit eos, qui nec Patrem recipiunt, dum Filium non receperunt? Quis habet ualentinianorum heresim  uindicare: [a 1Kb] quam pietas tua quomodo uindicat, cum eos excludi iusserit, nec conueniendi usurpare copiam ? Si Iosiam tibi obiiciam regem Deo probatum, hoc in istis damnabis, quod in illo probatum est.

27. Certe si mihi parum fidei defertur, iube adesse quos putaueris episcopos: tractetur, Imperator, quid salua fide agi debeat. Si de causis pecuniariis comites tuos consulis, quanto magis in causa religionis sacerdotes Domini equum est consulas!

28. Consideret clementia tua quantos insidiatores habeat Ecclesia, quantos exploratores: leuem rimam si offenderint, figent aculeum. Secundum homines loquor: ceterum [b 1Kb] plus hominibus Deus timetur, qui etiam imperatoribus iure prefertur.  [c 1Kb] Si amico aliquis, si parenti aut propinquo deferendum existimat, recte ego et deferendum Deo, et eum preferendum omnibus iudicaui. Consule tibi, Imperator, aut patere me consulere mihi.

29. Quid respondebo postea, si compertum fuerit, data hinc auctoritate, aliquos christianorum aut gladio, aut fustibus, aut plumbeis necatos? Quomodo hoc purgabo factum? Quomodo excusabo apud episcopos, qui nunc quia per triginta et innumeros annos [d 2Kb] presbyteri quidam 955 gradu functi, uel ministri Ecclesie retrahuntur a munere sacro, et curie deputantur, grauiter gemunt? [e 1Kb] Nam si qui uobis militant, certo militie tempore seruantur; quanto magis etiam eos considerare debetis, qui Deo militant! Quomodo, inquam, hoc excusabo apud  episcopos, qui queruntur de clericis, et impressione graui uastari scribunt ecclesias?

 30. Hoc tamen in notitiam clementie tue peruenire uolui; de hoc, ut placet, arbitrio tuo consulere et temperare dignaberis: illud autem quod me angit, et iure angit, exclude atque eiice. Ipse facis, quidquid fieri iussisti: aut si ille facturus non est, malo te magis esse clementem, quam illum non fecisse, [f 1Kb] quod iussus est.

31. Habes in quibus Domini adhuc debes circa imperium Romanum inuitare et emereri clementiam; [g 1Kb] habes quibus amplius, quam tibi speres: illorum gratia, illorum salus te in hoc sermone [h 1Kb] conueniat. Timeo ne causam tuam alieno committas iudicio. Integra adhuc tibi sunt omnia. In hoc me ego Deo nostro pro te obligo, [i 1Kb] nec uerearis sacramentum. Numquid Deo displicere poterit quod pro  eius emendatur honorificentia? Nihil mutaueris certe in illa epistola, siue missa, siue nondum missa est: dictari iube aliam, que plena fidei, plena pietatis sit. Tibi integrum est emendare, mihi non est integrum dissimulare.

32. [i 1Kb] Antiochenis tuam donasti iniuriam, inimici tui [k 1Kb] filias reuocasti, nutriendas apud affinem dedisti, matri hostis tui misisti de erario tuo sumptus. Hec tanta pietas, tanta erga Deum fides hoc facto obfuscabitur. Tu igitur qui armatis pepercisti hostibus, et seruasti inimicos tuos; ne, queso, tanto studio putes uindicandum in christianos.

33. Nunc te, Imperator, rogo, ut non aspernanter acceperis me et pro te et pro me timentem; sancti enim uox est: Ut quid factus sum uidere contritionem  populi mei , ut offensam incurram Dei? Ego certe quod honorificentius fieri  potuit, feci; ut me magis audires in regia, ne, si necesse esset, audires in Ecclesia.



956 [a 1Kb] EPISTOLA XLI.

Sororem ut de iis que synagoge ac fani supra dictorum causa euenerant, certiorem faciat, refert quemadmodum loco Hieremie de sacerdotum uerbis, explicato, Euangelicam lectionem enarrauerit, ostenderit illic Domini misericordiam commendari, cuius idem a nobis exigit imitationem, ac docuerit qua ratione euangelicam peccatricem Dominicos pedes lauando, tergendo, ungendo atque osculando referamus; alioqui nos prophetice reprehensioni, fore obnoxios; denique quo modo sermone conuerso ad Theodosium, tandem ut reuocaret edictum, obtinuerit.


[b 1Kb] FRATER SORORI.

 1. Sollicitam sanctitatem tuam esse adhuc scribere dignata es mihi, eo quod sollicitum me esse scripserim; unde miror quod litteras non acceperis meas, quibus refusam mihi scripseram securitatem. Nam cum [c 1Kb] relatum esset synagogam Iudeorum incensam a christianis, auctore episcopo, et ualentinianorum conuenticulum; iussum erat, me Aquileie posito, ut synagoga ab episcopo reedificaretur, et in monachos uindicaretur, qui incendissent edificium ualentinianorum. Tum ego, cum sepius agendo parum proficerem, epistolam dedi imperatori, quam simul misi; et ubi processit ad Ecclesiam, hunc sermonem habui:

2. In libro prophetico scriptum est: Sume tibi baculum nucinum ; et qua ratione hoc dixerit  Dominus prophete, debemus considerare; non otiose etenim scriptum est; quandoquidem et [d 1Kb] in Pentateucho legimus quod uirga nucina Aaron sacerdotis, cum diu reposita fuisset, effloruit . Nam uidetur per uirgam [e 1Kb] significare quod directa esse debeat prophetia uel sacerdotalis auctoritas; ut non tam delectabilia, quam utilia persuadeat.

3. Ideoque nucinum baculum sumere iubetur propheta, quia memorate pomum arboris amarum in cortice, durum in testa, intus est fructuosum; ut ad eius similitudinem propheta quoque amara et dura pretendat, et denuntiare tristia non reformidet. Similiter etiam sacerdos, quia preceptio eius etsi ad tempus aliquibus amara uideatur, et tamquam uirga Aaron reposita diu in auribus dissimulantium;  tamen aliquando cum estimatur aruisse, florescit.

 4. Unde et Apostolus ait: Quid uultis, in uirga ueniam ad uos, an in caritate, spirituque mansuetudinis ? Prius enim uirgam dixit, et tamquam 957 uirga nucina percussit errantes, ut postea consolaretur eos spiritu mansuetndinis. Itaque quem uirga sacramentis abdicauit celestibus, eumdem mansuetudo restituit. Discipulo quoque talia prescripta dedit, dicens: Argue, obsecra, increpa . Duo dura, unum mite: sed ideo dura, ut etiam ipsa molliret; quia sicut egris redundanti felle corporibus ciborum aut potus amaritudo dulcescit, et contra epularum suauitas amaritudini est: ita ubi animus est saucius, [f 1Kb] uoluptarie fotu adulationis egrescit, et rursum correctionis temperatur amaritudine.

 5. Hec de prophetica lectione libata sint: Euangelii quoque lectio quid habeat consideremus: Rogauit quidam phariseus Dominum Iesum, ut manducaret cum illo; et ingressus domum Pharisei, discubuit. Et ecce mulier, que erat in ciuitate peccatrix, ut cognouit quod iehsu accubuit in domo Pharisei, attulit alabastrum unguenti: et stans retro secus pedes eius, [g 1Kb] lacrymis cepit rigare pedes eius . Et reliqua recitauit usque ad locum: Fides tua te saluam fecit, uade in pace. Quam simplex, subiunxi, in uerbis, quam profunda in consiliis Euangelii lectio! Itaque quia magni consiliarii sermo est, altitudinem eius consideremus .

6. Dominus noster iehsu Christus iudicauit magis homines beneficiis alligari posse, et prouocari ad  ea [h 1Kb] que sunt recta facienda, quam metu: plusque caritatem proficere, quam formidinem ad correctionem. Itaque premisit gratiam, ueniens per uirginis partum; ut in baptismo peccata donaret, quo sibi faceret gratiores. Deinde si competentia [i 1Kb] gratis uiris officia reponeremus, ipsius gratie remunerationem futuram omnium in hac muliere declarauit. Nam si tantummodo prima debita nobis remisisset, uideretur cautior, quam indulgentior; correctionisque [i 1Kb] prouidentior quam remunerationis magnificentior. Angusti animi sola astutia est, ut illiciat: Deo autem conuenit, ut quos inuitauerit per gratiam, eosdem gratie ipsius incrementis prouehat. Ideoque nobis et ante donat per baptismum, et post bene seruientibus uberiora largitur. Ita ergo Christi beneficia  et incentiua uirtutis et premia sunt.

 7. [a 1Kb] Sed nemo uocabulum feneratoris horrescat. Fuimus ante sub feneratore duro, qui nisi morte debitoris expleri ac satiari nequiret . uenit Dominus iehsu, uidit [b 1Kb] graui nos obligatos fenore. Nemo fenus suum patrimonio innocentie sue poterat exsoluere: de meo, unde me liberarem, habere non poteram, nouum genus absolutionis mihi detulit; ut creditorem mutarem, quia fenus unde soluerem, non habebam. Debitores autem nos non natura, sed culpa fecerat; peccatis enim nostris era grauia contraximus, 958 ut essemus obnoxii, qui eramus liberi; debitor enim est, qui aliquid accepit de feneratoris pecunia. Peccatum uero a diabolo est: tamquam in eius patrimonio has habet impius opes; sicut enim Christi diuitie uirtutes sunt,  ita diaboli opes crimina sunt. Redegerat humanum genus in perpetuam captiuitatem [c 1Kb] obnoxie hereditatis graui fenore, quod oberatus auctor ad posteros de fenerata successione transmiserat. uenit Dominus iehsu, mortem suam pro morte omnium obtulit, sanguinem suum pro sanguine fudit uniuersorum.

8. Mutauimus ergo creditorem, non euasimus; immo euasimus, manet enim debitum, fenus intercidit, dicente Domino Iesu qui in uinculis sunt: Exite; et his qui in carcere sunt: Procedite; dimissa sunt ergo peccata uestra . Omnibus igitur dimisit, nec quisquam est, cui non relaxarit. Sic enim scriptum est, quia donauit omnia delicta, delens quod aduersum nos erat chirographum decreti . Cur nos aliorum tenemus chirographa,  et uolumus exigere aliena, qui nostrorum utimur indulgentia? Qui donauit omnibus, ab omnibus exigit; ut quod unusquisque sibi dimissum meminit, alii ipse dimittat.

9. uide ne grauiorem causam incipias habere fenerator, quam debitor: sicut ille in Euangelio, cui Dominus suus dimisit [d 1Kb] omne debitum, ille postea a conseruo suo cepit exigere, quod ipse non soluerat; unde iratus dominus eius de ipso summis exegit iniuriis, quod ei ante donauerat . Caueamus ergo ne nobis hoc accidat, ut non remittendo, que nobis debentur, incipiamus et illa soluere que remissa sunt nobis; ita enim scriptum est, dicente Domino Iesu: Sic et uobis faciet Pater meus, qui in celis est, si non remiseritis unusquisque  fratri suo de cordibus uestris . Dimittamus ergo pauca, quibus plura donata sunt: et intelligamus eo nos Deo acceptiores fore, quo etiam plura donamus; quia hoc gratiores Deo sumus, quo nobis dimissa sunt.

10. Denique interrogatus a Domino phariseus: Quis, inquit, eum plus diligit? Respondit: Aestimo quia is cui plus donauit. Cui Dominus dixit: Recte  iudicasti . Laudatur Pharisei iudicium, sed arguitur affectus. De aliis bene iudicat: sed quod de aliis opinatur, ipse non credit. Audis laudantem Iudeum Ecclesie disciplinam, eiusque ueram gratiam predicantem, honorantem sacerdotes Ecclesie, [e 1Kb] hortaris ut credat, renuit; ita quod in nobis laudat, ipse non sequitur. Non ergo plena eius laudatio est, quia audiuit a Christo: Recte iudicasti; nam et Cain recte obtulit, sed non recte diuisit: ideoque dixit illi Deus: Si recte offeras, non recte autem diuidas: peccasti, quiesce . Ergo et hic recte 959 obtulit, quia iudicat Christum a christianis amplius diligendum; quia multa nobis peccata donauit: sed non recte diuisit, quia putauit quod peccata hominum posset ignorare,  qui hominibus peccata dimitteret.

11. Ideoque ait Simoni: uides hanc mulierem? Intraui in domum tuam, aquam pedibus meis non dedisti: hec autem lacrymis suis rigauit pedes meos . Omnes unum corpus Christi sumus, cui caput Deus, membra autem nos sumus : alii fortasse oculi, ut prophete: dentes: ut apostoli, qui Euangelice predicationis cibum nostris infudere pectoribus; meritoque scriptum est: Oculi eius hilares a uino, et dentes candidiores lacte . Sunt et manus eius illi, qui uidentur exsecutores bonorum operum. Sunt et uenter eius, qui uires alimonie pauperibus largiuntur. Sunt ergo et pedes eius aliqui: atque utinam merear eius esse calcaneum! Aquam igitur mittit in pedes Christi, qui  etiam ultimis quibusque peccata concedit; et dum plebeios liberat, Christi tamen lauat uestigium.

12. Mittit et ille aquam in pedes Christi, qui a peccatorum colluuione mundat conscientiam suam; ambulat enim Christus in pectoribus singulorum. Caue igitur ne pollutam habeas conscientiam, et pedes Christi incipias inquinare. Caue ne spinam in te improbitatis offendat, qua eius in te deambulantis calcaneum saucietur . Nam ideo aquam pedibus Christi non dedit phariseus, quia mundum a colluuione perfidie animum non habebat. Unde enim suam mundaret conscientiam, qui aquam non susceperat Christi? Ecclesia autem et aquam habet, et lacrymas habet: aquam baptismatis, lacrymas penitentie. Fides namque, que superiora peccata  deplorat, noua cauere consueuit. Ergo Simon phariseus, qui aquam non habebat, utique et lacrymas non habebat. Quomodo enim haberet lacrymas, qui penitentiam non gerebat; quoniam uero non credebat in Christum, nec habebat lacrymas? Nam si habuisset, lauisset oculos suos; ut Christum uideret quem adhuc, cum simul accumberet, non uidebat. Nam si uidisset, non utique de eius potestate dubitasset.

 13. Non habebat capillos phariseus, qui Nazareum scire non poterat: habebat Ecclesia, [a 1Kb] que Nazareum querebat. Capilli ueluti in superfluis corporis estimantur; iidem tamen si ungantur, bonum reddunt odorem, et ornamento sunt capiti: si non ungantur oleo, ingrauant; ita et diuitie oneri sunt, si his uti nescias, si non aspergas iis Christi odorem. Si uero alas pauperes, laues eorum uulnera, illuuiemque detergas; tersisti utique pedes Christi.

14. Osculum mihi non dedisti: hec autem ex quo intraui, non cessauit osculari pedes meos . Osculum utique insigne est caritatis. Unde ergo Iudeo osculum, qui pacem non recognouit, qui pacem a Christo non accepit dicente: Pacem meam do uobis, pacem meam relinquo uobis ? Non  habet Synagoga osculum; habet Ecclesia, 960 que exspectauit, que dilexit, que dixit: Osculetur me ab osculis oris sui ; diuturne enim cupiditatis ardorem, quem aduentus Dominici exspectatione adoleuerat, osculo eius uolebat stillanter exstinguere, hoc explere sitim suam munere. Ideoque [b 1Kb] sanctus Propheta ait: Os meum aperies, et annuntiabit laudem tuam . Qui ergo laudat Dominum Iesum, osculatur eum: qui laudat, credit utique. Denique ipse Dauid ait: Credidi, propter quod locutus sum ; et supra: Repleatur os meum laude tua, et cantem gloriam tuam .

15. De specialis quoque gratie infusione eadem te Scriptura docet, quod osculetur Christum, qui accipit Spiritum, dicente propheta sancto: Os meum  aperui, et attraxi Spiritum . Osculatur ergo Christum, qui confitetur illum: Corde enim creditur ad iustitiam, ore autem confessio fit ad salutem . Osculatur uero pedes Christi, qui Euangelium legens, Domini Iesu gesta cognoscit et pio miratur affectu; ideoque religioso osculo uelut quedam deambulantis Domini lambit uestigia. [c 1Kb] Osculamur ergo Christum communionis osculo: Qui legit, intelligat .

16. Unde hoc Iudeo osculum? Qui enim non credidit in aduentum eius, nec in passionem credidit. Quomodo enim credit passum, quem uenisse non credidit? Non ergo habebat osculum phariseus, nisi forte Iude proditoris. Sed nec Iudas habebat, ideoque cum Iudeis promissum osculum, tamquam signum proditionis uellet ostendere, dicit ei Dominus:  Iuda, osculo Filium hominis tradis : hoc est, osculum offers, qui non habes osculi caritatem: osculum offers, qui nescis osculi sacramentum. Osculum non labiorum queritur, sed cordis et mentis.

17. Sed dicis: Osculatus est Dominum. uerum osculatus est labiis. Hoc habet osculum populus Iudeorum,  ideoque dictum est: Populus hic labiis me honorat, cor autem eorum longe est a me . Ergo non habet osculum, qui fidem et caritatem non habet; osculo enim [d 1Kb] uis amoris imprimitur. Ubi non est amor, non est fides, non est dilectio; que potest esse suauitas osculorum?

18. Ecclesia autem non cessat osculari pedes Christi; et ideo non unum, sed multa in Canticis canticorum exigit oscula , que uelut sancta Maria ad omnes eius est intenta sermones, omnia eius uerba excipit; cum legitur Euangelium, uel propheta, et omnia eius dicta conseruat in corde suo . Sola ergo Ecclesia habet oscula quasi sponsa; osculum enim quasi pignus est nuptiarum, et prerogatiua coniugii. Unde Iudeo oscula,  qui non credit in Sponsum? Unde Iudeo oscula, qui Sponsum adhuc uenisse non nouit?

19. Nec solum oscula non habet, sed nec oleum habet, quo ungat pedes Christi ; nam si haberet oleum, ceruicem utique suam ante molliret. Denique Moyses dicit: Populus hic dura ceruice est ; et Dominus ait quod leuita et sacerdos preterierunt, nec quisquam eorum 961 oleum aut uinum illius a latronibus percussi uulneribus infudit : non enim habebant quod infunderent; nam si habuissent oleum, suis quoque uulneribus infudissent. Sed clamat Esaias: Non est malagma imponere, neque oleum, neque alligaturam .

20. Ecclesia autem habet oleum, quo suorum  uulnera fouet; ne duritia uulneris alte serpat: habet oleum, quod [e 1Kb] accepit absconse. Hoc oleo Aser pedem suum lauit, sicut scriptum est: Benedictus filius Aser; et erit acceptus fratribus suis, et intinget in oleo pedum suum . Hoc ergo oleo ungit Ecclesia eeruices suorum, ut suscipiant iugum Christi: hoc oleo unxit martyres, ut secularem ab eis puluerem detergeret: hoc oleo confessores unxit; ne labori cederent, ne succumberent fatigati, ne estu mundi istius uincerentur: ideo unxit eos, [f 1Kb] ut spiritali ipsos oleo refrigeraret.

21. Synagoga hoc oleum non habet, que oliuam non habet, que non intellexit illam columbam, que ramum olee detulit post diluuium . Illa enim columba postea descendit, cum Christus baptizaretur, et mansit super eum, sicut in Euangelio  testatur Ioannes dicens: Quia uidi Spiritum descendentem de celo quasi columbam, et mansit super eum . Quomodo ergo uidit columbam, qui non uidit eum, super quem Spiritus quasi columba descendit?

22. Ecclesia igitur et lauat pedes Christi, et capillis suis tergit, [g 1Kb] et oleo ungit, et perfundit unguento;  quia non solum saucios curat, et lassos fouet; uerum etiam suaui gratie odore respergit: nec diuitibus tantum ac potentioribus, sed etiam plebeie familie uiris eamdem transfundit gratiam, equa omnes lance examinat, omnes eodem sinu suscipit; eodem gremio fouet.

23. Semel mortuus Christus est, semel sepultus est: et nichilominus quotidie uult in pedes suos mitti unguentum. In quos ergo Christi pedes mittimus unguentum? Pedes Christi illi sunt, de quibus ipse dicit: Quod uni horum minimorum fecistis, mihi fecistis . Hos pedes illa mulier Euangelica refrigerat, hos lacrymis suis irrigat ; quando infimis peccatum remittitur, culpa lauatur, donatur indulgentia. Hos pedes osculatur ille, qui etiam infimos plebis sacre diligit. Hos pedes  unguento ungit ille, qui etiam tenuioribus mansuetudinis sue gratiam impertit. In his se martyres, in his apostoli, in his ipse Dominus iehsu honorari indicat.

24. uides quam moralis Dominus sit, ut exemplo sui te ad pietatem prouocet: moralis est etiam, cum arguit. Denique accusans Iudeos ait: Popule meus, quid feci tibi, aut quid contristaui te, aut quid molestus fui tibi? Responde mihi. Quia e duxi te de terra Aegypti, et de domo seruitutis liberaui te ? Et addidit: Et misi ante faciem tuam Moysen et Aaron et Mariam . In mente habeto quid cogitauerit in te Balac, hoc est, ille magice artis opem querens; sed tamen eum tibi non permisi nocere. Deprimebaris utique in peregrinis exsulans terris, grauibus 962 [a 1Kb] urgebaris oneribus: misi ante  faciem tuam Moysen et Aaron et Mariam, et primum ille, qui spoliauerat exsulem, spoliatus ipse est . Tu, qui amiseras tua, acquisisti aliena, liberatus ab hostibus circumuallantibus, atque inter aquas medias tutus stragem uidisti inimicorum tuorum, cum eadem unda, que te circumfusa prouexerat, hostem refusa demergeret. Nonne cum tibi per desertum uenienti alimenta deessent, altricem tibi pluuiam, et commeatus, quocumque pergeres, circumfluos ministraui ? Nonne te, debellatis inimicis omnibus, in regionem Botryonis induxi ? Nonne ipsum Sehon Amorrheorum regem , hoc est, superbum, exasperantium [b 1Kb] ducem: nonne regem Hai uiuentem tibi tradidi, quem suffixum ligno ac sublatum  in cruce maledicto uetere condemnasti ? Quid dicam cesa quinque regum agmina, que debitas tibi terras negare contendebant ? Et nunc pro his omnibus quid aliud a te queritur, homo, nisi ut facias iudicium et iustitiam, et diligas misericordiam, et paratus sis ire cum Domino Deo tuo ?

 25. Ad ipsum regem Dauid, illum pium atque mansuetum, qualis per Nathan prophetam expostulatio? Ego, inquit , te minorem elegi de fratribus tuis: ego te mansuetudinis repleui spiritu: ego te per Samuelem, in quo ego eram, et meum nomen, unxi in regem. [c 1Kb] Ego te, sublato illo rege superiore, quem malus spiritus exagitabat, ut persequeretur sacerdotes Domini, de exsule feci triumphatorem. Ego de semine tuo in throno tuo non prius heredem quam consortem locaui. Ego tibi feci etiam alienigenas subditos, ut tibi seruiant, qui te impugnabant: et tu seruientes mihi in potestatem deduces inimicorum meorum: et tu auferes quod erat seruuli mei, in quo et tibi peccatum inuritur, et habebunt de quo mei aduersarii glorientur?

26. Ergo imperator, ut iam non solum de te, sed  etiam ad te uerba conuertam; quoniam aduertis quam grauiter Dominus conuenire soleat, quo gloriosior factus es, eo amplius auctori tuo deferendum noueris. Scriptum est enim : Cum te induxerit Dominus Deus tuus in terram alienam et manducaueris fructus alienos, non dicas: uirtus mea et iustitia mea hoc mihi dedit; sed Dominus donauit Deus, sed Christus misericordia sua contulit; et ideo corpus eius, hoc est, Ecclesiam diligendo, aquam da pedibus eius, osculare pedes eius ; ut non solum absoluas eos, qui in peccatis deprehensi sunt, uerum etiam pace tua dones concordie, et quieti relaxes. Mitte unguentum in pedes eius, ut tota domus in qua Christus recumbit, tuo repleatur unguento, omnes recumbentes cum eo gaudeant tuis  [d 1Kb] odoribus, hoc est, sic honora ultimos, ut eorum absolutione gaudeant angeli, sicut super uno peccatore penitentiam agente ; letentur apostoli, delectentur prophete. Non enim possunt dicere oculi manui: Operam tuam non desideramus; aut caput pedibus: 963 Non estis mihi necessarii . Ergo quia omnes necessarii sunt, tuere omne corpus Domini Iesu; ut ipse quoque regnum tuum celesti sua dignatione custodiat.

27. [e 1Kb] Ubi descendi, ait mihi: De nobis proposuisti. Respondi: Hoc tractaui, quod ad utilitatem tuam pertineret. Tunc ait: Re uera de synagoga reparanda ab episcopo durius statueram, sed emendatum est. Monachi multa scelera faciunt. Tunc Timasius magister equitum et peditum cepit aduersum  monachos esse uehementior. Respondi ei: Ego cum imperatore ago, ut oportet; quia noui quod habeat Domini timorem: tecum autem aliter agendum, qui tam dura loqueris.

28. Deinde cum aliquamdiu starem, dico imperatori: Fac me securum pro te offerre, absolue animum meum. [f 1Kb] Cum assideret, annueretque, non  tamen aperte polliceretur, atque ego starem, dixit se emendaturum rescriptum. Statim dicere cepi, ut omnem cognitionem tolleret; [a 1Kb] ne occasione cognitionis comes aliqua christianos attereret iniuria. Promisit futurum. Aio illi: Ago fide tua; et repetiui: Ago fide tua. [b 1Kb] Age, inquit, fide mea. Et ita ad altare accessi, non aliter accessurus, nisi mihi plene promisisset. Et uere tanta oblationis fuit gratia, ut sentirem etiam ipse eam Deo nostro [c 1Kb] commendatiorem fuisse gratiam, et diuinam presentiam non defuisse. Omnia itaque ex sententia gesta sunt.





[d 1Kb] EPISTOLA SYRICII PAPAE AD MEDIOLANENSEM ECCLESIAM.

Mediolanenses docet diaboli factum inuidia, ut noue hereses irreperent in Ecclesiam. Quam perniciose  ille sint, prodit; et in conuentu ecclesiastico eorum auctores, quorum singillatim nomina recensentur, damnatos refert.


SYRICIUS [e 1Kb] Mediolanensi Ecclesie.

1. Optarem semper, fratres karissimi, dilectionis et pacis uestre sinceritati gaudia nuntiare, ita ut uicissim discurrentibus litteris [f 1Kb] sospitatis uestre iuuaremur iudicio. At [g 1Kb] uero quia 964 non patitur quiete nos uacare ab incursione sua hostis antiquus, ab initio mendax, inimicus ueritatis, emulus hominis, quem ut deciperet, se ante decepit, pudicitie aduersarius, luxurie magister, crudelitatibus pascitur, [h 1Kb] abstinentia punitur, odit ieiunia, ministris suis predicantibus, [i 1Kb] dum dicit esse superflua, spem non habens de futuris, Apostoli sententia repercussus  dicentis: Manducemus et bibamus; cras enim moriemur .

2. O infelix audacia! o desperate mentis astutia! Iam incognitus sermo hereticorum intra Ecclesiam cancri more serpebat, ut occupans pectus,  totum hominem precipitaret in mortem: et nisi Dominus Sabaoth laqueum, quem parauerant, dirupisset, scena tanti mali, et hypocrisis publicata multorum simplicium corda traxisset in ruinam; quia facile ad deteriorem partem mens humana traducitur, [i 1Kb] malens per spatiosa uolare, quam per arcte uie iter cum labore transire.

3. Qua de re necessarium satis fuit, dilectissimi, que hic gesta sunt, ad uestram conscientiam cognoscenda mandare; ne ignorantia sacerdotis cuiuspiam pessimorum hominum Ecclesiam irrumpentium sub religioso nomine contagio uiolaret, sicut scriptum est, Domino dicente: Multi ueniunt ad uos in uestimentis ouium, intus autem sunt lupi rapaces: a fructibus eorum cognoscetis eos . [k 1Kb] Hi sunt uidelicet, qui sub uestium uilitate christianos  sese iactant; ut sub uelamento pii nominis gradientes, domum orationis ingressi, sermonem serpentine disputationis effundant: ut sagittent in obscuro rectos corde , atque [l 1Kb] a ueritate catholica auertendo, ad sue doctrine rabiem diabolico more traducant, atque ouium simplicitatem defraudent.

4. Et quidem multarum heresum malignitatem [m 1Kb] ab apostolis nunc usque didicimus, et experti probauimus: sed numquam [n 1Kb] tales canes Ecclesie mysterium latratibus fatiga uerunt, quales isti nunc subito irrumpentes, doctrina perfidie pullulata, hostes fidei, qui cuius sint discipuli, uerborum fructibus prodiderunt. Namque cum alii heretici singula sibi genera questionum male intelligendo proposuerint  conuellere atque concerpere de diuinis institutionibus: isti non habentes uestem nuptialem, sauciant catholicos, noui ac ueteris Testamenti, ut dixi, continentiam peruertentes, [o 1Kb] et 965 spiritu diabolico interpretantes, illecebroso atque ficto sermone  [a 1Kb] aliquot christianos ceperunt iam uastare, atque sue dementie sociare, [b 1Kb] non intra se continentes nequitie sue uirus: uerum electi eorum blasphemias suas conscriptione temeraria prodiderunt; et desperate mentis furore conciti, passim in fauorem gentilium publicauerunt.

5.  [c 1Kb] Eorum autem insania a fidelibus christianis, uiris genere optimis, religione preclaris, ad meam humilitatem subito per scripturam horrificam uidetur esse perlata; ut sacerdotali iudicio detecta, diuine legi contraria spiritali sententia deleatur. Nos sane nuptiarum uota non aspernanter accipimus, [d 1Kb] quibus uelamine intersumus: sed uirgines, quas nuptie creant, Deo deuotas maiore honorificentia honoramus.

6. Facto igitur presbyterio, constitit doctrine  nostre, id est, christiane legi [e 19Kb] esse contrariam eorum sententiam. Unde Apostoli secuti preceptum, quia aliter quam quod accepimus, [f 1Kb] annuntiabant, excommunicauimus . Omnium ergo nostrum tam presbyterorum et diaconorum, quam totius etiam cleri unam scitote fuisse sententiam, ut Iouinianus, Auxentius, Genialis, Germinator, Felix, Prontinus, Martianus, Ianuarius et Ingeniosus, qui incentores noue heresis et blasphemie inuenti sunt, diuina sententia et nostro iudicio in perpetuum damnati extra Ecclesiam remanerent.

7. Quod custodituram sanctitatem uestram non ambigens, hec scripta direxi per fratres [g 1Kb] et presbyteros meos Crescentem, Leopardum, et Alexandrum, qui religiosum officium fidei spiritu possint  adimplere feruentes.



[h 1Kb] EPISTOLA XLII.

Synodus Mediolanensis laudat Syricium, quod Ecclesiam a lupis defenderet. Hos aduersus uirginitatem, simulata coniugii defensione, seuire; cum huic illam preferri iubeat Paulus. Iidem heretici e uirgine Christum negantes nasci potuisse, scripture testimoniis refelluntur. Paucis additis de laude uiduitatis et abstinentie, quibus isti infesti erant, ipsos utpote Manicheos anathemate ab se confixos testantur Patres.


Domino dilectissimo fratri SYRICIO pape, [i 1Kb] AMBROSIUS, SABINUS, BASSIANUS, et ceteri.


1. Recognouimus litteris Sanctitatis tue boni pastoris excubias, [i 1Kb] qui fideliter commissam 966 tibi ianuam serues, et pia sollicitudine Christi ouile custodias , dignus quem oues Domini audiant et sequantur: et ideo [k 1Kb] quia nosti ouiculas Christi, lupos facile deprehendes, et occurres quasi prouidus pastor, ne isti moribus perfidie sue feralique ululatu Dominicum ouile dispergant.

2. Laudamus hoc, Domine frater nobis dilectissime, et toto concelebramus affectu. Nec miramur si luporum rabiem grex Domini perhorruerit, in quibus Christi uocem non recognouit. Agrestis enim ululatus est nullam uirginitatis gratiam, nullum castitatis  ordinem seruare, promiscue omnia uelle confundere, diuersorum gradus abrogare meritorum, et paupertatem quamdam celestium remunerationum inducere: quasi Christo una sit palma, quam tribuit; ac non plurimi abundent tituli premiorum.

3. Simulant [l 1Kb] se isti donare coniugio. Sed que potest laus esse coniugii, si nulla uirginitatis est gloria? Neque uero nos negamus sanctificatum a Christo esse coniugium, diuina uoce dicente: Erunt ambo in carne una , et in uno spiritu: sed prius est quod nati sumus, quam quod effecti; multoque prestantius [m 1Kb] diuini operis mysterium, quam humane fragilitatis remedium. Iure laudatur bona uxor, sed melius pia uirgo prefertur, dicente Apostolo: Qui iungit uirginem suam, bene facit: et qui  non iungit, melius facit; hec enim cogitat que Dei sunt, illa que mundi . Illa coniugalibus uinculis colligata est, hec libera uinculorum: illa sub lege, ista sub gratia. Bonum coniugium, per quod est inuenta posteritas successionis humane: sed melior uirginitas, per quam regni celestis hereditas acquisita, et celestium meritorum reperta successio. Per mulierem cura successit, per uirginem salus euenit. Denique speciale sibi donum uirginitatis Christus elegit, et integritatis munus exhibuit,  atque [a 1Kb] in se representauit, quod elegit in matre.

4. Quanta dementia funestorum latratuum, ut iidem dicerent [b 1Kb] Christum ex uirgine non potuisse generari, qui asserunt ex muliere, editis humanorum pignorum partubus, uirgines permanere? Aliis ergo prestat Christus, quod sibi, ut dicunt, prestare non potuit? Ille uero 967 [c 1Kb] etsi carnem suscepit, etsi homo factus est, ut hominem redimeret, atque a morte reuocaret; inusitato tamen, quasi Deus, itinere uenit in terras, ut quemadmodum dixerat: Ecce facio omnia noua ; partu etiam immaculate uirginis nasceretur, et sicut scriptum est, ut crederetur nobiscum Deus. [d 1Kb] Sed de uia peruersitatis produntur dicere: uirgo concepit, sed non uirgo generauit. Potuit ergo uirgo concipere,  non potuit uirgo generare; cum semper conceptus precedat, partus sequatur?

5. Sed si doctrinis non creditur sacerdotum, credatur oraculis Christi, credatur monitis Angelorum dicentium: Quia non est impossibile Deo omne uerbum . Credatur [e 21Kb] Symbolo apostolorum, quod Ecclesia Romana intemeratum semper custodit et seruat. Audiuit Maria uocem angeli, et que ante dixerat: Quomodo fiet istud ? non de fide generationis interrogans, respondit postea: Ecce ancilla Domini, contingat mihi secundum uerbum tuum . Hec est uirgo, que in utero concepit: uirgo, que peperit filium. Sic enim scriptum est: Ecce uirgo in utero accipiet, et pariet filium ; non enim concepturam tantummodo uirginem,  sed et parituram uirginem dixit.

 6. Que autem est illa porta sanctuarii, porta illa exterior ad Orientem, que manet clausa; et nemo, inquit, [f 1Kb] pertransibit per eam, nisi solus Deus Isrel ? Nonne hec porta Maria est, per quam in hunc mundum redemptor intrauit? Hec porta iustitie, sicut ipse dixit: Sine nos implere omnem iustitiam . Hec porta est beata Maria, de qua scriptum est quia Dominus pertransibit per eam, et erit clausa  post partum; quia uirgo concepit et genuit.

7. Quid autem incredibile si contra usum originis naturalis peperit Maria, et uirgo permanet; quando contra usum nature mare uidit et fugit, atque in fontem suum Iordanis fluenta remearunt ? Non ergo excedit fidem quod uirgo peperit,  quando legimus quod petra uomuit aquas , et in muri speciem maris unda solidata est . Non ergo excedit fidem quod homo exiuit de uirgine, quando petra [g 1Kb] fontem profluum scaturiuit , ferrum super aquas natauit , ambulauit 968 homo super aquas . Ergo si hominem unda portauit, non potuit hominem [h 1Kb] uirgo generare? At quem hominem? De quo legimus: Et mittet illis Dominus hominem, qui saluos faciet eos, et notus erit Dominus Aegyptiis . In ueteri itaque Testamento [i 1Kb] uirgo Hebreorum per mare duxit exercitum: in nouo Testamento uirgo regis, aula celestis electa est ad salutem.

8. Quid autem? etiam uiduitatis attexamus preconia,  cum in Euangelio post uirginis celeberrimum  partum Anna uidua subrogetur, que uixerat cum uiro suo annis septem a uirginitate sua, et hec uidua annorum octoginta quatuor, que non discedebat de templo, ieiuniis et obsecrationibus seruiens die ac nocte .

9. Et merito ab illis uiduitas despicitur, que solet obseruare [a 1Kb] ieiunia, quibus se dolent isti aliquo tempore esse maceratos, et propriam ulciscuntur iniuriam, quotidianis quoque conuiuiis usuque luxurie laborem abstinentie propulsare desiderant. Qui nichil rectius faciunt, quam quod ipsi suo se ore condemnant.

10. [b 1Kb] Sed et metuunt ne in istis illud ieiunium reputetur. Eligant quod uolunt: si aliquando ieiunauerint, gerant ergo boni facti sui penitentiam: si  numquam, suam ergo ipsi intemperantiam et luxuriam confiteantur. [c 1Kb] Et ideo dicunt Paulum luxurie magistrum fuisse. At quis erit sobrietatis magister, si fuit ille luxurie, qui castigauit corpus suum, et seruituti redegit, atque ieiuniis multis se debitam Christo obseruantiam detulisse memorauit ; non ut se suaque laudaret, sed ut nos quid sequeremur, edoceret? Ille ergo luxuriam docuit, qui ait: Quid adhuc uelut uiuentes de hoc mundo decernitis? Ne tetigeritis, ne attaminaueritis, ne gustaueritis, que sunt omnia in corruptelam ? Qui etiam ait: Non in indulgentia corporis, non in honore aliquo ad saturitatem et diligentiam carnis, non in desideriis erroris: sed in Spiritu, quo renouamur, esse uiuendum .

 11. Si parum est quod Apostolus dixit, audiant Prophetam dicentem: Et cooperui in ieiunio animam meam . Ergo qui non ieiunat, intectus  est, et nudus, et patet uulneri. Denique si Adam se texisset in ieiunio, non fuisset 969 [d 1Kb] nudus effectus . Niniue se a morte ieiunio liberauit . Et ipse Dominus ait: Non eiicietur hoc genus demoniorum, nisi per orationem et ieiunium .

12. Sed quid plura apud magistrum atque doctorem? cum iam [e 1Kb] dignum premium retulerint illi perfidie sue, qui ideo usque huc uenerunt, ne superesset locus, in quo non damnarentur; qui uere se [f 1Kb] Manicheos probauerunt, non credentes quia [g 1Kb] ex uirgine utique uenisset. Quenam hec est suppar nouorum Iudeorum amentia? Si uenisse non creditur, nec carnem creditur suscepisse: ergo in phantasmate uisus est, in phantasmate crucifixus est. Sed  nobis in ueritate crucifixus est, in ueritate redemptor noster est.

13. Manicheus est qui abnegat ueritatem, qui carnem Christi negat; et ideo non est illis remissio peccatorum: sed est impietas Manicheorum, quam et [h 2Kb] clementissimus exsecratus est imperator, et omnes qui illos uiderunt quasi quedam contagia refugerunt; sicut testes sunt fratres et compresbyteri nostri Crescens, [i 1Kb] Leopardus, et Alexander, sancto feruentes Spiritu, qui eos omnium exsecratione damnatos, Mediolanensi ex urbe [i 1Kb] quasi profugos repulerunt.

14. Itaque Iouinianum, Auxentium, Germinatorem, Felicem, Plotinum, Genialem, Martianum, Ianuarium, et Ingeniosum, quos sanctitas tua damnauit, scias apud nos quoque secundum iudicium tuum esse  damnatos. Incolumem te et florentissimum Deus noster tueatur omnipotens, domine dilectissime frater.

[k 1Kb] Item subscriptio.

 Euentius episcopus saluto Sanctitatem tuam in Domino, et huic epistole subscripsi.

Maximus episcopus.

Felix episcopus.

Bassianus episcopus.

Theodorus episcopus.

Constantius episcopus.

Ex iussu domini episcopi Geminiani, ipso presente. Aper presbyter subscripsi.

970 Eustasius episcopus, et omnes ordines subscripserunt.



[a 1Kb] EPISTOLA XLIII.

HORONTIANO roganti cur homo rebus aliis, quibus longe precellit, conditus fuerit posterior, nec rei huius uel Ambrosius ipse uel Moyses rationem deprompserit;  ubi respondit Moysen coniecturas suas miscere noluisse libris diuinis, addit se congruas causas propositurum. Utitur ergo exemplo conuiuii, quod hominis causa sit paratum: deinde certaminis, cuius homo athleta futurus uarias pugnas inire debeat: demum id in more esse predicat, ut prestantissima in principio et fine collocentur; unde cum celum primo loco creatum sit, hominem ultimo creari docuerit. Huius cum celo comparatio, postquam dotes eidem concesse aperiuntur, nec non ipsius in elementa et bestias imperium: ex quibus alias creaturas congrue premissas elicitur.


AMBROSIUS HORONTIANO.

1. Moueri te insinuasti mihi, lecto Hexemero,  quod ipse scripsi, quia cum tantum diuine Scripture serie, uel stylo sermonis mei collatum aduerteres homini, quantum nulli in hac terra animantium, prius omnia uel uolatilia, uel terrestria, uel que [b 1Kb] in aquis sunt, produxerit terra uel aqua, quam homo, propter quem illa creata sunt, generaretur; eiusque rei rationem de me requirere, quam et Moyses siluerit, et ego non auserim attingere.

2. Et forte ille oraculi interpres diuini, consilio conticuerit; ne celestis dispositionis arbitrum se et consiliarum prestare uideretur; aliud est enim loqui quod infundebatur a Dei spiritu, aliud uoluntatem Dei interpretari: nos autem non quasi interpretes Dei, sed quasi ex usu humano rationis seminaria colligentes, [c 1Kb] estimamus posse nos ex eo quod humano  usui in ceteris rebus ipse Dominus infuderit, opinari quoniam decuit hominem postremum creari.

3. Etenim qui conuiuium adornat, ut ille Euangelicus diues (oportet enim , utique omnia prius preparat, tauros et saginata occidit, et tunc amicos ad cenam inuitat. Prius ergo que leuiora sunt, parantur, et tunc rogatur honoratior. Unde et Dominus homini 971 ante animalium ceterorum preparauit epulas, tunc ipsum quasi amicum ad suum uocauit conuiuium; et uere amicum, quasi caritatis diuine participem, et heredem glorie. Denique ipsi dicit: Amice, quomodo huc uenisti ad nuptias ? Precedentia ergo, ministeria sunt; amicus, qui postremus rogatur.

 4. Accipe aliud. Quid est mundus, nisi quidam agon plenus certaminum? Unde et in Apocalypsi Dominus ait: uincenti dabo coronam uite ; et Paulus ait: Certamen bonum certaui ; et alibi: Nemo nisi qui legitime certauerit, coronatur . Huius agonis instaurator utique omnipotens Deus est. Qui igitur agonem suscipit in hoc seculo, nonne omnia preparat que agoni sunt necessaria: et tunc athletas uocat, paratis premiorum infulis, certaturos ad coronam; ne moram patiatur qui uicerit, sed premio donatus recedat? Premia ergo hominis terrarum fructus sunt, et celi lumina: illa ad uite presentis usum, hec ad spem uite eterne.

5. Quasi athleta igitur postremus ingreditur in agonem:  erigit ad celum oculos, uidet quia et celestis creatura uanitati subiecta est non sponte, sed propter eum qui subiecit eam in spe . uidet quia omnis creatura congemiscit, exspectans redemptionem. uidet quia omnis manet labor. Erigit oculos, [d 1Kb] uidet coronas luminum, lune et stellarum globos considerat: Quoniam iusti, qui uicerint, erunt sicut stelle in celo ; et castigat corpus suum, ne sibi aduersetur in certamine: ungit oleo misericordie, exercet diurna uirtutis palestra, [e 1Kb] puluere se oblinit, stadii metam currit non quasi in incertum, ictus dirigit, lacertos excutit, sed non in uacuum: percutit aduersarium, quem non uidet; quia illum solum attendit, cui cedunt omnes, etiam qui non uidentur, in cuius nomine potestates erie diuertebantur.  Ille ergo ictum librat, et Christus percutit: ille calcem leuat, et Christus in uulnus dirigit. Denique etsi non uidebat Paulus quos cederet, non quasi era tamen cedebat ; quia in Christi predicatione omnes spiritales nequitias, que sibi aduersabantur, conuulnerabat. Non immerito ergo postremus homo ingressus est stadium, cui parabatur corona; ut eum precederet celum, quasi sui premium.

6. Sed non solum aduersus nequitie spiritalia, que sunt in celestibus, sed etiam aduersus carnem et sanguinem lucta nobis . Lucta aduersus satietatem, lucta cum ipsis frugibus terre, lucta cum uino, quo etiam uir iustus inebriatus est , quo etiam integer Iudeorum exercitus supplantatus est : lucta cum feris  bestiis. lucta cum uolatilibus celi, quibus caro saginata non redigitur in seruitutem: lucta cum periculis itinerum, periculis fluminum, ut ait Paulus : lucta cum uirgultis arborum, quibus cedebantur apostoli  972 uides quanta certamina. Terra ergo [a 1Kb] exercitium est hominis, celum corona. Aut quasi amicum igitur precedere debuerunt ministeria, aut [b 1Kb] quasi athletam premia.

7. Specta aliud. In omnibus rebus prestantiora sunt principia et finis. Si domum consideres, potiora omnibus fundamenta et culmina: si agrum, satio et messis, plantatio et uindemia. Quam iucunda insitiua arborum, quam fructus uotiui! Ita ergo et celum primo est conditum, nouissimus homo, quasi quedam celestis in terris creatura. Nam et si corpore  cum bestiis confertur, animo tamen celestibus annumeratur; sicut enim portauimus imaginem terreni, ita portamus et imaginem celestis . Quomodo non celestis, qui ad imaginem et similitudinem factus est Dei ?

8. Recte ergo in constitutione mundi primum celum, et nouissimum celum, in quo quod ultra celum est, Deus celi est. Denique de eo magis accipitur: Celum mihi thronus ; non enim Deus supra elementum sedet, sed in corde hominis. Unde et Dominus ait: ueniemus ad eum, et mansionem apud eum faciemus . Principium ergo operis mundani celum, finis homo.

9. Celum de mundo, homo supra mundum: illud enim mundi portio, iste paradisi incola, Christi possessio.  Celum incorruptibile putatur, et preterit; homo corruptibilis habetur, et incorruptionem induit: illius [c 1Kb] figura perit, iste quasi immortalis resurgit; utrumque tamen manus Domini fecerunt secundum Scripture auctoritatem. Sicut enim de celis legimus: Et opera manuum tuarum sunt celi ; ita  et homo dicit: Manus tue fecerunt me, [d 1Kb] et plasmauerunt me ; similiter quoque: Celi enarrant Dei gloriam ; et ut celum stellarum fulget splendoribus, ita et homines meritorum luminibus micant, quorum opera coram Patre suo lucent, qui est in celis . Firmamentum celi supernum illud, hoc quoque non dissimile firmamentum, de quo dictum est: Super hanc petram edificabo Ecclesiam meam : illud firmamentum elementorum, hoc uirtutum. Iam illud prestantius: suxerunt oleum de firma petra ; petra enim caro Christi, que celum et totum mundum redemit .

10. Quid illa attexam, et quasi toto stadio te urgeam, quod hominem Deus diuine fecit consortem  nature, sicut in epistola Petri legimus ? Unde non immerito quidam ait: Cuius et genus sumus ; dedit enim nobis [e 1Kb] de cognatione sua, et rationabilis scilicet nature, ut queramus illud diuinum, quod non longe est ab unoquoque nostrum, in quo et uiuimus et sumus et mouemur.

11. Cum itaque contulisset homini quod est gratiarum maximum, quasi carissimo et domestico animanti concessit ea, que in hoc mundo sunt omnia ; ut nullius indigeret, quod esset necessarium uel ad uitam, uel ad bonam uitam. 973 Quorum alia ministraret [f 1Kb] abundantia copiarum terrestrium ad uoluptatis perfunctionem: alia cognitio secretorum celestium, que mentem inflammaret hominis amore et desiderio disciplinarum, per quas ad  sublime illud diuinorum penetralium possimus peruenire. Utrumque igitur prestantissimum, ut et subiectas haberet omnes mundi opes, omnia uolatilia, terrestria, etiam pisces, et usum maris, tamquam rex elementorum, ac sine labore, sine indigentia ad imitationem et similitudinem uenerandi auctoris abundaret omnibus, atque in summa degeret copia, et uias sibi aperiret, gradusque admoueret, per quos ad celi ascendat regiam.

12. Cuius difficilis itineris [g 1Kb] uiatorem facile reperies illum uirum, qui ita sit animi inductione formatus ac uoluntate, ut minima sibi cum suo corpore sit familiaritas, neque in ullum ingrediatur uitiorum contubernium, nullis assentantium [h 1Kb] pumicetur sermonibus: neque in rotis secundorum temporum positus,  humiles fastidiat, mesta fugiat, sanctorum laudes excutiat atque eleuet, neque glorie ardore aut pecunie presumpte, spei omnem exurat cupiditatem. Cuius animum non inflectat mestitia, non frangat iniuria, nulla sollicitet suspicio, [i 1Kb] libido non excitet, non expugnent passiones corporis, non inquietet uanitatum  appetentia, uoluptatum gratia. Iam si adiungas uirtutes, castimoniam, sobrietatem, ac temperantiam, facile refrenare potens sit immoderatos impetus leuium passionum, mensuramque imponat delectationibus suis et cupiditatibus, equitate ambigua distinguat, tranquillitate mentis dubia componat, et uelut compositis omnibus corporis et mentis iurgiis, quasi bonus arbiter inoffensam teneat exterio ris hominis atque interioris concordiam, placidans eos in semet ipso, ac si causa exigat, nullus eum malus consiliarius [a 1Kb] reuocet metu a passionis corona; is plane non solum quasi amicus, sed etiam quasi filius assumetur a patre, ut diuitias glorie et hereditatis eius adipiscatur.

13. Merito ergo postremus, quasi finis nature formatus  ad iustitiam, inter cetera animantia iusti arbiter. Et si licet exemplum arcessere, sicut inter homines finis legis est Christus ad iustitiam omni credenti , et nos tamquam iumenta contemplatione Domini; sic enim Propheta ait: , id est, iumentum estimatus sum apud te . [b 1Kb] Et que tamen comparatio, cum ille pereuntes redemerit, nos immolemus? ille seruos ad libertatem uocauerit, nos liberis irrogemus captiuitatem? Sed quis similis Deo ?

974 14. Processit tamen postremus creaturarum omnium homo, specie gratus, mente sublimis; ut omni esset creature miraculo. In quo ad similitudinem eterni Dei [c 26Kb] esset inuisibilis, humana specie  amictus. Hic est anime uigor, principatum anime et corporis sibi quasi rector uindicans. Quem etiamsi non uident animalia cetera, tamen reformidant; sicut nos Deum, [d 1Kb] quem non uidemus, timemus; et eo plus metuimus, quia non uidemus.

15. Namque ut ad imaginem eius et similitudinem, sicut scriptum est , presumamus dicere, cum ille se fundat maiestatis sue plenitudine, et uideat omnia, celum, erem, terram, mare, complectens uniuersa et penetrans per singula; ut eum nichil pretereat, et nichil sit quod non consistat in eo, atque ex ipso pendeat, et ipsius plenum sit, sicut ipse ait: Celum et terram ego compleo, dicit Dominus , ita hominis uidet omnia et non uidetur, habens sui inuisibilem substantiam,  disciplinis et consiliis ac sensibus comprehendit latentia,  penetrat occulta maris atque omnium diffusa terrarum latibula, utriusque scrutator nature, ad similitudinem Dei summi quem imitatur et sequitur, cuius imago pro exiguis portionibus in singulis figuratur; eleuans quoque se in erem et eius nubilosa pretergrediens, ad celi alta se dirigit studio cognitionis, et ardore sapientie; ubi paulisper stupefactus admiratione stellarum celestium, et luminum delectatus claritate, prospiciens desuper mundana ista, conferens quoque se ad hesperum atque arcturum, et ceteros illos [e 9Kb] , et uidens [f 1Kb] quod inoffensus ille sit error, quem sine errore quo magis omnia obeant, intexere atque oberrare uideantur; maiore se cupiditate attollit ad ipsum gremium Patris, in quo est unigenitus Dei Filius  enarrans secreta Dei, et facie ad faciem postea releuanda . Nunc tamen quibus dignatur, ex parte demonstrat, atque in enigmate simulque de Spiritu et uultu suo splendorem luminis, more torrentis effundit; ut eo illuminatus dicat: Et erat ignis flammigerans in ossibus meis, et dissolutus sum undique et ferre non possum . Et Dauid ait: De uultu tuo iudicium meum prodeat .

16. Hoc igitur mentis uigore, ut reuertar unde digressus sum, quo et externa subigit, et separata et distantia uidet, et ualidiora uiribus animalia subiicit, tantam ceteris uenerationem sui infudit; ut certatim quasi regi obediant, uoci eius obsecundent. Et cum sint irrationabilia, rationem agnoscant [g 1Kb] et  disciplinam eam imprimant, quam natura non tribuit. Denique uidentes fere eius mansuetudinem, eius imperio 975 mansuescunt. Sepe suspenderunt morsus suos, reuocante sono uocis humane. uidemus innoxio canum dente lepores sine uulnere capi, leones quoque ipsos, si uox hominis resultauerit, predam dimittere: pardos atque ursos incitari [h 1Kb] ac reuocari uocibus: equos plausu hominum fremere, silentio mollire cursum, denique sepe sine uerbere pretereunt uerberatos, ita uehementius illos incitat lingue flagellum.

17. Quid uero de muneribus loquar? Nutrit aries uellera, ut placeat homini: atque in fluuio mersatur, ut nitorem augeat. Oues quoque meliora pabula legunt, ut suauiore succo lactis feta distendant  ubera: subeunt partus dolores, ut homini sua munera  ferant. [a 1Kb] Tauri depresso sulcis per totum diem aratro gemunt. Cameli preter subeundi oneris obsequia, tondendos se exhibent, ut arietes; quo uelut regi diuersa animalia tributum suum conferant, pendantque uectigal annuum. Equus tanto se iactans equite [b 1Kb] glomerat gressus superbos, atque ad domini ascensum dorsa sinuatus, herili terga substernit sedili. Sed ne forte adhuc moueat quod nouissimus homo factus sit, idem equus nos doceat non ad contemptionem referendum esse, sed honorem. Portat posteriorem suum, nec despicit, sed reformidat, et per diuersa eum suo circumfert labore. Uno momento homo longinqua obit, circumerrat distantia, [c 1Kb] tum equis singularibus, tum quadrigis triumphalibus.

 18. Et quoniam triumphales memoraui quadrigas, necesse est attexam iis currus Elie, quibus per era uectus est ; elephantorum, quibus homo uictor assistens, cum sit postremus, priores regit. Sic quoque gubernator nauis in puppi sedet, et totam nauem gubernat. Unde puto illud non otiosum esse in Euangelio, quod Dominus iehsu in puppi dormiebat: denique excitatus imperauit uento et mari, et sedauit tempestatem , ostendens ideo se nouissimum uenisse, quia gubernator uenerit. Unde apostolus ait: Factus est primus homo Adam in animam uiuentem, nouissimus Adam in spiritum uiuificantem. Sed non prius quod spiritale est, sed quod animale, deinde quod spiritale ; et addidit: Primus homo de terra terrenus,  secundus homo de celo celestis .

19. Recte ergo nouissimus quasi totius summa operis, quasi causa mundi, propter quem facta sunt omnia; quasi omnium habitator elementorum inter feras uiuit, cum piscibus natat, super aues uolat, conuersatur cum angelis, terram inhabitat, et celo militat, sulcat mare, ere pascitur, cultor soli, uiator profundi, piscator in fluctibus, in ere auceps, in celo heres, Christi coheres. Hec secundum industriam .

20. Accipe etiam quod supra hominis substantiam. Moyses in imo ambulauit mari , in 976 summo apostoli . Habacuc sine pennis uolauit . Elias in terra uicit, et in celo triumphauit . uale, fili, et nos dilige; quia nos te diligimus.



[d 1Kb] EPISTOLA XLIu.

Moysen, que inter Deum ac mundum distinctio sit,  recte indicasse; eum illum impassibilem atque inuisibilem, hunc corruptibilem corporeumque significauit. Sex dies orbis creationi non eo attribui, quod tempore Deus indigeat, sed ut dispositio exprimeretur. Declaratur septenarii dignitas, cui tamen octonarius antefertur, ut pote qui sit noui testamenti numerus, ut ille ueteris. Exponitur in hanc rem Osee locus, et continuata eiusdem ogdoadis commendatione, in laudes federis noui desinit epistola.


AMBROSIUS HORONTIANO.


1. Diuisionem egregie aduertisti propheticam, uel potius diuinam; non enim sua Moyses, sed infusa et reuelata sibi scripsit, ea precipue que sunt de constitutione mundi: que diuisio operatorem atque opera distinxit . Nam cum aliud  impassibile esset, aliud passionis receptabile; quod erat impassibile, ad Deum operatorem retulit: quod autem passibile sine anima, sine motu proprio, motum et animam et figuram a creatore accipiens suo, deputauit huic mundo. Quem factum non oportuit sine gubernatore, et quodam patre indefensum relinqui. Et ideo inuisibilem Deum uisibilis huius mundi rectorem esse et quasi tutorem, apertissime describit. Quod ergo inuisibile, sempiternum: quod autem uidetur, temporale .

2. Sex itaque diebus factum mundum exprimit, non quod Deus tempore indiguerit ad constitutionem eius, cui intra momentum suppetit facere, que uelit (dixit enim ; sed quia ea que fiunt, ordinem querunt: ordo autem  et tempus et numerum plerumque exigit. Illud quoque precipue, quoniam nobis ad operandum formam daturus, numerum dierum seruauit et tempora: nos enim tempore indigemus, ut aliquid maturius agamus; ne precipitemus consilia atque opera nostra, ne ordinem pretermittamus. Cum enim Deum legimus, ut Scriptura ostendit , cum sapientia et quodam consilio et dispositione omnia fecisse [e 1Kb] et ordine; consentaneum est rationi, ut primo celum faceret, quod est pulcherrimum; oportet ut eo primum oculos erigamus, illo nobis contendendum esse arbitremur, illam sedem terrenis omnibus preferendam putemus.

3. Sex itaque diebus mundum creauit, septimo die requieuit ab operibus suis . Bonus  septimus numerus, [f 1Kb] quem non Pythagorico et ceterorum philosophorum more tractamus, sed secundum formam, et diuisiones gratie spiritalis; septem  enim uirtutes principales sancti Spiritus propheta Esaias complexus est . Hec hebdomas, 977 sicut ipsa Patris et Filii et Spiritus sancti uenerabilis Trinitas, sine tempore, sine ordine, auctor numeri, non sub numeri lege deuincta. Itaque sicut ad eterne Trinitatis gratiam celum, terra, maria formata, sicut sol, luna et stelle: ita etiam ad illum septenarium uirtutum spiritalium circuitum atque orbem operationis diuine uigore prestantem, septenarium quoddam ministerium planetarum creatum aduertimus, quo hic mundus illuminatur. Quarum concurrere fertur militia ad earum numerum, [a 9Kb] quas inerrabiles ferunt stellas, et, ut Greci dicunt, . Septentrio quoque inde latine nomen accepit, quod septem in eo fulgor stellarum irradiet, in  quem maxime gubernatores, quasi ducem feruntur intendere.

4. Descendit hec de celo in terras prerogatiua: nam ut transeam septiformem capitis nostri gratiam, in oculis duobus, auribus et naribus binis, ore quoque per quod magnam suauitatem percipimus; quantum istud miraculi, [b 1Kb] quod septimo mense in plerisque origo legitima formatur, et qui fuerit editus, uitalis generationis curricula sortitur? Octauo autem mense interdicta naturali lege pariendi cernimus tempora, ac si forte lethalis necessitas partus claustra laxauerit, periculum pariter generantis properetur et pignoris.

3. Sed tamen ille septimanus, etsi bene nascatur, ad labores nascitur: qui autem octauo die regenerationis  sortitur mysteria, consecratur per gratiam, et ad hereditatem regni celestis uocatur. Magna in uirtutibus Spiritus sancti hebdomadis gratia, eadem tamen hebdomadam sonat, ogdoaden consecrat. In illa sonus, in ista fructus est; ideoque octauo die soluta paradiso reddidit Spiritus gratia, quos extorres sua fecerat culpa.

4. Nouit ogdoaden istam, quam octauam Latine dicimus, uetus Testamentum; siquidem ait Ecclesiastes: Da partem illis septem, et illis quidem octo . Hebdomas ueteris Testamenti est octaua noui, quando Christus resurrexit, et dies omnibus noue salutis illuxit. Ille dies, de quo ait propheta: Hic dies, quem fecit Dominus, exsultemus et letemur in eo ; quo die se fulgor  plene atque perfecte circumcisionis humanis peccatoribus infudit. Propterea et uetus Testamentum dedit partem octaue in circumcisionis solemnitate. Sed illa adhuc in umbra latebat: uenit sol  iustitie , et consummatione passionis proprie reuelauit sui luminis radios: [c 1Kb] quos retexit omnibus, et uite claritatem aperuit eterne.

5. Isti ergo sunt septem et octo, de quibus et Osee dicit quod eo numero conduxerit sibi, et acquisierit fidei plenitudinem; sic enim habes: Et abii, et conduxi mihi quindecim argenteis, et coro hordei, et semicoro hordei, [d 1Kb] et neuel uini . 978 Conducendam autem ei meretricem Dominus preceperat in superioribus: itaque manifestum est quod conduxit eam, qui etiam mercedis quantitatem expressit. Quindecim autem argentei ex septem et octo constant: hebdomadam itaque et octauam significant. Duorum igitur Testamentorum, id est, plene fidei pretio [e 1Kb] Prophetia consummationem accepit  fidei, Ecclesia plenitudinem; primo enim Testamento Isrel acquisitus est populus, secundo nationum et gentium. Fide ergo plena conducitur meretrix, uel ex gentibus copulam sui querens, uel ex adultero Iudeorum populo, qui dominum suum et auctorem uirginalis fidei dereliquerat, conuentus suos totius orbis spatio diffundens.

6. Quod autem dixit: In coro et in semicoro hordei; in coro mensure plenitudo est, in semicoro semiplena mensura. Plenitudo in Euangelio, [f 1Kb] semiperfectio in lege; sicut legimus, dicente Domino: Non ueni legem soluere, sed implere . Et alibi, habemus, dicente Domino per Micheam prophetam, quia tunc pax erit in terra Isrel, cum uenerit Assyrius in terram eius, et insurrexerunt in eum septem  pastores, et octo morsus hominum . Tunc enim plena pax est fideli populo ab omnibus tentationibus et uanitatibus absoluto, cum mundi huius uanitatem excluserint de cordibus nostris pax et gratia: pax ueteris, gratia noui Testamenti.

7. Septem pastores precepta legis sunt, quibus grex adhuc quasi irrationabilis in uirga Moysi per desertum ductus et gubernatus est . Octo morsus hominum mandata Euangelii et Dominici oris alloquia: Corde enim creditur ad iustitiam, ore autem confessio fit ad salutem . Boni morsus, per quos uite eterne munus gustauimus, peccatorum remissionem in Christi corpore deuorantes. In ueteri Testamento amarus morsus est  mortis, propterea dictum est: Deuorauit mors preualens . In nouo Testamento suauis morsus est uite, que mortem absorbuit, propterea apostulus ait: Deuorata est mors in uictoria sua. Ubi  est, mors, uictoria tua? ubi est, mors, aculeus tuus ?

8. Atque ut apostolicis utamur testimoniis, ubi hominem fecit Deus, requieuit ab omnibus operibus suis in die septima . Sed quia populus Iudeorum per contumaciam contempsit mandata Dei sui, ait Dominus: Si introibunt in requiem meam . Et ideo altam Deus prefiniuit diem, de qua dicit: Hodie si uocem meam audieritis . Duos enim dies comprehendit Scriptura generales, heri et hodie; de quibus dicit: [a 1Kb] Imitamini fidem Iesu Christi. Heri et hodie ipse est, et in secula . In superiore die promissio est, in consequenti solutio. Sed quia hesterna die neque Moyses, neque iehsu Naue populum induxit in requiem, hodierna die Christus induxit, cui 979  dixit Pater: Ego hodie genui te ; per suam enim resurrectionem iehsu populo requiem comparauit. Requies nostra Dominus est iehsu, qui ait: Hodie mecum eris in paradiso . Requies enim in celo, non in terra est.

9. Quid igitur opus est ut explorem [b 1Kb] ortus signorum atque obitus, quorum ad exortum duris [c 1Kb] inarate uomeribus findantur nouales, uel ad occasum leta messis recumbat ? Una mihi stella abundat pro omnibus, stella splendida et matutina: cuius ad exortum seminata est non frugum, sed martyrum seges; quando Rachel plorauit [d 1Kb] filios suos , ut lacrymis ablutos suis, pro Christo offerret infantulos. Cuius stelle obitus [e 48Kb] non cremiorum insensibilium, sed spirantium  defunctorum triumphales manipulos de tumulis resuscitauit.

10. Celebretur itaque hebdomas, eo quod per septem etatum cursus uita hominum usque ad senectutem transcurritur, sicut [f 1Kb] Hippocrates, medicine magister, scriptis explicuit suis. Prima etas infantia est, secunda pueritia, tertia adolescentia, quarta iuuentus, quinta uirilis etas, sexta eui maturitas,  septima senectus. Est ergo infans, puer, adolescens, iuuenis, uir, ueteranus, senex.

11. Solon autem decem fecit etatum ordines per annos septenos; ita ut prima etas infantie usque ad emissionem sit dentium, quibus conficiat cibum, sermonemque distinguat, ut possit [g 1Kb] effabilis uideri: pueritia quoque usque ad annos pubertatis procedit, et genitalia tentamenta: adolescentia usque ad barbe lanuginem: iuuentus usque ad perfecte uirtutis processum: quinta etas uirilis est, apta copulis coniugalibus per totam hebdomadam: sexta quoque hebdomas uirili deputatur etati, et ad prudentie processum habili, et ad agendum strenue: septima quoque hebdomas, et octaua eui maturum, et [h 1Kb] sensu uigentem, et sermonem item non insuauis alloquii gratia preditum produnt: nona hebdomas  reliquias adhuc habet aliquas uirium, lingua ac sapientia mollior: decima uero hebdomas mensuram implet, ad quam is qui peruenire potuerit, non immaturo temporum cursu pulsabit [i 1Kb] mortis sera uestibula.

12. Ergo Hippocrates et Solon uel septem etates, uel hebdomadas etatum norunt. In illis se hebdomas preferat: octaua autem unam et 980 perpetuam etatem inuehit, qua excrescimus in uirum perfectum, in agnitione Dei, fidei plenitudine, in qua legitime etatis mensura impletur .

13. Est etiam in uisceribus nostris hebdomadis explorata gratia; ferunt enim septem quoque esse in nobis interiora uiscera, stomachum, cor, pulmonem, lien, hepar, renes duos. Septem quoque exteriora,  caput, posteriora, uentrem, binas manus, et binos pedes.

14. Prestantissima hec, sed obnoxia dolori. Quis autem dubitet maius esse octaue munus, que totum renouauit hominem, ut iam nichil possit dolere? Itaque septima mundi etas conclusa est; octaua illuxit gratia, que fecit hominem iam non huius mundi esse, sed supra mundum. Iam enim non  uitam nostram, sed Christum uiuimus: Nobis enim uiuere Christus, et [a 1Kb] mori lucrum. Itaque iam non in carne, sed in fide uiuimus Christi . Apostolus dicit: Unde colligimus quia conclusus est mundi dies . Denique nouissima hora uenit Dominus iehsu, et pro nobis mortuus est, et omnes in illo mortui sumus, ut uiuamus Deo . Non ergo nos qui eramus, uiuimus: sed uiuit Christus in nobis .

15. Abiit ergo hebdomas, uenit octaua. Abiit heri, uenit hodie: illud hodie quod promissum est, quo admoniti sumus uocem Dei audiendam et sequendam. Abiit ergo ille dies Testamenti ueteris, uenit dies nouus, quo Testamentum consummatum est nouum, de quo dicit: Ecce dies ueniunt, dicit Dominus, [b 1Kb] et  confirmabo domui Isrel et domui Iuda Testamentum nouum: non secundum Testamentum, quod feci patribus illorum in die, qua apprehendi manum ipsorum educere illos de terra Aegypti . Et qua ratione [c 1Kb] mutatum sit Testamentum adiicit: Quoniam ipsi non manserunt, inquit, in Testamento meo. et ego neglexi eos, dicit Dominus .

16. [d 1Kb] Abierunt sacerdotes Legis, Legis tribunalia: accedamus ad sacerdotem nouum , ad sedem gratie, uisitatorem animarum nostrarum, sacerdotem non secundum Legem mandati carnalis creatum, sed secundum [e 1Kb] uirtutem infatigabilis electum . Non enim ipse sibi honorem preripuit, sed electus a Patre est , sicut ipse Pater ait: Tu es sacerdos in eternum secundum  ordinem Melchisedech . Nouus ergo sacerdos uidemus quid obtulerit. Alii sacerdotes pro se offerebant, 981 et pro populo suo: hic quia non habuit peccatum, ut pro se offerret, pro uniuerso mundo se obtulit, et per sanguinem suum intrauit in sancta.

17. Hic est ergo sacerdos nouus, et noua hostia non ex Lege, sed supra Legem; aduocatus mundi, lux seculi, qui dixit: Ecce uenio, et uenit . Ad quem accedamus in abundantia fidei adorantes et obsecrantes et sperantes in eum, quem non uidemus oculis, sed affectu tenemus: cui est omnis honor semper et gloria. uale, fili, et nos dilige; quia nos te diligimus.



[f 1Kb] EPISTOLA XLu.


Sabino sciscitanti an de paradiso scripsisset Ambrosius, queue ipsius de illo esset sententia, respondet; leuiterque perstricta secundum historiam loci descriptione, ad mysticam transit expositionem. Itaque ubi docuit in principali anime portione paradisum esse, quid per ea que illic exstiterunt, significetur; quidue in serpente homines imitentur edocet; et quanta sit humana infirmitas, quantaue in eum Dei caritas semper fuerit, declarato, nos ad fugiendam sensuum delectationem hortatur.


AMBROSIUS SABINO.

1. Lecto Hexemero, utrum paradisum subtexuerim, requirendum putasti, et quam de eo haberem sententiam, significandum, idque uelle te studiose  cognoscere. Ego autem iam dudum de eo scripsi, nondum ueteranus sacerdos.

2. Sententias autem de eo diuersas esse plurimorum comperi. Nam Iosephus , ut pote historiographus, locum dicit refertum arboribus uirgultisque plurimis, irrigari etiam flumine, quod diuidatur in quatuor fluuios. Collecta etenim in unum congregatione aquarum, non se penitus exinaniuit terra, et fraudauit irriguis suis: sed hodieque in fontes prorumpit, et deducit meatus fluminum, quibus pignora sua, quasi pia mater, plenis lactat uberibus.

3. Alii alias, omnes tamen congruunt in paradiso , et lignum uite radicatum, et lignum scientie, que discernat bonum et malum, cetera  quoque ligna plena uigoris, plena uiuificationis, [g 57Kb] spirantia, et rationabilia. Ex quibus colligitur [h 1Kb] paradisum ipsum non terrenum uideri posse, non in solo aliquo, sed in nostro principali, quod animatur et uiuificatur anime uirtutibus, et infusione Spiritus Dei.

4. Denique Salomon in spiritu paradisum in homine esse euidenter declarauit. Et quia mysteria exprimit uel anime et uerbi, uel Christi et Ecclesie, ideo ait de uirgine anima, uel Ecclesia quam uolebat uirginem castam assignare Christo : Paradisus clausus, soror mea sponsa, paradisus clausus, fons signatus .

5. Paradisus Grece, Latine hortus dicitur. Denique Susanna in paradiso erat, et sic legitur Latine  . Et Adam in paradiso erat, et sic legimus . 982 Ergo non te moueat quod alii codices Latini hortum habent, alii paradisum.

6. Ibi ergo est casta uxor, ubi uirgo. Licet uirgo excepta habeat claustra et signacula sua, sed utraque in paradiso; ut aduersum estus corporis et carnis flagrantiam refrigeretur uirtutum umbraculis.

7. Ergo paradisus in principali nostro est, siluescens plurimarum opinionum plantariis: in quo principaliter lignum uite constituit Deus, id est, pietatis radicem; ea est enim uite nostre substantia, si Domino et Deo nostro deditos cultus deferamus.

8. Constituit etiam scientie boni et mali seminarium; homo enim solus in ceteris animantibus terrenis habet scientiam boni et mali. Alia quoque illic  plantaria diuersa, quorum fructus uirtutes sunt.

9. Sed quia scientie capax hominis affectus cognitus est Deo, quod citius ad astutiam inclinaretur, quam ad summum prudentie , eliminare uoluit astutiam de paradiso, quasi prouidus auctor nostre salutis, et uite studium, et disciplinam pietatis infundere; ideoque precepit homini ab omni ligno, quod est in paradiso, esse gustandum, de ligno autem scientie boni et mali non esse gustandum .

10. Sed quia creatura omnis passioni obnoxia, ideo delectatio, sicut serpentino illapsu, humanis irrepsit affectibus. Itaque non immerito sanctus Moyses delectationem serpentis figurauit similitudine;  prona est enim in uentrem sicut serpens, non pedibus incedens, aut ullis eleuata cruribus, sed sinuoso flexu totius uelut corporis sui lubrica. Ei terra cibus est sicut serpenti, quoniam escam nescit celestem; corporalibus enim pascitur, atque in uarias mutatur species cupiditatum, et [a 1Kb] tortuosis angulatur anfractibus. uenenum in dentibus habet, quibus unusquisque se euiscerat luxuriosus, helluo internecat, abliguritor perimit. Quantos ruperunt uina, dissoluit ebrietas, distendit cruditas?

11. Nunc intelligo qua causa Dominus Deus insufflauit in faciem hominis: ibi enim sensus omnis, ibi sedes atque illecebra delectationis, in oculis, auribus, naribus, atque in ore; ut sensus nostros aduersus delectationem fortiores faceret .  Hec ergo nobis, sicut serpens astutiam infudit; non enim delectatio, sed labor et diuturna meditatio cum Dei gratia dat perfectam prudentiam.

12. Tamen quia serpentis fraudibus inuoluta est  humani generis hereditas, [b 1Kb] in eo astutiam serpentis sequamur; ut caput nostrum non proiiciamus in pericula, sed pre ceteris integrum custodiamus: Caput autem nostrum Christus est . Hoc maneat incolume, ut serpentis uenena 983 nobis non possint nocere: Bona est enim sapientia cum hereditate , id est, cum fide; quoniam est hereditas credentibus in Domino.

13. Quod si primus ille homo, qui cum Deo loquebatur in paradiso positus , labi tam facile potuit, ex terra creatus uirgine, que ad uerbum Dei formata et creata recenti fuerat exortu, nondum ea parricidali [c 1Kb] cediumque concreta sanguine, flagitiis et dedecore polluta, nondum carne nostra damnata maledicto obnoxie hereditatis;  quanto facilius postea lubrica ad peccandum uia maius aduexit humano generi precipitium, cum deterior tolerabiliori per uices generationis successerit?

14. Etenim [d 1Kb] si magnetis lapis tantam nature uim habet, ut ferrum ad se trahat, et transfundat se in illius speciem, ita ut plerisque experiri uolentibus cum plures annulos ferreos ad cum lapidem admouerint, omnes pari teneat modo: deinde si ei annulo cui adheserit lapis, alium admoueas annulum, et rursus per ordinem singulis substituas; licet in omnes penetret per ordinem, ex illo lapide uis nature, tamen priores nexu uehementiore constringit, posteriores remissiore: quanto magis humani generis conditio atque natura ex puriore statu in deteriorem  lapsa est, [e 1Kb] quando nequiorem attigit!

15. Nam si per eas species minuitur natura, que non sunt culpe capaces; quanto magis per animos atque artus labe pollutos scelerum uirtus eius hebetatur! Unde quia excreuerat malitia, abolita innocentia fuerat, non erat qui faceret bonitatem, non erat usque ad unum : uenit Dominus, qui reformaret nature gratiam, immo augeret; ut ubi superabundauit peccatum, superabundaret gratia. Ergo liquet et quia auctor hominis Deus, et quod Deus unus, non multi dii: sed unus qui mundum operatus est; et unum, non multos mundos, ut dicunt philosophi.

16. Primum igitur mundum creauit, deinde habitatorem mundi, cui totus mundus patria foret. Nam si hodie quocumque accesserit sapiens, ubique ciuis  est, ubique sua intelligit, nusquam se peregrinum, nusquam hospitem iudicat; quanto magis ille primus homo totius erat mundi incola, et, ut Greci dicunt, [f 12Kb] , opus Dei recens, confabulator assiduus,  ciuis sanctorum, complantatus uirtutibus, prepositus omnibus terrenis animantibus, marinis, uolatilibus, totum mundum suam possessionem putabat: quem Dominus tuebatur, ut opus suum, neque ut bonus parens atque auctor deserebat! Denique eo usque creatum fouit, 984 ut abdicatum redimeret, eliminatum reciperet, mortuum passione Filii sui unigeniti resuscitaret. Est ergo hominis auctor Deus, et diligit opus suum operator bonus, nec derelinquit bonus Pater, quem etiam, sicut diues paterfamilias, censu proprie hereditatis redemit.

17. Caueamus ergo ne hominem istum, id est, , mulier illa, id est, passio sensuum nostrorum delectatione et ipsa decepta atque illusa effeminet, et circumscriptum in leges suas et sententiam trahat. Fugiamus  delectationem sicut serpentem: multas artes habet, et maxime in homine. Nam alia animantia cibi auiditate capiuntur? homo quanto plures sensus oculorum auriumque habet, tanto maiora pericula. uale, et nos dilige, ut facis; quia nos te diligimus.



[a 1Kb] EPISTOLA XLuI.

Ambrosius Sabino scribit maledicum Apollinaristam publice fuisse confutatum: sese cum eo, etsi seruilem in Christum formam non admitteret, humaniter egisse: at illa uerba, Deum scilicet Patrem Filii esse et Dominum creature, que illi comprimis displicebant, cum uerbis Dauidicis conuenire. Post que eumdem Filium sine iniuria diuinitatis factum non modo seruum, uerum etiam maledictum, opprobrium atque peccatum multiplici Scripture testimonio demonstrat.


[b 1Kb] AMBROSIUS SABINO.


1. Quem scripsisti maledici sermonis seminatorem, [c 1Kb] leuissimus est, qui iam ueneni sui mercedem recepit. Siquidem responsum est ei publice; et quod priuatim seuerat, palam messuit. Ego autem uanum ante et inuisorem tantum habebam: at ubi iste sermo ad aures peruenit meas, statim respondi quod eum uirus infecerit Apollinaris, qui non potest audire quod Dominus noster iehsu pro nobis seruitutem susceperit in istius corporis susceptione; cum Apostolus clamet quod formam serui acceperit . Hoc munimentum, hec sepes est fidei nostre; qui hanc destruit, destruetur ipse, sicut scriptum est: Quia destruentem sepem mordebit serpens .

 2. Equidem primo leniter mandaui ei: Qua ratione bonam rem malo animo facis? Ego enim beneficio  annumero, si quis mea legens scripta, dicat mihi quo uideatur moueri. Primum quia et in iis que scio, falli possum. [d 1Kb] Multa aurem pretereunt, multa quibusdam aliter sonant: pulchrum est, si fieri potest, cauere omnia. Deinde quia non debeo moleste ferre, cum de apostolicis et ipsis Euangelicis Dominicisque uerbis plerique multas questiones serant; 985 si etiam in meis scriptis reperiant, de quo disputandum putent: plerique enim studio indulgent suo, ut iste qui propterea orbem circuiuit, ut quereret quem reprehenderet, non quem sibi imitandum arbitraretur.

3. Hic igitur ut arroderet aliquid de meis scriptis, eam sibi amplam uiam reperit, quoniam eo loci ubi dixit Dominus iehsu: Confiteor tibi, Pater, Domine  celi et terre ; diximus ideo dictum, ut nos intelligamus [e 1Kb] patrem filii esse, et dominum creature. Quamquam in psalmo euidenter Dominum dixerit Patrem Filius: uiderunt me, et mouerunt capita sua: adiuua me, Domine, Deus meus . Etenim secundum formam serui locutus, dominum uocauit, quem Patrem nouerat, equalis in Dei forma, seruum secundum carnis substantiam se predicans; seruitus enim carnis, dominatus autem diuinitatis est.

4. Aduertis igitur primum pro tua admirabili prudentia ea que in Euangelio dicuntur, ad Euangelii tempus referri, quo Dominus iehsu inter homines humana specie conuersabatur; nunc enim secundum hominem iam non nouimus Christum .  Sit ita uisus et cognitus ueteribus, iam transierunt uetera, et omnia noua facta sunt . Omnia tamen ex Deo, qui nos sibi per Christum reconciliauit; eramus enim mortui, et ideo unus pro omnibus seruus factus est . Quid dicam, [f 1Kb] seruus? Peccatum, opprobrium, maledictum factus est. Dixit enim Apostolus: Quia pro nobis peccatum factus est , quia maledictum factus est  Dominus iehsu. Dixit quia cum sibi subiecerit omnia, tunc et ipse subiectus erit. Dixit et Petrus: In nomine Iesu Nazareni surge, et ambula, in Actibus apostolorum . Dixit ibi quia glorificauit puerum suum Iesum , et nemo calumniatur de tempore. In Apocalypsi autem et agnus dictus est a Ioanne ; dictus est  in psalmo uermis, et non homo . Hec omnia factus est, ut nostre obtunderet mortis aculeum,  nostram seruitutem tolleret, maledicta, peccata, opprobria deleret .

5. Hec et alia, que consulenti cuidam, et multo plura a te scripsisti relata, cum Scriptura diuina habeat , quemadmodum quisquam dubitabit dicere [a 1Kb] que pie scripta sunt, quoniam ad gloriam Christi spectant, non ad imminutionem? Nam cum de dono eius, hoc est manna, dictum sit quia et qui minus collegit, non diminuit: et qui plurimum, non ampliauit; num potuit ipse uel minui uel augeri? Quid enim in eo imminutum est, quod nostram seruitutem, nostras infirmitates susceperat? Erat humiliatus, erat in serui forma, sed idem in gloria Dei Patris. Erat uermis in cruce, sed idem dimittebat peccata etiam persecutorum suorum. Erat opprobrium,  986 sed idem maiestas Domini, sicut scriptum est: Et uidebitur maiestas Domini, et uidebit omnis caro salutare Dei . Quid amisit, cui nichil minus est? Non habebat quidem speciem neque decorem, sed habebat plenitudinem diuinitatis. Infirmus estimabatur, sed non destiterat esse Dei uirtus. uidebatur, ut homo, sed fulgebat in terris maiestas diuina et Patris gloria.

6. Unde pulchre Apostolus eiusdem uerbi repetitione usus est, dicens de Domino Iesu: Qui cum in forma Dei esset, non rapinam arbitratus est esse se equalem Deo; sed semet ipsum exinaniuit, formam serui accipiens . Quid est in Dei forma, nisi in plenitudine diuinitatis, in illa perfectionis diuine expressione? Ergo cum esset in plenitudine  diuinitatis, exinaniuit se, et accepit plenitudinem nature et perfectionis humane: sicut Deo nichil deerat, ita nec hominis consummationi, ut esset perfectus in utraque forma. Unde et Dauid dicit: Speciosus forma pre filiis hominum .

7. Concluditur Apollinarista, nec quo se uertat, habet, suis clauditur retibus. Ipse enim dixerat: Formam serui accepit, [b 1Kb] non seruus lectus est. Iterum ergo interrogo, quid est in forma Dei? Respondet: In natura Dei. Sunt enim, ait Apostolus, qui non sunt natura dii . Quero quid sit, formam serui accipiens ? Sine dubio perfectionem nature et conditionis, ut dixi, humane, ut esset in hominum similitudine. Et pulchre non carnis, sed hominum dixit similitudinem; quia in  carne eadem. Sed quia sine peccato erat solus, omnis autem homo in peccato, in specie hominis uidebatur. Unde et propheta ait: Et homo est, et quis cognoscet eum ? Homo secundum carnem, sed  ultra hominem secundum diuinam operationem. Denique cum leprosum tangeret, homo uidebatur: sed ultra hominem, cum emundaret. Et cum Lazarum fleret mortuum , quasi homo flebat: sed supra hominem erat, cum mortuum iuberet uinctis pedibus exire . Homo uidebatur, cum penderet in cruce: sed supra hominem, cum reseratis tumulis, mortuos resuscitaret .

8. Nec sibi blandiatur uirus Apollinaris, [c 1Kb] quia ita legitur: Et specie inuentus est ut homo ; non enim negatus est homo iehsu, cum alibi ipse Paulus de eo dicat: Mediator Dei et hominum homo Christus iehsu , sed confirmatus est. Id enim est usus et moris Scripture sic significare,  sicut et in Euangelio legimus: Et uidimus gloriam eius, gloriam quasi unigeniti a Patre . Sicut ergo quasi unigenitus dicitur, et non abnuitur unigenitus Dei Filius; ita ut homo dicitur, et perfectio fuisse in eo hominis non negatur.

987 9. Cum esset igitur in forma serui, humiliatus usque ad mortem, erat tamen in Dei gloria. Quid ei igitur obfuit seruitus? Seruus autem factus legitur, quia legitur factus ex uirgine, et creatus in carne; omnis enim creatura seruit, dicente Propheta: Quia uniuersa seruiunt tibi . Unde et Deus Pater ait: Inueni Dauid seruum meum, in oleo sancto unxi eum. Ipse uocabit me: Pater meus es tu, Deus salutis mee. Et ego primogenitum ponam eum ; et in alio psalmo:  Custodi animam meam; quoniam sanctus sum: saluum fac seruum tuum ; et infra in eodem psalmo: Da potestatem puero tuo, et saluum fac filium ancille tue . Congessi enim Patris et Filii uoces; ut ei non argumenta humana, sed diuina responderent oracula.

10. Alibi inquit: In manus tuas commendo spiritum meum ; et: Statuisti in loco spatioso pedes meos ; et: Super omnes inimicos meos factus sum opprobrium . Et in eodem psalmo: Illustra faciem tuam super seruum tuum . Per Esaiam quoque dicit ipse Filius Dei: Ex utero matris mee uocauit Dominus nomen meum, et posuit os meum ut gladium acutum, et sub tegumento manus sue protexit me. Posuit me sicut  sagittam electam, et pharetra sua texit me; et dixit mihi: Seruus meus es tu, Isrel . Dicitur enim Dei Filius et Isrel, sicut alibi: Iacob puer meus, Isrel dilectus meus . Solus  enim uere Deum Patrem non solum uidit, sed etiam enarrauit .

11. Et sequitur: In te glorificabor. Et ego dixi: In uacuum laboraui, et in nichilum dedi uires meas; ideo iudicium meum ante Dominum, et dolor meus ante Deum meum. Et nunc sic dicit Dominus, qui finxit me seruum ex utero sibi ad congregandum Iacob et Isrel . Quis congregauit Dei populum, nisi Christus? Quis glorificatus est ante Dominum? Quis est Dei uirtus? Cui dixit Pater: Magnum tibi est uocari te puerum meum? Et cui dicit: Ecce posui te in testamentum generis mei, in lucem gentium; ut sis in salutem usque ad extremum terre ? De quo etiam per os Ezechiel locutus est, dicens: Suscitabo super eos pastorem unum, et  reget eos seruus meus Dauid, et erit eorum pastor: et ego Dominus ero illis in Deum, et Dauid in medio eorum princeps . Dauid utique rex iam defunctus erat, et ideo uerus Dauid, uerus humilis, uerus mansuetus, uerus manu fortis Dei Filius, hoc annuntiatur nomine: qui etiam in Zacarie prophete libro significatur, dicente Deo Patre: Ecce ego mittam seruum meum, Oriens nomen est ei . Numquid quia habebat uestimenta sordida, ideo fulgorem diuinitatis sue sol iustitie non habebat?

12. Et quid plura? An infirmius putamus seruitium esse quam peccatum, quam maledictum, 988 quam opprobrium, quam infirmitates, quas pro nobis suscepit, ut a nobis auerterentur? Factus est enim  hec omnia; ut uniuersa uacuaret. Sed hec ideo non recipiunt, quod seruus, opprobrium, peccatum, maledictum factus sit; [a 1Kb] quia uerbum et carnem unius asserunt esse substantie, et dicunt: Ergo quia nos redemit, seruus dictus est, et peccatum debuit dici. Nec aduertunt quod hec Christi gloria sit, quia seruitutem suscepit in corpore suo, ut libertatem omnibus redderet: peccata nostra portauit, ut mundi peccatum tolleret.

13. Seruus, peccatum, maledictum factus est, ut tu peccati seruus esse desisteres, et te diuine sententie maledicto absolueret. Ille ergo maledictum suscepit tuum: Maledictus enim omnis, qui pendet in ligno . Ille maledictum in cruce factus est, ut tu benedictus esses in Dei regno. Ille  dehonestatus et depretiatus est, nec aliquid estimatus.  Ille dicebat: In uacuum laboraui ; per quem meruit Paulus dicere: Non in uacuum laboraui ; ut boni operis fructum, et Euangelice predicationis gloriam suis conferret seruulis, per quam uniuersi sarcina laboris absoluerentur.

14. His igitur auditis, derelictus est in dimidio dierum suorum perdix, qui clamauit ut congregaret que non peperit , et oppressus est uoce Domini Iesu. Denique [b 1Kb] adornat fugam. uale, et nos dilige; quia nos te diligimus.



[c 1Kb] EPISTOLA XLuII.

SABINO cur librum apertius perscriptum ipsi miserit, causam reddens, quamobrem scribere quam dictare malit, explicat. Hinc illum ad mutuum epistolarum  usum inuitat, quanta inde redeat utilitas, patefaciens.


AMBROSIUS SABINO.

1. Transmisi petitum codicem scriptum apertius atque enodatius, quam ea scriptura est, quam dudum direxi; ut legendi facilitate nullum iudicio tuo afferatur impedimentum. Nam exemplaris liber non ad speciem, sed ad necessitatem scriptus est; [d 1Kb] non enim dictamus omnia, et maxime noctibus, quibus nolumus aliis graues esse ac molesti; tum quia ea que dictantur, impetu quodam proruunt, et profluo cursu feruntur.

2. Nobis autem quibus cure est senilem sermonem [e 1Kb] familiari usu ad unguem distinguere, et lento quodam figere gradu, aptius uidetur propriam manum  nostro affigere stylo; ut non tam [f 1Kb] deflare aliquid uideamur, quam abscondere: neque alterum scribentem erubescamus, sed ipsi nobis conscii sine ulle arbitro, non solum auribus, sed etiam oculis ea ponderemus, que scribimus. uelocior est enim linqua quam 989 manus, dicente Scriptura: Lingua mea calamus scribe uelociter scribentis .

3. Sed forte dicas, quia uelocitatem ad scribentem retulit. Non te fallit tamen id significari, quod scribe uelociter scribentis celeritas sola possit lingue prophetice excipere sermones. Apostolus quoque Paulus sua scribebat manu, sicut ipse ait: Mea manu scripsi uobis ; ille propter honorificentiam, nos propter uerecundiam.

4. Tamen dum adhuc habes de libris iudicium,  interludamus epistolis, quarum eiusmodi usus est,  ut disiuncti locorum interuallis, affectu adhereamus: in quibus inter absentes imago refulget presentie, et collocutio scripta separatos copulat: in quibus etiam cum amico miscemus animum, et mentem ei nostram infundimus.

5. Iam si, ut hortaris, aliquid et de ueteribus scripturis redoleat in epistolis, non solum animi conglutinari uidentur per uere doctrine profectum, sed etiam plenioris colloquii species et forma exprimi, ut inter querendi et respondendi mutuas uices assumpta concertatio in unum conducere, et coram uideatur amicos locare, qui tali se lacessunt et complectuntur munere.

6. Quid autem maiorum nostrorum exempla proferam, qui epistolis suis fidem infuderunt populorum  mentibus, atque ad integros et confertos scripserunt populos: et presentes se esse, cum absentes scriberent, significarunt, dicente sancto Apostolo , quia absens erat corpore, sed presens spiritu; non solum cum scriberet, sed etiam cum iudicaret? Denique absens per epistolam condemnabat, et idem absoluebat per epistolam; epistola enim Pauli quedam effigies erat eius presentie, et forma operis.

7. Non enim ut aliorum epistole, graues, inquit, et fortes, presentia autem corporis infirma, et sermo contemptibilis ; talis et Apostoli: sed talis huius epistola, ut talis esset forma precepti, qualis esset operationis substantia: quia quales sumus, inquit, uerbo per epistolam absentes, tales et  presentes sumus in opere . Imaginem presentie sue in epistolis expressit, [a 1Kb] fructum et testimonium in opere significauit. uale, et nos dilige, ut facis; quia nos et te diligimus.



990 [b 1Kb] EPISTOLA XLuIII.

SABINUM, ut libros suos seuero expendat examine, obsecrat, et que commoda hinc oriantur, exponit; subiungens tamen duritiem uerborum tolerandam esse, dum fidei professio integra sit, suas uariis heresibus fidei professiones opponit: ac demum se in posterum scribendis epistolis maxime operam daturum spondet.


AMBROSIUS SABINO.

1. Remisisti mihi libellos, quos tuo iudicio probatiores habebo. Ideo misi alios non iudicii fauore delectatus, sed promissa a te, et petita a me ueritate  illectus: malo enim tuo corrigatur iudicio, si quid  mouet, priusquam foras prodeat, unde iam reuocandi nulla facultas sit; quam laudari a te, quod ab aliis reprehendatur. Itaque arbitrum te eorum que postulas rogaui; neque enim legi a te mea, que nonnumquam tribuo in uulgus, sed in tue calculum uenire sententie desideraui. [c 1Kb] Non erit longi subsellii ista iudicatio et mora, ut dictum est antiquitus. Facile est tibi de nostris iudicare.

2. Ego certe huc inuitatu tuo prodeundum putaui: tuum est liquido decernere, et scrutanter discutere, que corrigas; ne tibi uitio uertant ea, que nobis potuerunt obrepere. Nescio quo enim modo preter imprudentie calginem, que me circumfundit, [d 1Kb] unumquemque fallunt sua scripta, et aurem pretereunt; atque ut filii etiam deformes delectant,  sic etiam scriptorem indecores sermones sui palpant. Incautius plerumque aliquid promitur, aliquid accipitur maleuolentius, aliquid exit ambiguum: tum quia alieno examinanda iudicio, non pro nostra debemus magis, quam pro aliena opinione trutinare, et discutere omnes scrupulos maleuolentie.

3. Assume igitur beneuolenti animo aurem uersutie, et pertracta omnia, [e 1Kb] sermones uellica; si in iis non forenses blanditie, et suasoria uerba, sed fidei sinceritas est, et confessionis sobrietas. [f 1Kb] Notam appone ad uerbum dubii ponderis, et fallacis statere; ne quid pro se esse aduersarius interpretetur. Esto ut reuincatur, si congredi ceperit: male se habet liber, [g 1Kb] qui sine assertore non defenditur. Ipse igitur pro se loquutur, qui procedit [h 1Kb] sine interprete:  noster hic tamen non egredietur a nobis, nisi a te acceperit auctoritatem. Itaque cum eum fide tua prodire iusseris, committetur sibi.

4. Tamen quoniam non in sermone est regnum Dei , sed in uirtute; uerbum si offenderit, uirtutem professionis interrogato. Professio autem fidei sententia est, quam aduersum Sabellianos et Arianos ita [i 1Kb] a maioribus traditam tenemus, 991 ut Patrem Deum, et Filium eius unigenitum, et Spiritum sanctum ueneremur: hanc Trinitatem unius esse substantie, maiestatis, diuinitatis: in hoc nomine Patris et Filii et Spiritus sancti baptizare nos, quemadmodum scriptum est : Filium itaque ceternum Patri suscepisse carnem, natum de Spiritu sancto et uirgine Maria, equalem  Patri secundum diuinitatem in Dei forma, id est, in  omni plenitudine diuinitatis, que in illo habitat, ut dixit Apostolus, corporaliter ; qui in persona hominis formam serui accepit, et se humiliauit usque ad mortem .

5. Ergo et aduersus Photinum hec nobis sententia est: aduersus Apollinarem autem legitima circumspectio; ut confiteamur sicut in Dei forma nichil ei defuit diuine nature et plenitudinis, [a 1Kb] sic in illa forma hominis nichil ei defuisse, quo imperfectus homo iudicaretur: qui ideo uenit, ut totum hominem saluum faceret. Neque enim decebat, ut qui perfectum opus in aliis comsummauerat, hoc imperfectum in se esse pateretur; si enim aliquid ei defuit, non totum redemit: si non totum redemit, fefellit igitur, qui dixit ideo se uenisse, ut totum  hominem saluum faceret. Sed quia impossibile est [b 13Kb] mentiri Deo , non fefellit: ergo quia ita uenit, ut totum redimeret, et saluum faceret, totum utique suscepit, quod erat humane perfectionis.

6. Nostra sententia huiusmodi est, ut meministi. Si uerba alicubi mouent, non preiudicant fidei; etenim sermonem dubium mens non dubia obumbrat, et defendit a lapsu.

7. Hec tecum prolusimus, que in libros nostrarum epistolarum referam, si placet, atque in numerum reponam; ut tuo commendentur nomine, et tuis ad nos, et nostris ad uos litteris augeatur mutuus amor per Dominum: ut ita legas, quod iudices; et quod mouerit, scribas ad me: amor enim uerus  constantia probatur. Placet iam quod senibus usu facilius est, quotidiano et familiari sermone epistolas texere; et si quid de Scripturis diuinis obuium inciderit, attexere. uale, frater, et dilige amantem tui; quia plurimum te diligo.



[c 1Kb] EPISTOLA XLIX.

Numquam minus se solum esse, quam cum solus sit amico scribens; solitudinis bona exemplis docet; maxime quod tunc liceat presentem scripturis habere Deum, et ei mentem nostram patefacere.


AMBROSIUS SABINO.

1. Quoniam tibi quoque complacuit nostrarum usus epistolarum, [d 1Kb] in quibus quidam inter absentes presentium sermo est, pergam frequentius te in meis scriptis et cum 992 solus sum, alloqui.  [e 1Kb] Numquam enim minus solus sum, quam cum solus esse uideor: nec minus otiosus, quam cum otiosus.  Certe pro arbitrio accerso, quos uolo, atque adiungo mihi, quos magis diligo, aut quos aptiores arbitror: nemo interpellat, nemo interpolat. Tunc ergo te magis teneo, et de Scripturis confero, et prolixiorem simul sermonem cedimus.

2. Sola erat Maria, et loquebatur cum angelo . Sola erat quando superuenit in eam Spiritus sanctus, et uirtus Altissimi obumbrauit eam. Sola erat, et operata est mundi salutem, [f 1Kb] et concepit redemptionem uniuersorum. Solus erat Petrus, et totum per orbem consecrandarum gentium cognouit mysteria . Solus erat Adam , et non est preuaricatus; quia mens eius adherebat Deo. Postquam uero ei mulier adiuncta est, non potuit inherere mandatis celestibus;  et ideo se abscondebat, quando Deus deambulabat in paradiso .

3. Et nunc deambulat in paradiso Deus , quando diuinas Scripturas lego. Paradisus est Genesis liber, in quo uirtutes pullulant patriarcharum: paradisus Deuteronomium, in quo germinant Legis precepta; paradisus Euangelium, in quo arbor uite bonos fructus facit; et eterne spei mandata diffundit per uniuersos populos.

4. Audiens itaque: Diligite inimicos ; audiens: Dimitte omnia tua, et sequere me ; audiens: Qui te percutit in maxilla, prebe ei et alteram ; et hec non faciens, et uix diligens eum, qui me diligat, non dimittens  que habeo, iniuriam acceptam ulcisci uolens, et sublatum mihi extorquere; cum Scriptura dicat etiam aliud, id est, plus quam petitum aut ereptum est, concedendum, uideo me contra mandata Dei facere. Et aperiens oculos conscientie, deambulare mihi Deum presentem recognosco: cupio me abdere, cupio uelare, sed nudus sum Deo, apud quem nuda et intecta sunt omnia . Erubescens itaque tegere pudenda facinorum desidero, quasi membra mei corporis: sed quia Deus omnia uidet, quia foliis obumbratus, latebris tectus appareo, puto me abscondi; quia corpore amictus sum. Ipsa est tunica pellicea, cum qua Adam de paradiso eiectus est , nec a frigore tutus, nec tectus ab opprobrio, sed et iniurie et  culpe patens.

5. Liquet igitur ex his, quia soli cum sumus,  tunc nos offerimus Deo, tunc mentem ei nostram aperimus, tunc amictum fraudis exuimus. Solus erat Adam, quando in paradiso constitutus est, solus erat et quando ad imaginem Dei factus est: sed non erat solus, quando de paradiso eiectus est. Solus erat Dominus iehsu, quando mundum redemit ; non enim legatus neque nuntius, sed ipse Dominus solus 993 saluum fecit populum suum: etsi numquam solus est ille, in quo Pater est semper. Unde et nos soli simus, ut Dominus nobiscum sit. uale, et nos dilige; quia nos te diligimus.



[a 1Kb] EPISTOLA L.

Quod mentiri Deus non possit, non esse infirmitatis; Dei tamen esse aliquod infirmum, sed quod fortius sit hominibus, crucem nimirum. Quod Deus prophetiam  Balaam infuderit mirum non esse; cum illud nec sacerdoti negauerit Christum persequenti; ut nempe sibi ex inimicis exprimeret testimonium. Quanta infidelitate atque auaritia prophetias suas corruperit Balaam: sed potissimum que fuerit illius in persuadendo scelere perfidia. Unde efficitur Deum mutabilem non fuisse erga eum, ut pote cuius nequitiam perspexerat.


AMBROSIUS CHROMATIO.

1. Numquidnam [b 1Kb] mentitur Deus? Sed non mentitur, quia impossibile est mentiri Deum. Impossibile quoque istud numquidnam infirmitatis est? Non utique; nam quomodo omnia potest, si aliquid efficere non potest? Quid ergo ei impossibile? [c 1Kb] Non quod uirtuti arduum, sed quod nature eius contrarium.  Impossibile, inquit, est ei mentiri. Impossibile, istud non infirmitatis est, sed uirtutis et maiestatis; quia ueritas non recipit mendacium, nec Dei uirtus leuitatis errorem. Ideoque sit Deus uerax, omnis autem homo mendax .

2. [d 1Kb] ueritas itaque semper in eo est, fidelis manet, mutare se et negare non potest. Si enim uerum se negat, mentitur: mentiri autem non uirtutis, sed infirmitatis est. Nec mutare se potest, quia natura eius non recipit infirmitatem. Hoc igitur impossibile eius plenitudinis est, que minuere se et augere non potest: non infirmitatis, que in eo quod  se auget, imbecilla est. Ex quo colligitur impossibile Dei potentissimum esse. Quid enim potentius, quam nescire quidquid infirmitatis est?

3. Est tamen et aliud infirmum Dei, quod fortius est hominibus; et stultum Dei, quod sapientius est hominibus : sed hoc crucis, illud diuinitatis. Si ergo quod infirmum est eius, potentia est: quod potentie, quomodo infirmum est? Sit igitur nobis positum, quia non mentitur Deus.

4. Sed nec augurator augurii in Isrel, secundum legem Dei . Quomodo ergo Balaam prohibitum se oraculo Dei dicit , ut uadat ad maledicendum populo Isrel, et iuit, et occurrit ei angelus Domini, qui eum prohibuerat pergere, ita ut obsisteret asine eius, que  uehebat eum; et nichilominus et ipse dixit ei ut iret, 994 sed hoc diceret, quod sibi infunderetur? [e 1Kb] Si augurator non est in Isrel, unde isti oraculum Dei, quod futura manifestauit, qui augur erat? Si oraculum Dei loquebatur, unde meritum diuine aspirationis assumpserat?

5. Sed non mireris infusum auguri a Domino, quod loqueretur; quando infusum legis in Euangelio etiam [f 1Kb] principi Synagoge uni ex persequentibus Christum, quia oportet unum hominem mori pro populo . In quo non prophetie meritum, sed assertio ueritatis est; ut aduersariorum testimonio manifestaretur, quo perfidia non credentium uocibus suorum augurum redargueretur. [g 1Kb] Ideo Abraham ille Chaldeus adscitur ad fidem, ut Chaldeorum  superstitio conticesceret. Non igitur confitentis meritum, sed uocantis oraculum est, [h 1Kb] reuelantis Dei gratia.

6. Quid igitur Balaam contraxit offensionis , nisi quia aliud loquebatur, aliud machinabatur? Deus enim uas mundum requirit, non immunditia inquinatum et sordibus. Tentabatur igitur Balaam, non probabatur; erat enim plenus fallacie ac doli. Denique cum primo consuluisset utrum ad illum uanitatis populum deberet pergere, et prohibitus esset, excusauit: postea missis legatis honoratioribus, promissis uberioribus, muneribus cumulatioribus  illectus , qui renuntiare debuerat, iterum consulendum putauit: quasi Deus aut pretio aut muneribus inflecteretur.

7. Responsum est quasi auaro, non quasi ei, qui uerum quereret; ut illuderetur potius, quam informaretur. Cepit ire, occurrit ei angelus in augusto , demonstrauit se asine, non demonstrauit auguri. Illi se reuelauit, istum obtriuit; tamen ut aliquando et ipse cognosceret, aperuit oculos eius: uidit, et adhuc tamen non credidit euidenti oraculo; et qui uel oculis credere debuisset, inuoluta et ambigua respondit.

8. Tunc indignatus Dominus per Angelum dixit: uade; sed quecumque tibi inspirauero, hec dices , id est, non que uis, sed que cogeris  loqui. Quasi organum inane sonum meis prebebis sermonibus. Ego sum, qui loquar, non tu qui ea que audieris, resultabis, et que non intelliges. Nihil proficies eundo; [a 1Kb] quia sine mercede remeabis pecunie, et sine profectu gratie. Denique ea prima uox eius est: Quid maledicam, cui non maledicit Dominus ? ut ostenderet non in sua uoluntate esse benedictionem Hebrei populi, sed in Dei gratia.

995 9. A summis, inquit, montibus conspiciam eum ; quoniam non oculis comprehendere possum hunc populum, qui habitabit solus, fines suos non locorum possessione disterminans, sed uirtutis incolatu, et morum singularium proprietate in eterna diffundens secula. Quis enim annumerabitur  ei de nationibus aliis, qui finitimorum populorum excedit consortia iustitie sublimitate? Quis constitutionem generationis eius colliget? Corpora quidem eorum humanis seminibus concreta et figurata aduertimus, sed de superioribus, et mirabilibus seminariis anime eorum pullularunt.

10. Moriatur anima mea in animis eorum , moriatur hanc corporalem uitam, ut in animis iustorum illius eterne uite adipiscatur gratiam. In quo iam tunc sacramenti huius celestis, et sacri baptismatis reuelata est magnificentia, per cuius operationem moriuntur homines culpe ueteri, et iniquorum operibus; ut nouitate uite in consortia iustorum transfigurati, in eorum mores resurgant. Et quid mirum de hominibus, cum moriantur peccato,  ut Deo uiuant?

11. Hec audiens Balac, indignatus est [b 1Kb] dicens: Ad maledicendum te adduxi, et tu benedicis. Respondit ille: Calumniam patior de eo, quod nescio; ego enim nichil meum loquor, sed quasi cymhalum  tinniens sonum reddo. Iterum alio atque alio transductus, cum uellet maledicere, benedicebat: [c 1Kb] Non est labor in Iacob, neque dolor . Dominus illum protegit. Et infra iubet parari aras septem et sacrificia. Utique debuit discedere, sed per infirmitatem mentis, et mutabilitatem sententie putabat quod auertere posset Dei uoluntatem: ipse autem per excessum mentis aliud cupiebat, et aliud loquebatur.

12. Quam speciosa, inquit, [d 1Kb] habitacula tua, o Hebreorum militia! Tabernacula tua sicut nemora obumbrantia, sicut paradisus super fluuium, et sicut cedrus secus aquas . Exiet homo ex Iacob et obtinebit multas gentes, et attolletur regnum eius in altum: in terris quoque extendet principatum  suum in Aegyptum. Qui benedicent eum, benedicentur: et qui maledixerint ei, maledicti erunt . Quem igitur nisi Christi populum [e 1Kb] significat? Eum benedicit Deus, in cuius medullas uerbum Dei descendit usque ad diuisionem anime, artuum quoque et medullarum : in quo habuisset Balaam gratiam Domini, si id ex sententia et affectus sui proposito fecisset. Sed quia reuincitur mala mens consiliis suis, et occulta animi produntur exitu; ideo sequentibus insidiis animus eius aperitur.

13. Unde et dignam mercedem sue inuenit maleuolentie. Nam cum aduerteret quod non posset in excessu mentis positus maledicere, dat 996 consilium regi, dicens: [f 1Kb] Illa sint oracula horum que Deus precepit, accipe consilium aduersus oracula  Dei. Populus iste iustus est, habet protectionem Dei: quia non diuinationibus et auguriis sese dedit, sed soli eterno Deo; ideo ceteris fide prestat. Interdum tamen et fideles mentes corporis labuntur illecebra, et forme lenocinio. Sunt tibi mulieres plurime, et plereque non indecores pulchritudine: uirilis autem sexus nullo magis lubricus, quam muliebri decore cito capitur; et maxime si ardor mentium alloquiis inflammetur frequentibus, et quasi facibus inardescat; si spem potiundi hauriat, affectum differat. Iaciant igitur mulieres tue uocibus suis hamos, nec difficiles primos congressus suos prebeant, sed et [g 1Kb] uisu faciles, et dictu affabiles circumerrent, et toto se circumfundant exercitui; atque hos arte tractent uiros, ut concubitu non indulgeant, nisi amoris mutui  fidem consortio sacrilegii comprobauerint. Sic enim poterunt celesti protectione destitui, si ipsi a Domino Deo suo sacrilegiis deuiauerint.

14. Non igitur iustus Balaam, ut pote consiliarius fornicationis et sacrilegii, sicut euidenter etiam in  Apocalypsi scriptum est Iohannis euangeliste, dicente Domino Iesu ad Angelum Ecclesie Pergami: Habes illic tenentes doctrinam Balaam, qui docebat Balac mittere scandalum coram filiis Isrel, manducare immolata, et fornicari; ita habes et tu tenentes doctrinam Nicolaitarum . Quo apparet inde Manicheorum sacrilegia Manasse, qui miscent atque adiungunt [a 1Kb] sacrilegium turpitudini.

15. Ergo nec Deus iniustus nec mutabilis eius sententia: deprehendit enim mentem eius et occulta cordis; et ideo tentauit eum quasi diuinum, non elegit quasi prophetam. Et utique uel tantorum oraculorum gratia et reuelationum sublimitate conuerti debuit: sed animus nequitie plenus uerba prompsit, non fidem detulit, consiliis infirmare cupiens, quod annuntiarat  futurum. Et quia oracula fraudare non poterat, consilia fraudulenta subministrabat, quibus [b 1Kb] leuis populus Iudeorum tentati quidem sunt, sed non expugnati; unius enim uiri sacerdotis iustitia solutum est omne facinorosi hominis consilium , multoque mirabilius per unum hominem potuisse liberari exercitum patrum, quam potuisse decipi.

16. Hoc munusculum sancte menti tue transmisi; quia uis me aliquid de ueterum scriptorum interpretationibus paginare. Ego autem assumpsi epistolas familiari sermone attexere, redolentes aliquid de patrum moribus; quarum gustum si probaueris, post hec huiusmodi mittere non uerecundabor. Malo enim senilibus uerbis de supernis rebus hallucinari tecum; 997 quod Grece dicunt : [c 61Kb]  , [d 1Kb] ueniente Rebecca future Ecclesie animo uidens mysteria: malo, inquam, hallucinari tecum uerbis senilibus, ne uidear [e 1Kb] artem deseruisse, quam concitatioribus deflare aliquid iam nec studiis nostris aptum nec uiribus. uale, et nos dilige; quia ego te diligo.



[f 1Kb] EPISTOLA LI.

Aduentum eius non ingrato affectu se declinare, sed ne tacere cogeretur, aut offensionis causam preberet. Iracundum esse Theodosium, sed ex se placabilem: ne igitur eum commoueret, ualetudinem excusasse. Ingemuisse episcopos cedem Thessalonicensem, proinde in eluenda illa sanctorum imitandam penitentiam,  sine qua peccatum non tollitur. Diabolum qui ei inuiderit, uincendum. Non audere se, illo presente, offerre sacrificium, a quo etiam diuinitus fuerit deterritus: at ipsam penitentiam sacrificium esse. Quod factum eius non preuerterit, dolere se, quippe qui eum uere diligat.


Augustissimo imperatori THEODOSIO AMBROSIUS episcopus.

1. Et ueteris amicitie dulcis mihi recordatio est, et beneficiorum, que crebris meis intercessionibus summa gratia in alios contulisti, gratie memini. Unde colligi potest quod non ingrato aliquo affectu aduentum tuum semper mihi antehac exoptatissimum declinare potuerim. Sed qua causa hoc fecerim, breuiter expediam.

 2. Soli mihi in tuo [g 1Kb] comitatu ius nature ereptum uidebam audiendi, ut et loquendi priuarer munere; motus enim frequenter es quod ad me peruenissent aliqua, que in consistorio tuo statuta forent. Ego ergo expers communis usus sum, cum dicat Dominus iehsu nichil esse occultum, quod non manifestetur . uerecundia igitur, qua potui, satisfeci imperiali arbitrio; et prospexi ne aut ipse causam commotionis habeas, cum id egerim, ne quid ad me de imperialibus deferatur statutis: aut ego cum fuero presens, aut non audiam per metum omnium, et quasi conniuentis famam subibo: aut ita audiam, ut mihi aures pateant, uox intercludatur; ut audita non possim eloqui, ne eos qui in suspicionem proditionis uenerint, ledam in periculo.

 3. Quid igitur facerem? Non audirem? Sed aures non possem cera ueterum fabularum claudere. Proderem? Sed quod in tuis iussis timerem, in meis uerbis deberem cauere; ne 998 quid cruentum committeretur. Tacerem? Sed quod miserrimum [h 1Kb] foret omnium, alligaretur conscientia, uox eriperetur. Et ubi illud? Sed si sacerdos non dixerit erranti, is qui errauerit, in sua culpa morietur, et sacerdos reus erit pene, quia non admonuit errantem ?

4. Accipe illud, imperator auguste. Quod habeas fidei studium, non possum negare; quod Dei timorem, non diffiteor: sed habes nature impetum,  quem si quis lenire uelit, cito uertes ad misericordiam: si quis stimulet, in maius exsuscitas, ut eum reuocare uix possis. Utinam si nemo mitigat, nullus accendat! Libenter eum committo tibi: ipse te reuocas, et pietatis studio uincis impetum nature.

5. Hunc ego impetum malui cogitationibus tuis secreto committere, quam meis factis publice fortassis mouere. Itaque malui officio meo aliquid deesse, quam humilitati: et requiri in me ab aliis sacerdotis auctoritatem, quam a te desiderari in me [a 1Kb] amantissime honorificentiam; ut represso impetu, integra esset consilii eligendi facultas. Pretendi egritudinem corporis re uera grauem, et nisi a uiris mitioribus uix leuandam: uel emori tamen maluissem, quam aduentum tuum biduo, aut triduo non  exspectarem. Sed quid facerem, non erat.

6. Factum est in urbe Thessalonicensium quod nulla memoria habet, [b 1Kb] quod reuocare non potui, ne fieret; immo quod ante atrocissimum fore dixi, cum toties rogarem: et quod ipse sero reuocando graue factum putasti, hoc factum extenuare non poteram. Quando primum auditum est, [c 1Kb] propter aduentum Gallorum episcoporum Synodus conuenerat; nemo non ingemuit, nullus mediocriter accepit: non erat facti tui absolutio in Ambrosii communione, in me etiam amplius commissi exaggeraretur inuidia, si nemo diceret Dei nostri reconciliationem fore necessariam.

7. An pudet te, Imperator, hoc facere quod rex propheta, auctor Christi secundum carnem prosapie  fecit Dauid? Illi dictum est, quia diues qui haberet plurimos greges, unam pauperis ouem propter aduentum hospitis eripuit et occidit; et cognito quod in hoc ipse argueretur, quia ipse fecisset, ait: Peccaui Domino . Noli ergo impatienter ferre, Imperator, si dicatur tibi: Tu fecisti istud, quod Dauid regi dictum est a propheta. Si enim hoc sedulo audieris, et dixeris: Peccaui Domino; si dixeris regale istud propheticum: uenite adoremus, 999 et procidamus ante eum; et ploremus ante Dominum nostrum, qui fecit nos ; dicetur et tibi: Quoniam penitet te, dimittit tibi Dominus peccatum tuum, et non morieris .

8. Iterum cum plebem numerari iussisset Dauid, percussus est corde, et dixit ad Dominum: Peccaui  uehementer, quod fecerim hoc uerbum, et nunc, Domine, aufer iniquitatem serui tui, quod deliqui uehementer . Et missus est iterum ad eum Nathan propheta, qui ei trium optionem conditionum offerret, ut quam uellet, eligeret: famem  tribus annis in terra, aut tribus mensibus fugere a facie inimicorum suorum, aut triduo mortem in terra. Et respondit Dauid: Angustie sunt tria hec uehementer; uerumtamen incidam in manu Domini; quoniam multe misericordie eius nimis: et in manus hominis non incidam . Culpa autem erat, quoniam uoluit scire numerum totius plebis, que secum erat: quod scire Deo soli debuit reseruare.

9. Et cum, inquit, mors fieret in plebe, ipso primo die ad horam prandii cum uidisset Dauid percutientem angelum in plebem, ait Dauid: Ego peccaui, et ego pastor malignum feci, et hic grex quid fecit? Fiat manus tua in me, et in domum patris mei . Itaque penituit Dominum, et iussit angelo ut parceret plebi, sacrificium autem offerret Dauid; erant  enim tunc sacrificia pro delictis, hec nunc sunt sacrificia penitentie. Itaque ea humilitate acceptior Deo factus est: non enim mirandum peccare hominem: sed illud reprehensibile, si non se cognoscat errasse, non humiliet Deo.

10. Iob sanctus et ipse potens in seculo, ait: Peccatum meum non abscondi, sed coram plebe omni annuntiaui . Ipsi immani regi Saul dixit Ionathas filius suus: Noli peccare in seruum tuum Dauid : et: Ut quid peccas in sanguinem innocentem occidere Dauid sine causa ? Quia etsi rex erat, peccabat tamen, si occideret innocentem. Denique etiam Dauid cum iam regno potiretur, et audisset Abner innocentem occisum a Ioab duce militie sue, ait: Innocens sum ego et  regnum meum amodo et usque in eternum a sanguine Abner filii Ner ; et ieiunauit in dolore.

11. Hec ideo scripsi, non ut te confundam, sed ut regum exempla prouocent, ut tollas hoc peccatum de regno tuo: tolles autem humiliando Deo animam tuam. Homo es, et tibi uenit tentatio, uince eam. Peccatum non tollitur nisi lacrymis et penitentia. Nec angelus potest, nec archangelus; Dominus ipse, qui solus potest dicere: Ego uobiscum sum ; si peccauerimus, nisi penitentiam deferentibus non relaxat.

12. Suadeo, rogo, hortor, admoneo; quia dolori est mihi, ut tu qui pietatis inaudite exemplum eras, qui apicem clementie tenebas, qui singulos nocentes non patiebaris periclitari, 1000 tot periisse non  doleas innocentes. Etsi in preliis felicissime egeris, etsi in aliis quoque laudabilis; tamen apex tuorum operum pietas semper fuit. Id tibi inuidit diabolus, quod habebas prestantissimum. uince eum, dum habes adhuc unde possis uincere. Noli peccato tuo aliud  peccatum addere; ut usurpes, quod usurpasse multis officit.

13. Ego certe in omnibus aliis licet debitor pietati tue, cui ingratus esse non possum, quam pietatem multis imperatoribus preferebam, uni adequabam: ego, inquam, causam in te contumacie nullam habeo, sed habeo timoris: [a 1Kb] offerre non audeo sacrificium, si uolueris assistere. An quod in unius innocentis sanguine non licet, in multorum licet? Non puto.

14. Postremo scribo manu mea, quod solus legas. Ita me Dominus ab omnibus tribulationibus liberet; quia non ab homine, neque per hominem, sed aperte mihi interdictum aduerti. Cum enim essem sollicitus, [b 1Kb] ipsa nocte qua proficisci parabam, uenisse  quidem uisus es ad Ecclesiam; sed mihi sacrificium offerre non licuit. Alia pretereo, ut potui cauere: sed pertuli amore tuo, ut arbitror. Dominus faciat ut omnia cum tranquillitate cedant. Multifarie Deus noster admonet, signis celestibus, prophetarum preceptis: uisionibus etiam peccatorum uult nos intelligere; quo rogemus eum, ut perturbationes auferat, pacem uobis imperantibus seruet, fides Ecclesie et tranquillitas perseueret, cui prodest christianos et pios esse imperatores.

15. Certe uis probari Deo. Omnis rei tempus, ut scriptum est: Tempus, inquit, faciendi, Domine ; et: Tempus beneplaciti Deus . Tunc offeres, cum sacrificandi acceperis facultatem, quando hostia tua accepta sit Deo.  Nonne me delectaret habere gratiam imperatoris, ut secundum uoluntatem tuam agerem, si causa pateretur? Et simplex oratio sacrificium est: hec ueniam refert, illa offensionem; quia hec habet humilitatem,  illa contemptum: Dei enim uox est, quod malit ut fiat mandatum eius, quam deferatur sacrificium. Clamat istud Deus, ad populum Moyses annuntiat, ad populos Paulus predicat. Id facito quod intelligis in tempore plus facere. Misericordiam, inquit, malo quam sacrificium . Quare non illi magis sint Christiani, qui peccatum condemnant suum, quam qui defendere putant? Iustus enim in exordio sermonis accusator est sui . Qui se accusat cum peccauerit, iustus est, non ille qui se laudauerit.

16. Utinam, Imperator, etiam ante mihi potius credidissem, quam consuetudini tue. Cum puto quod cito ignoscis, cito reuocas, ut sepe fecisti; et tu preuentus es, et ego non declinaui, quod cauere  non debueram. Sed gratias Domino, qui uult seruulos suos castigare, ne 1001 perdat. Istud mihi commune est cum prophetis, et tibi erit commune cum sanctis.

17. An ego [c 2Kb] Gratiani patrem non oculis meis preferam? Debent ueniam sancta alia pignora tua. Dulce mihi nomen antetuli, quibus amorem communiter detuli. Amo, diligo, orationibus prosequor. Si credis, sequere; si, inquam, credis, agnosce quod dico: si non credis, ignosce quod facio, in quo Deum prefero. Beatissimus et florentissimus cum sanctis pignoribus fruaris tranquillitate perpetua, Imperator auguste.



[d 1Kb] EPISTOLA LII.

TATIANO causam cur in iudicio cum nepte subeundo  timeat, sublatam gratulatus, ei ut facilem se ad componendum prebeat, suadet.


[e 1Kb] AMBROSIUS TITIANO.

1. uenit tibi innocens uictoria, ut sine uoti amaritudine  potiaris uictorie securitate; Rufinus enim ex magistro officiorum factus est in consulatu prefectus pretorio: ac per hoc [a 1Kb] plus posse cepit, sed tibi iam nichil obesse; est enim aliarum prefectus partium. [b 1Kb] Quam gaudeo uel illi, ut amico; quia honore auctus, inuidia leuatus est: uel tibi, ut filio; quia liberatus es ab eo, quem tibi grauiorem iudicem arbitrabare; ut si de negotio definiueris cum tua nepte, pietatis tue sit, non formidinis.

2. Ideoque promptior esto decisioni, cuius et spes potior, et fructus est. Spes, quia pater [c 1Kb] neptis tue, qui de illius sententia sibi plurimum blandiebatur, iam quod de eo speret, non habet; ille enim alia curat, preterita negligit, uel cum illo, quod tunc  gerebat, deposuit officio: iste negotii sui meritum, non sententie patronum considerat. Et fructus iucundior est, ut tibi referatur decisionis gratia, qui potueris iam spernere, et non spreueris, pietatem spectans necessitudinis, non stimulum offensionis. uale, et nos dilige, ut filius; quia nos te, ut parentes, diligimus.



1002 [d 1Kb] EPISTOLA LIII.

Causam silentii sui aperiens, uALENTINIANI obitum maxime propter summam eius in Deum pietatem atque in se beneuolentiam luget. Deinde nuntiato ad eiusdem sepulturam sibi presto esse marmor, ut ea sororum illius causa maturetur, suadet.


AMBROSIUS THEODOSIO imperatori.

1. Silentium meum rupit sermo clementie tue;  nichil enim in tam tristibus rebus melius facere in animum induxeram, quam si fieri posset, me ipsum abdere. Sed quia in secessu aliquo delitescere et sacerdotio exire non poteram, uel silentio intra me latebam.

2. Doleo enim, fateor, dolore acerbo, non solum quod immatura etate ualentinianus augustus decesserit, sed etiam [e 1Kb] quod informatus fide, ac tuis institutis tantam deuotionem erga Deum nostrum induerat, atque tanto in me incubuerat affectu, ut quem ante persequebatur, nunc diligeret: quem ante ut aduersarium repellebat, nunc ut parentem putaret.  Quod ego non pro recordatione iniurie ueteris exprompsi, sed pro testimonio conuersionis. Illud enim alienum, hoc suum, quod a te infusum sibi ita tenuit, ut matris persuasionem excluderet. Ille se a me nutritum preferebat; ille ut sedulum patrem desiderabat, ille simulato a quibusdam aduentus mei nuntio, impatienter prestolabatur. Quin etiam illis ipsis publici doloris diebus, [f 1Kb] cum sanctos et summos sacerdotes Domini intra Gallias haberet; ut a me tamen sacramentis baptismatis initiaretur, scribendum arbitratus est: quod etsi non rationabiliter, amabiliter tamen erga me suum studium testificatus est.

3. Hunc ergo non intimo anhelem spiritu, secretisque mentis atque animi uisceribus amplectar? Hunc  mihi mortuum putem? Immo mihi [g 1Kb] magis mortuum. Quas ego Domino deferebam gratias, quod ita in me conuersus esset, quod ita emendatus, quasi senioris cuiusdam etatis mores induisset: quas clementie tue, quod eum non solum regno reddidisses; sed etiam, quod est amplius, instituisses fidei et pietatis tue disciplinis? Hunc ergo non doleam, eui integrum, antequam sacramentorum que 1003 desiderauit, adipisceretur gratiam, repentina obisse morte? Refrigerasti animum, quod etiam ipse dignatus es ferre testimonium meo dolori. Te, Imperator, arbitrum teneo affectus mei, te mee mentis interpretem.

4. Sed flendi tempora alias non deerunt: nunc de sepultura eius, quoniam scripsit clementia tua ita hic [h 1Kb] procurandam. Si exsors recessit baptismatis,  quid cognouerim, nunc repressi. Est hic porphyreticum labrum pulcherrimum, et in usus huiusmodi aptissimum; nam et Maximianus Diocletiani socius ita humatus est. Sunt tabule porphyretice pretiosissime, [i 1Kb] quibus uestiatur operculum, quo regales exuuie claudantur.

5. Hoc fuerat preparatum, sed exspectabatur rescriptum clementie tue: cuius perceptione recreate sunt sancte filie tue, filii tui [i 1Kb] ualentiniani sorores, que se grauibus afficiunt modis; et amplius exagitabantur, quod diu nichil scriberetur sibi. Unde iis non parum accessit solatii, sed dum inhumate sunt reliquie,  nequaquam sibi parcunt; uidentur enim sibi germani sui quotidianum funus tenere. Et re uera cum sine fletu magno ac sine dolore graui numquam sint; tamen quotiescumque eo accedunt, exsangues reuertuntur. Et ipsis igitur consuletur, et karissimis exuuiis, si acceleretur sepultura, ne estiuo penitus soluantur calore; uix enim superiorem estatem transegimus.

6. Mandatum tuum seruo et commendo Domino. Diligat te Dominus, quia tu Domini seruos diligis.



[a 1Kb] EPISTOLA LIu.

Remissam apparitori offensam, nec non Faustini tussim recrudescentem Eusebio nuntiat.


AMBROSIUS [b 1Kb] EUSEBIO.

1. Apparitor [c 1Kb] prefecture, qui propter operas  Portuenses offensam contraxerat, iam in portu nauigat. Opportune autem aduenit; nam simul [d 1Kb] ut accepi litteras tuas, uidi prefectum, rogaui pro eo: ignouit illico, iussit retrahi epistolam, quam de facultatibus eius publicandis dictauerat. Quod si tardius uenisset, nemo magis probasset inexplicabile illud opus esse portus reformandi, quam iste, qui 1004 illic naufragium fecerat, nisi te habuisset gubernatorem; ut aliter non posset inde nisi nudus exire.

2. Faustinus paruulus tussi laborat, [e 1Kb] ad sanctam sororem curatum uenit, et uenit sponte; expertus enim est melius sibi uentrem curari. [f 1Kb] Denique et me medicum putat, exspectat prandium. Itaque hic bis ad diem curatur, et ceperat pulchre ualere: sed  dum eum nimio amore abstinere gestiunt, tussire de uentre plus cepit; et laborabit adhuc, nisi ad medicamenta sua reuertatur. uale, et nos dilige; quia nos te diligimus.



[g 1Kb] EPISTOLA Lu.

EUSEBII sobolem partim apud se remansisse, partim ad  illum profectam esse commemorans, duos Faustinos accommodatis familie Noachi benedictionibus exornat; et salutanti ualentiniano Chanaan et Nembrot personas aptat.


AMBROSIUS [h 3Kb] EUSEBIO.

1. Faustinus uterque tibi redditus est, nobis utrumque Ambrosium pignus resedit. Ipse habes quod primum in patre, et quod iucundissimum est in filio minore; quia et uirtutis apicem tenes, et humilitatis exhibes gratiam: nos quod medium inter patrem et iuniorem filium. Tecum summa totius domus, [i 1Kb] et perpetuati uocabuli iugis successio: apud nos parca mediocritas, que et de summo pendeat, et in posteriore subsistat. Tecum igitur requies utriusque nostrum, que cum inuicem nobis  refunditur, omnem animi abstergit sollicitudinem. Tecum is qui et moribus et operibus suis et sobole tali inuenit gratiam apud Dominum nostrum. Tecum is qui inter mundi huius procellas [i 1Kb] spiritalem nutriuit columbam, que ei fructus afferat pacis , uncta oliuo integritatis. Tecum is qui edificauit aram Deo, quem benedixit Deus et filios eius, dicens: Crescite, et multiplicamini ; cum quo testamentum pacis statuit sue; ut sit ei et filiis eius in progeniem eternam.

2. Habes igitur heredem diuine benedictionis, consortem gratie, [k 1Kb] participem iustitie. Sed uide, queso, ne iste noster Ne agricola, bonus plantator feracis uinee, cum fuerit amoris 1005 et gratie tue inebriatus poculo, tamquam crapulatus a uino,  diutius quieti indulgeat: ac si forte indormierit, excitet eum Sem nostri desiderium.

3. Est et ibi Iaphet iunior ex fratribus , qui pietatis reuerentia patrem induat, quem pater et dormiens uideat, nec umquam de pectore dimittat suo, quin semper oculis et complexu teneat,  atque euigilans intelligat, que ei fecerit filius suus iunior. Qui latitudo Latine dicitur, eo quod in labiis eius diffusa gratia sit, et in moribus; propter quod benedixit eum Dominus, quia ipse [a 1Kb] tamquam Bononiam retrorsum rediens patrem texit pio caritatis uelamine , et detulit pietati honorem, de quo et pater ait: Letificet Deus Iaphet in domibus Sem . Unde et in enumeratione generationum  prefertur seniori fratri, in benedictione substituitur: prefertur propter honorem nominis, substituitur propter prerogatiuam senioris etatis, et honorificentiam nature debitam.

4. Sem autem dicitur latine nomen. Et bene hic noster Ambrosius bonum nomen, in cuius domibus [b 1Kb] dilatetur Iaphet; quia potius est nomen bonum super  multas diuitiarum copias . Sit ergo et iste benedictus, et gratia eius super aurum et argentum, sit in portione eius semen Abrahe, [c 1Kb] sit benedictio omnis in posteritate et omni familia iusti uiri. Sed maledictus nemo, benedicti omnes; benedictus enim Sare fructus.

5. Salutant te Ambrosii, salutat Parthenius dulcissimus, salutat ualentinianus paratus ad humilitatem; quod Hebraice Chanaan dicitur, quasi puer fratris sui, [d 1Kb] cui et nomine suo cessit. Et ideo tamquam Nembroth gemini gigas nominis, uenator egregius super terram, de quo dictum est: Tamquam Nembroth gigas uenator ante Dominum . Namque ingenio subrusticus, uiribus ualidus, quos ingenio equare non potest, uiribus superat; ut  Comacinas rupes gestare secum, [e 1Kb] et faciem, tauro propior, uultu uideatur exprimere, posthabitum se indignatus, et paterno exutum uocabulo, metropolitanum uirum Bononiensi subditum; quia infantie nescit blanditias, et de nutricis gremio se [f 1Kb] illesus excussit. uale, et nos dilige; quia nos te diligimus.



1006 [g 1Kb] EPISTOLA LuI.

Dolet AMBROSIUS contentionibus Euagrii ac Flauiani  Capuanum concilium finem afferre non potuisse. Flauianum, quod imperatori preces obtulerit, incusat: sed ita tamen ut hoc ipsius iuri nolit officere. Postremo Theophilum quomodo iudicium hoc a Capuana synodo illi commissum exerceat, monet; ut ea de re imprimis ad Romanum pontificem referat suadens.


AMBROSIUS THEOPHILO.

1. Non habet quod urgeat [h 1Kb] Euagrius, et habet quod metuat Flauianus, ideoque refugit examen. Dent fratres ueniam dolori iusto; quia propter ipsos uniuersus orbis concutitur, et illi tamen nostro non compatiuntur dolori. [i 1Kb] Perstringi saltem se equanimiter ferant ab iis, quos uident sua per tantorum curricula temporum uexari intentione. Inter hos  etenim duos nichil, quod ad Christi pacem pertineat, eligentes grauis toto orbe stabat discordia.

2. Cui bone pacis naufragio sancta synodus Capuensis tandem obtulerat portum tranquillitatis; ut omnibus per totum Orientem daretur communio catholicam confitentibus fidem, et duobus istis tue sanctitatis examen impertiretur, fratribus et consacerdotibus nostris Aegyptiis pariter considentibus; quia hoc uerum iudicium futurum arbitrati sumus, quod neutri parti sociata communione, aliquo fauore propenderet.

3. Cum ex his igitur [i 1Kb] equissimis synodi constitutis speraremus iam remedium datum, finemque allatum discordie, scribit sanctitas tua iterum fratrem nostrum Flauianum ad precum auxilia, et imperialium  rescriptorum suffragia remeauisse. Frustra ergo tantorum sacerdotum fusus labor, iterum ad huius seculi iudicia reuertendum, iterum ad rescripta, iterum uexabuntur sacerdotes senes, transfretabunt maria, iterum inualidi corpore patriam peregrino mutabunt solo, iterum sacrosancta altaria deserentur, ut in longinqua proficiscamur, iterum pauperum turbe episcoporum, quibus ante onerosa  paupertas non erat, [a 1Kb] externe opis egentes, compellentur inopiam gemere, aut certe uictum inopum itineris usurpare.

1007 4. Interea solus exlex Flauianus, ut illi uidetur, non uenit, quando omnes conuenimus. Fenerator et debitor inuicem sibi occurrunt, isti sibi non possunt occurrere: solus exsors Flauianus, ut ipse uult, sacerdotalis consortii, qui nec imperialibus decretis, nec sacerdotum conuentui presentiam faciat sui.

5. Nec tamen etiam hoc moti dolore, fratri Euagrio donamus speciem bone cause, qui eo defensabilior sibi uidetur, quod eum refugit Flauianus, aut quod habere se alterum arbitratur equalem, uterque aliene magis ordinationis uitiis, [b 1Kb] quam suis  fretus. Quos tamen nos in meliorem uocamus uiam; ut malimus eos suis potius bonis, quam alieno uitio defendi.

6. Qua de re quoniam propriis texuisti litteris posse typum reperiri aliquem, quo possit auferri fratrum discordia, cum sancta Synodus cognitionis ius unanimitati tue, ceterisque ex Aegypto consacerdotibus nostris commiserit: iterum oportet fratrem nostrum Flauianum conuenias; ut si in eo perseuerauerit, quo ueniendum non putet, saluis concilii Niceni, sed etiam synodi Capuensis statutis, illibata pace uniuersorum ita consulas, ut non uideamur  destruere quod edificatum est: Si enim quod edificaui, destruo, preuaricatorem me ipse constituo; ac si que destruxi, iterum edificem . Seruetur ergo impertite pacis gratia inter uniuersos, et nichilominus declinatio partis alterius frustrandi effectum habere non possit.

7. Sane referendum arbitramur [c 1Kb] ad sanctum fratrem nostrum Romane sacerdotem Ecclesie; quoniam presumimus ea te iudicaturum, que etiam illi displicere nequeant. Ita enim utile erit consultum sententie, ita pacis et quietis securitas; si id uestro statuatur consilio, quod communioni nostre dissensionem non afferat; 1008 ut nos quoque, accepta uestrorum serie statutorum, cum id gestum esse cognouerimus, quod Ecclesia Romana haud dubie  comprobauerit, leti fructum huiusmodi examinis [d 1Kb] adipiscamur.





EPISTOLA DE CAUSA BONOSI EX CAPUANAE SYNODI DECRETO IUDICANDA.

Sciscitantibus quid in BONOSI causa esset statuendum respondet auctor suum iam non esse de illa iudicium, sed eorum ipsorum, ut pote quibus illud a Capuano consessu demandatum sit. Addit tamen Bonosum merito reprehensum de Marie filiis eique unicum fuisse paucis astruit.

1. De [e 4Kb] Bonoso direxistis episcopo, quibus uel  pro ueritate, uel pro modestia nostram sententiam sciscitari uoluistis. Sed cum huiusmodi fuerit concilii Capuensis iudicium, ut finitimi Bonoso atque eius accusatoribus iudices tribuerentur; et precipue Macedones, qui cum episcopo Thessalonicensi, de eius factis [a 3Kb] uel scriptis cognoscerent, aduertimus quod nobis iudicandi forma competere non posset. Nam si integra esset hodie Synodus, recte de iis, que comprehendit uestrorum scriptorum series, decerneremus. uestrum est igitur, qui hoc recepistis iudicium, sententiam ferre de omnibus, nec refugiendi uel elabendi, uel accusatoribus, uel accusato copiam dare; uicem enim Synodi recepistis, quos ad examinandum Synodus elegit.

2. Denique cum Bonosus episcopus post iudicium  uestrum misisset ad fratrem nostrum Ambrosium, qui eius sententiam consuleret, interdictam sibi Ecclesiam irrumpere atque ingredi; responsum est ei, quod nichil temerandum foret, sed omnia [b 1Kb] modeste, patienter, ordine gerenda, neque contra sententiam uestram tentandum aliquid; ut quod uideretur uobis iustitie conuenire, statueretis, quibus hanc Synodus dederat auctoritatem. Ideo primum est, ut ii 1009 iudicent quibus iudicandi facultas est data; uos enim totius, ut scripsimus, [c 1Kb] Synodi uice decernitis; nos quasi ex Synodi auctoritate iudicare non conuenit.

3. Sane non possumus negare de Marie filiis iure reprehensum, meritoque uestram sanctitatem abhorruisse, quod ex eodem utero uirginali, ex quo secundum  carnem Christus natus est, alius partus effusus sit. Neque enim elegisset Dominus iehsu nasci per uirginem, si eam iudicasset tam incontinentem fore, ut illud genitale Dominici corporis, illam aulam regis eterni, concubitus humani seminis coinquinaret. Qui enim hoc astruit, nichil aliud nisi perfidiam Iudeorum astruit, qui dicunt eum non potuisse nasci ex uirgine. Iam si hanc accipiant a Sacerdotibus auctoritatem, ut uideatur Maria partus fudisse plurimos, maiore studio ueritatem fidei expugnare contendent.

4. Et ubi est illud, quod scriptum est, dicente Domino ad matrem de Ioanne Euangelista: Mulier,  ecce filius tuus; et rursus ad Ioannem de Maria: Ecce mater tua ? Quid sibi istud uult, quod cum in cruce Dominus positus peccatum mundi tolleret, pronuntiauit etiam de integritate materna? Aut quid aliud dicitur, nisi ut claudat sua ora perfidia, et obmutescat; ne matrem Domini aliquo audeat temerare conuicio? Testis est ergo idem arbiter, idem materni pudoris assertor, quod desponsata fuerit uiro tantummodo Ioseph; nulla tamen coniugalis coitus consuetudine thori iura cognouerit : neque enim eam suscepturam ex Ioseph filios a uiri consortio separare uoluisset.

5. Sed si hoc parum est, addidit testimonium Euangelista, dicens quod suscepit eam Discipulus [d 10Kb] in sua . Numquid ergo diuortium fecit?  Numquid a uiro abduxit atque abstulit? Ergo qui hoc legit in Euangelio, quomodo quasi naufragus titubat et fluctuat?

6. Hoc ergo testamentum filii est de matris integritate, hec Marie locuples integri pudoris hereditas, hic totius finis consummationis. Denique hoc dixit, et emisit spiritum , consummans omne mysterium bono fine pietatis.

7. Legimus etiam et omnia percurrimus, uel de eo quod fratri nostro et cepiscopo Basso in consortium regende Ecclesie datus est Senecio, uel de ceteris, unde uestre normam exspectamus sententie.



1010 [e 1Kb] EPISTOLA LuII.

EUGENIO cur eum Mediolani non exspectauerit, explicat: deinde iis que sub ualentiniano et Theodosio  relationis Symmachi occasione facta fuerant, recensitis, eumdem tyrannum quod sumptus idolorum templis concedendo, nec Dei timorem, nec aliorum de se existimationem ante oculos habuerit, libere arguit; oppositoque ipsius preuaricationi Hebreorum exemplo, hanc ait fuisse causam cur ad eum non rescripserit; se tamen in posterum libertate, quam apud alios principes adhibuerit, cum eodem usurum.


Clementissimo imperatori EUGENIO AMBROSIUS episcopus.

1. [f 1Kb] Secessionis mihi causa timor Domini fuit, ad  quem omnes actus meos, quantum queo, dirigere, neque umquam ab eo mentem deflectere, nec pluris facere cuiusuis hominis, quam Christi gratiam consueui. Nemini enim facio iniuriam, si omnibus Deum prefero; et confidens in ipso, non uereor uobis imperatoribus dicere, que pro meo captu sentio. Itaque quod apud alios imperatores non tacui, nec apud te, clementissime Imperator, tacebo. Atque ut ordinem rerum custodiam, strictim recensebo, que ad hoc spectant negotium.

2. Retulerat uir amplissimus [a 1Kb] Symmachus, cum esset prefectus Urbis, ad ualentinianum auguste memorie imperatorem iuniorem, ut templis, que sublata fuerant, reddi iuberet. Functus est ille partibus suis pro studio et cultu suo. Utique etiam ego  episcopus partes meas debui recognoscere. Dedi libellos [b 1Kb] imperatoribus duos, quibus significarem sumptus sacrificiorum christianum uirum non posse reddere: et non fuisse quidem me auctorem, cum tollerentur; auctorem tamen fieri, [c 1Kb] quominus decernerentur: deinde quia dare eos ipse simulacris uideretur, non reddere. Quod enim ipse non abstulerat, non quasi ipse reddebat: sed arbitratu proprio largiebatur ad superstitionis impensas. Postremo si fecisset, aut non ueniret ad Ecclesiam, aut si ueniret, futurum ut aut sacerdotem non inueniret, aut inueniret sibi in Ecclesia resistentem. Nec ad excusationem obtendi posse, quod esset catechumenus; cum non liceat etiam catechumenis sumptus idolis subministrare.

 3. Lecti sunt libelli mei in consistorio, aderat amplissimus honore magisterii militaris [d 1Kb] Bauto comes, et Rumoridus, et ipse eiusdem dignitatis gentilium nationum cultui inseruiens a primis pueritie sue annis. ualentinianus tunc temporis audiuit suggestionem meam, nec fecit aliud, nisi quod fidei nostre ratio poscebat. Acquieuerunt etiam comiti suo.

1011 4. Postea etiam [e 1Kb] clementissimo imperatori Theodosio coram intimaui, atque in os dicere non dubitaui, cui intimata senatus legatione huiusmodi, licet non totus senatus poposcerit, insinuationi  mee tandem assensionem detulit, et sic aliquibus ad ipsum non accessi diebus, nec moleste tulit; quia non pro meis commodis faciebam, sed quod et ipsi, et anime mee proderat, in conspectu regis loqui non confundebar .

5. Iterum ualentiniano [f 1Kb] auguste memorie principi, legatio a senatu missa intra Gallias, nichil extorquere potuit: et certe aberam, nec aliquid tunc ad eum scripseram.

6. Sed ubi clementia tua imperii suscepit gubernacula, compertum est postea donata illa esse [g 1Kb] precellentibus in republica, sed gentilis obseruantie uiris; et fortasse dicatur, Imperator auguste, qui ipse non templis reddideris, sed bene meritis de te donaueris. uerum nosti pro Dei timore agendum esse constanter, quod etiam pro libertate frequenter fit  non solum a sacerdotibus; sed etiam ab his qui uobis militant, aut in numero habentur prouincialium. Te imperante, petierunt legati, ut templis redderes, non fecisti: iterum alteri postulauerunt, renisus es; et postea ipsis, qui petierunt, donandum putasti.

7. Etsi imperatoria potestas magna sit, tamen considera, Imperator, quantus sit Deus: corda omnium uidet, conscientiam interiorem interrogat, nouit omnia, antequam fiant, nouit interna pectoris tui . Ipsi falli uos non patimini, et Deum [h 1Kb] uultis celare quidquam? Hoc non cecidit in animum tuum? Quamuis enim illi agebant tam perseueranter, nonne tuum fuit, Imperator, pro Dei summi et ueri et uiui ueneratione perseuerantius  obsistere, et negare, quod erat in iniuria sacre legis?

8. Quis inuidet, quoniam que uoluisti, aliis donauisti? Non sumus scrutatores uestre liberalitatis, nec aliorum commodorum inuidi; sed sumus interpretes fidei. Quomodo offeres dona tua Christo? Pauci estimabunt quid feceris; omnes, quid uolueris: quidquid illi fecerint, tuum erit: quidquid non fecerint, suum. Etsi es imperator, Deo subditus magis esse debes. Quomodo sacerdotes Christi tua munera dispensabunt?

9. Fuit huiusmodi questio temporibus superioribus;  et tamen fidei patrum ipsa cessit persecutio, et gentilitas detulit. Nam  cum ageretur [a 1Kb] agon quinquennalis in ciuitate Tyro, et ad spectandum uenisset Antochie rex sceleratissimus, Iason [b 1Kb] ordinauit sacrorum procuratores, ut ab Hierosolymis Antiochenses ferrent 1012 didrachmas argenti trecentas, et illas darent ad sacrificium Herculis: uerum patres non gentilibus dederunt pecunias, sed uiris fidelibus missis, [c 1Kb] protestarunt non erogari ad deorum sacrificium, quia non congruebat, sed in alios sumptus dari. Et pronuntiatum est, quia ille ad sacrificium Herculis missum dixerat argentum, suscipi quidem debere in id, quod erat missum: sed quia illi, qui detulerant, resistebant pro studio et cultu suo; ut non sacrificio proficerent, sed aliis necessitatibus, tradite sunt pecunie ad constructionem nauium: etsi coacti miserunt, [d 1Kb] non tamen ad sacrificium, sed ad alios sumptus reipublice.

10. Denique [e 1Kb] qui attulerant, utique potuissent tacere: sed ledebant fidem, quia sciebant quo deferrentur; et ideo miserunt uiros timentes Deum, qui agerent, ut non templo, sed ad impensas nauium, que missa fuerant, deputarentur. Ipsis enim crediderunt pecunias, qui causas agerent sancte legis: iudex rerum effectus fuit, qui absoluit conscientiam. Si positi in aliena potestate, sic precauebant, quid te oportuerit facere, o Imperator, dubitari non potest. Tu utique quem nemo cogebat, nemo habebat in potestate, debuisti ab sacerdote consulere.

 11. Ego certe quando tunc restiti, etsi solus restiti, tamen non solus uolui, nec solus id suasi. Quoniam igitur meis uocibus et apud Deum et apud omnes homines teneor; aliud mihi non licere intellexi, aliud non oportere, nisi ut consulerem mihi; quia non potui tibi credere modeste. Certe diu pressi, diu texi dolorem, nulli quidquam intimandum putaui; dissimulare mihi nunc non licet, tacere liberum non fuit. Ideo etiam in primordiis imperii tui scribenti non rescripsi, quia istud preuidebam futurum. Denique  reposcenti litteras, cum ipse non rescriberem, dixi: Hec causa est, quod extorquendum ei arbitror.

12. Tamen ubi causa emersit officii mei, pro his qui sollicitudinem sui gerebant, et scripsi et rogaui; ut ostenderem in causis Dei timorem mihi iustum inesse, nec pluris me facere adulationem, quam animam meam: in his uero, in quibus uos rogari decet, etiam me exhibere sedulitatem potestati debitam, sicut et scriptum est: Cui honorem, honorem: cui tributum, tributum . Nam cum priuato detulerim corde intimo, quomodo non deferrem imperatori? Sed qui uobis deferri uultis, patimini ut deferamus ei, quem imperii uestri uultis auctorem probari.



1013 [f 1Kb] EPISTOLA LuIII.

PAULINI et THERASIAE post distributas egenis suas facultates secessum narrat, nec non futuras ob eam causam paganorum criminationes, quorum superstitionem ac cecitatem luget. Tum nichil pro religione turpe ducendum exemplis probans, saltationem Dauidis, Elieque nuditatem mystice explicat, et defendit.


AMBROSIUS SABINO episcopo.

1. Paulinum splendore generis in partibus [g 1Kb] Aquitanie nulli secundum, uenditis facultatibus tam suis, quam etiam coniugalibus, in hos sese induisse cultus ad fidem comperi; ut ea in pauperes conferat, que redegit in pecuniam: et ipse pauper ex diuite factus, tamquam deoneratus graui sarcina, domui,  patrie, cognationi quoque ualedicat, quo impensius Deo seruiat. Elegisse autem secretum affirmatur Nolane urbis, ubi tumultum fugitans euum exigat.

2. Matrona quoque uirtuti et studio eius proxime accedit, neque a proposito uiri discrepat. Denique transcriptis in aliorum iura suis prediis, uirum sequitur, et exiguo illic coniugis contenta cespite [h 1Kb] solabitur se religionis et caritatis diuitiis. [i 1Kb] Soboles eis nulla, et ideo meritorum posteritas desiderata.

3. Hec ubi audierint [i 1Kb] proceres uiri, que loquentur?  Ex illa familia, illa prosapia, illa indole, tanta preditum eloquentia migrasse a senatu, interceptam familie nobilis successionem: ferri hoc non posse. Et cum ipsi [a 1Kb] capita et supercilia sua radant, si quando Isidis suscipiunt sacra; si forte christianus uir attentior sacrosancte religioni, uestem mutauerit, [b 1Kb] indignum facinus appellant.

4. Equidem doleo tantam esse [c 1Kb] in mendacio obseruantiam, in ueritate negligentiam; ut confundantur plerique attentiores ad sacrosanctam religionem uideri, non considerantes uocem dicentis: Qui me confusus fuerit coram hominibus, confundar et ego eum coram Patre meo, qui est in celis . Sed non confusus est Moyses, qui cum esset ascitus in domum regiam, thesauris Aegypti opprobrium Christi  preferendum putauit. Non confusus est Dauid, qui ante Arcam testimonii coram omni populo saltauit . Non confusus est Esaias, qui nudus et discalceatus ibat per populos, oracula clamans celestia .

5. Quid utique tam deforme uisibili spectaculo, 1014 quam histrionicos sinuare gestus, et femineo usu mollire membra? Deliciarum comes et luxurie ludibrium est lasciua saltatio. Quid illud quod ipse cecinit dicens: Omnes gentes, plaudite manibus ? Nempe si corporalia consideremus, tamquam muliebribus intermixtum choreis putamus eum concrepare manibus, et turpi sono plaudere. Nam et de Ezechiel dictum est: Plaude manu, et percute pede .

 6. Sed hec que corporeo aspectu fiunt turpia, sacrosancte religionis contemplatione [d 1Kb] reuerenda sunt; ut qui ista reprehendunt, ipsi in laqueos reprehensionis animas suas inducant. Denique reprehendit Michol saltantem Dauid, et ait ad eum: Quid honorificatus est hodie rex Isrel; quia denudatus est hodie ante oculos puellarum suarum? Et respondit ei Dauid: Coram Domino ludam, qui elegit me pro patre tuo, et pro uniuersa domo eius; ut constitueret me regem super populum suum Isrel. Et ludam coram Domino, et denudabor adhuc sic, et ero nugax ante oculos tuos, et cum puellis, quibus dixisti me denudatum, honorificabor .

7. Non erubuit igitur Dauid femineas opiniones, nec opprobria apud mulieres subire pro religionis  obsequio uerecundatus est. Ludebat enim Domino puer suus; et ideo amplius placuit, quia ita se humiliauit  Deo, ut regale posthaberet fastigium, et ultimum exhiberet Deo quasi seruulus ministerium. Denique illa que saltationem huiusmodi reprehendit, sterilitatis damnata, non dedit sobolem regiam, ne superbos crearet: et quod uerum est, nullam est adepta posteritatis sue meritorumque successionem.

8. Quod si quis adhuc dubitat, accipiat Euangelicum testimonium; dixit enim Dei Filius: Cantauimus uobis, et non saltastis . Derelicti sunt itaque Iudei, qui non saltauerunt, qui nescierunt manibus suis plaudere: adscite sunt gentes, que spiritalem Deo plausum dederunt. Stultus enim complexus est manus suas, et deuorauit uiscera sua , id est, corporalibus se implicauit negotiis, et  deuorauit uiscera sua, sicut mors preualens; et ideo non inueniet uitam eternam: sapiens autem attollens opera sua, ut lucerent coram Patre suo, qui in celis est ; non absumpsit, sed eleuauit uiscera sua usque ad resurrectionis gratiam. Hec gloriosa sapientis saltatio, quam saltauit Dauid; et ideo usque ad 1015 sedem Christi sublimitate spiritalis saltationis ascendit, ut uideret atque audiret dicentem Dominum Domino suo: Sede a dextris meis .

9. Ergo si non absurde [e 1Kb] cecidisse nobis hanc de saltatione interpretationem iudicas, non supersedeas adhuc lectionis labore ; ut etiam de Esaia mecum recenseas, quod bene tibi cognitum est illum non ludibriose, sed gloriosissime denudatum  esse in conspectu populorum occursantium, utpote qui oracula Domini ore proprio resultabat.

10. Sed forte aliquis dicat: Non igitur erat turpe, ut uir [f 1Kb] nudus per omnia iret per populos; cum ei et uirilis sexus et muliebris occurreret? Non ipsa species offendebat oculos omnium, et maxime mulierum? Nonne ipsi nos inspicere nudos plerumque reueremur? Denique idcirco indumentis operiuntur genitalia hominum, ne deformi uisu obtutum, aciemque perstringant oculorum intuentium.

11. Acquiesco et ego: sed considera que figura sit facti huius, quidue pretendat species huiusmodi; eo quod ita nudi ambulabunt pueri Iudeorum et uirgines in captiuitatem deducti: Sicut puer, inquit, meus Esaias, uadit nudus et excalciatus . Potuit  quidem hoc et sermone exprimere, [g 1Kb] sed exemplo acerbare maluit; [h 1Kb] ut species ipsa plus incuteret  horroris, et quod in prophete corpore auersabantur, in se pertimescerent. In quo igitur horror grauior turpitudinis, in corpore prophete, an in perfidorum peccato, quod tantam meritis suis erumnam incidit captiuitatis?

12. Quid si in prophetico corpore nichil opprobrii? Ille enim corporalibus non intendebat, sed spiritalibus. Namque in excessu mentis non dicit: Audiam quid loquar; sed, quid loquatur in me Deus . Neque attendit utrum nudus, an uestitus sit. Denique Adam ante peccatum nudus erat , sed nudum se nesciebat, quia erat indutus uirtutibus: posteaquam uero peccatum commisit, nudum se esse uidit, et texit. Ne nudatus erat , sed non erubescebat, quia erat plenus iucunditatis,  et spiritalis letitie. Denique qui eum risit ut nudum, ipse mansit perpetue obnoxius opprobrio turpitudinis. At uero Ioseph ne turpiter nudaretur, uestem reliquit, et nudus aufugit . Quis igitur turpis, illa que uestem alienam tenuit, an is qui suam exuit?

13. Sed ut plenius liqueat quia non se, neque ea que iuxta pedes sunt, prophete aspiciunt, sed celestia; lapidabatur Stephanus, et uidebat celos apertos, et Iesum ad dexteram Dei stantem : et ideo lapidum ictus non sentiebat, corporis non considerabat uulnera; sed oculis erat Christo affixus, illi adherebat. Ergo et Esaias nudum se non conspicabatur, sed diuine uocis organum se prebebat ; ut promeret quod in eo loquebatur Deus.

 1016 14. Sed esto ut se uideret, poterat non facere quod iubebatur? Poterat turpe arbitrari, quod imperabat Deus? Sara quia risit, incredulitatis coarguta est : Abraham laudatus; quia in uerbo Dei non hesitauit: et donatus remuneratione maxima, quia iubente Deo pie posse fieri credidit etiam [a 1Kb] parricidium .

15. Hic igitur quid uerecundie esset prophete, ubi aliud gerebatur, et aliud figurabatur? Iudei propter flagitia sua destituti a Domino Deo, ceperant uinci ab aduersariis suis, conferre se uolebant ad Aegyptios; ut sibi essent presidio aduersum Assyrios, qui redire magis ad fidem, si boni consulerent, debuissent. Iratus Dominus significat uanam illos spem gerere, qui offensam Domini putarunt maiore  peccato leuandam; cum illi ipsi uincendi forent, in quorum auxiliis populus Iudeorum confideret: hoc secundum historiam.

 16. Figura autem illa, quia in Aegyptiis confidit qui luxuriis deditus est, mancipatus lasciuie. Nemo autem se luxui committit, nisi qui recedit a preceptis Dei ueri. Ubi autem ceperit quis luxuriari, incipit deuiare a fide uera. Ita duo committit maxima crimina, opprobria carnis, et mentis sacrilegia. Ergo qui non sequitur Dominum Deum suum, ingurgitat se luxurie ac libidini, pestiferis corporis passionibus. Qui autem se ingurgitauerit atque [b 1Kb] immerserit huiusmodi uolutabris, perfidie laqueos incurrit: Sedit enim populus manducare et bibere , et fieri sibi deos poposcit. Unde docet Dominus quoniam qui duobus istis flagitiorum generibus dederit animam suam, exuitur indumento, non uestis lanee, sed uiuide uirtutis; cuius amictus non temporalis,  sed eternus est. uale, et nos dilige; quia nos te diligimus.



[c 1Kb] EPISTOLA LIX.

Nuntiato Iacobi presbyteri secessu ex Perside in Campaniam, huius plage tranquillitatem laudat, tumultus queis Mediolanum agitabatur, illi opponens.


AMBROSIUS [d 1Kb] SEuERO episcopo.

1. Ex ultimo [e 1Kb] Persidis profectus sinu Iacobus frater et compresbyter noster, Campanie sibi ad requiescendum littora, et uestras elegit amenitates. Aduertis quibus in locis [f 1Kb] quasi ab huius mundi uacuam tempestatibus suppetere sibi posse presumpserit securitatem, ubi post diuturnos labores reliquum uite exigat.

2. Remota enim uestri ora littoris non solum a  periculis, sed etiam ab omni strepitu tranquillitatem infundit sensibus, et traducit animos a terribilibus, et seuis curarum estibus ad honestam quietem; ut illud commune omnium specialiter uobis uideatur congruere et conuenire, quod ait Dauid de sancta Ecclesia: Ipse 1017 super maria fundauit eam, et super flumina preparauit eam . Etnim liber animus a barbarorum incursibus, et preliorum acerbitatibus, uacat orationibus, inseruit Deo, curat ea que sunt Domini, fouet illa que pacis sunt et tranquillitatis.

3. Nos autem obiecti [g 1Kb] barbaricis motibus, et bellorum procellis, in medio uersamur omnium molestiarum freto, et pro his laboribus et periculis grauiora colligimus future uite pericula. Unde de nobis  propheticum illud concinere uidetur: Pro laboribus uidi tabernacula Aethiopum .

4. Etenim in istius mundi tenebris, quibus obumbratur  ueritas future perfectionis; [a 1Kb] cum annum tertium et quinquagesimum iam perduxerim in hoc corpore situs, in quo tam graues iamdudum sustinemus gemitus, quomodo non in tabernaculis Aethiopum tendimus, et habitamus [b 1Kb] cum habitantibus Madian? Qui propter tenebrosi operis conscientiam diiudicari etiam ab homine mortali reformidant : Spiritalis enim diiudicat omnia, ipse autem a nemine diiudicatur . uale, frater, et nos dilige, ut facis; quia nos te diligimus.



[c 1Kb] EPISTOLA LX.

PATERNUM filio neptem ex filia uxorem tradere cogitantem a proposito ipsa nominum consideratione deterret. Id legi diuine congruum negat, itemque pietati ac Cesareis constitutionibus: tum solutis quibusdam  obiectiunculis, eadem nuptias non expedire confirmat.


AMBROSIUS PATERNO.

1. Paterni quidem unanimi mei salutationem legi, [d 2Kb] sed consultationem haudquaquam paternam; ut uelis filio neptem copulare ex filia: sed nec auo te, nec patre dignam. Itaque quid consulueris, considera; omne enim quod agere uolumus, prius nomen facti eius interrogemus, et tunc utrum laude an uituperatione dignum sit, estimabimus. uerbi gratia, misceri mulieri quibusdam uoluptas est, [e 1Kb] medicorum etiam pueri corporibus utile ferunt: sed considerandum utrum coniugi, an extranee; deinde nupte, an innupte. Si quis 1018 desponsata sibi et tradita  utatur, [f 1Kb] coniugium uocat: qui aliene expugnat pudorem, adulterium facit, cuius uel solo nomine reprimitur plerumque tentandi audacia . Hostem ferire uictoria est, reum equitas, innocentem homicidium: quod si quis [g 1Kb]  perspiciat animo, reuocat manum. Ergo etiam tu quid consulas, queso tecum retractes.

2. Coniugium uis inter filios nostros componere. Quero utrum pares copulandi, an impares sint? Sed, nisi fallor, compares appellari solent. Boues qui iungit ad aratrum, equos ad currum, pares eligit, et ut etas conueniat et forma, nec natura [h 1Kb] discrepet, nec decoloret diuersitas. Tu copulare paras filium tuum, et neptem ex filia, hoc est, ut accipiat sororis sue filiam, diuersa licet matre quam socrus editus. Interroga nominum religionem: nempe auunculus iste illius, illa huius [i 1Kb] neptis uocatur. Nec ipse te reuocat sonus nominum; cum hic auum resonet, illa hoc nomen ad auunculum, quod ad auum referat? Quanta deinde etiam reliquorum confusio uocabulorum?  Idem auus et socer uocabere, ea quoque tibi neptis et nurus diuerso nomine nuncupabitur. Mutuabuntur etiam fratres diuersa uocabula, ut illa socrus fratris sit, iste gener sororis. Nubat auunculo suo neptis, et immaculatorum pignorum caritas illecebroso amore mutetur.

3. Super hoc igitur meam a sancto uiro episcopo uestro [i 1Kb] exspectari sententiam dicis. Non opinor, neque arbitror. Nam si ita esset, et ipse scribendum putasset: non scribendo autem significauit quod nequaquam hinc dubitandum arbitraretur. Quid enim est, quod dubitari queat; cum lex diuina etiam [k 1Kb] patrueles fratres prohibeat conuenire in coniugalem copulam, qui sibi quarto sociantur gradu? Hic autem gradus tertius est, qui etiam ciuili iure a consortio  coniugii exceptus uidetur.

4. Sed prius sacre legis scita interrogemus; pretendis enim in tuis litteris, quod permissum hoc diuino iure connubium huiusmodi pignoribus existimetur, eo quod non sit prohibitum. Ego autem et prohibitum  assero; quia cum leuiora interdicta sint de patruelibus fratribus, 1019 multo magis hoc quod arctioris est plenum necessitudinis, interdictum arbitror. Qui enim leuiora astringit, grauiora non soluit, sed alligat.

5. Quod si ideo permissum putas, quia specialiter non est prohibitum; nec illud prohibitum sermone Legis reperies, ne pater filiam suam accipiat uxorem. Numquid ideo licet, quia non est prohibitum? Minime; interdictum est enim nature iure, interdictum est lege, que est in cordibus singulorum: interdictum est inuiolabili prescriptione pietatis, titulo necessitudinis. Quanta huiusmodi inuenies non esse interdicta lege per Moysen edita, et tamen interdicta sunt quadam uoce nature!

 6. Multaque sunt, que licet facere, sed non expedit; omnia enim licent, sed non expediunt : omnia licent, sed non edificant. Si ergo etiam ab iis nos reuocat Apostolus, que non edificant; quomodo faciendum putamus, quod et non licet Legis oraculo, et non edificat, discrepante pietatis ordine? Et tamen illa ipsa uetera, que fuerant duriora, temperata sunt per Euangelium Domini Iesu: Transierunt uetera, ecce facta sunt noua .

7. Quid tam solemne quam [a 1Kb] osculum inter auunculum et neptem, quod iste quasi filie debet, hec quasi parenti? Hoc igitur inoffense pietatis osculum suspectum facies de talibus cogitando nuptiis, et religiosissimum sacramentum caris pignoribus eripies.

 8. Sed si diuina et pretereunt, saltem imperatorum precepta, a quibus [b 1Kb] amplissimum accepisti honorem, haudquaquam preterire te debuerunt. Nam Theodosius imperator etiam patrueles fratres et consobrinos uetuit inter se coniugii conuenire nomine, et seuerissimam penam statuit, si quis temerare ausus esset fratrum pia pignora; et tamen illi inuicem sibi equales sunt: tantummodo quia propinquitatis necessitudine et fraterne societatis ligantur uinculo, pietati eos uoluit debere, quod nati sunt.

 9. Sed dicis [c 1Kb] alicui relaxatum. uerum hoc legi non preiudicat; quod enim [d 1Kb] in commune statuitur, ei tantum proficit, cui relaxatum uidetur, longe diuersa inuidia. Illud tamen licet in ueteri Testamento legimus, ut aliquis uxorem suam sororem diceret; istud inauditum, ut quisquam neptem suam in uxorem accipiat, et coniugem dicat.

1020 10. Iam illud pulcherrimum, quod negasti neptem tuam auunculo suo tuo filio [e 1Kb] propinquo semini conuenire; quia non agnationis copuletur necessitudine. Quasi uero et uterini fratres, id est, diuerso patre, sed eadem matre geniti, possint diuerso sexu inter se in coniugium conuenire; cum et ipsi agnationis ius habere non queant, sed cognationis tantum sibi titulo connexi sint.

 11. Unde oportet ab ea discedas intentione, que etiamsi liceret, tamen tuam familiam non propagaret: debet enim [f 1Kb] tibi filius noster nepotes, debet etiam neptis carissima pronepotes. uale cum tuis omnibus.



[g 1Kb] EPISTOLA LXI.

Cur Mediolano secesserit, ac mature eodem redierit, declarato, gratiisque Deo propter opem THEODOSIO prestitam actis, uoluntati eiusdem principis obsecuturum se pollicetur. Cuius pietatem summe commendans, ut clementia utatur petit.


[h 1Kb] AMBROSIUS THEODOSIO imperatori.

1. Arbitratus es, beatissime imperator, quantum ex  augustis litteris tuis comperi, me longe abesse ab urbe Mediolanensium; [i 1Kb] quia res tuas crederem a Deo destitui. Sed non ego ita imprudens, aut uirtutis et meritorum tuorum immemor abfui, ut non presumerem celeste auxilium pietati tue adfore, quo Romanum imperium a barbari latronis immanitate et ab usurpatoris indigni solio uindicares.

2. [i 1Kb] Festinaui igitur illico reuerti, posteaquam illum, quem iure declinandum putaueram, iam abesse cognoui; non enim ego Ecclesiam Mediolanensem  dereliqueram Domini iudicio mihi commissam: [a 1Kb] sed eius uitabam presentiam, qui se sacrilegio miscuisset. Redii itaque circiter kalendas Augustas, ex illo die hic resedi. Hic me, Auguste, clementie tue apices repererunt.

3. Gratias Domino Deo nostro, qui fidei tue pietatique respondit; et formam [b 1Kb] ueteris restituit sanctitatis; ut uideremus nostro tempore, quod in Scripturarum lectione miramur, tantam in preliis diuini auxilii fuisse presentiam, ut nulli uertices montium aduentus tui cursum retardarent, non hostilia arma impedimentum aliquod afferrent.

1021 4. Pro his gratias me censes agere oportere Domino Deo nostro: faciam libenter conscius meriti tui. Certum est placitam Deo esse hostiam, que uestro  offertur nomine, et hoc quante [c 1Kb] deuotionis et fidei est! Alii imperatores in exordio uictorie arcus triumphales parari iubent, aut alia insignia triumphorum: clementia tua hostiam Deo parat, oblationem et gratiarum actionem per sacerdotes celebrari Domino desiderat.

5. Etsi ego indignus atque impar tanto muneri et tantorum uotorum celebritati; tamen quid fecerim scribo. Epistolam pietatis tue mecum ad altare detuli, ipsam altari imposui, ipsam gestaui manu, cum offerrem sacrificium; ut fides tua in mea uoce loqueretur, et apices Augusti sacerdotalis oblationis munere fungerentur.

6. uere Dominus propitius est imperio Romano; quandoquidem talem principem et parentem principum  elegit, cuius uirtus et potestas in tanto imperii constituta culmine triumphali, tanta sit humilitate subnixa, ut uirtute imperatores, humilitate uicerit sacerdotes. Quid exoptem? quidue desiderem? [d 1Kb] Omnia habes: ex tuis itaque summam uotorum capessam, pius es, Imperator, clementiam habes maximam.

7. Opto tamen tibi etiam atque etiam incrementa pietatis, qua nichil Dominus prestantius dedit; ut per tuam clementiam Ecclesia Dei sicut innocentium pace et tranquillitate gratulatur, ita etiam [e 1Kb] reorum absolutione letetur. Ignosce maxime his, qui non ante  peccarunt. Dominus clementiam tuam conseruet, Amen.



[f 1Kb] EPISTOLA LXII.

Quod pridem ad THEODOSIUM non scripserit, excusat; seque ad eum mittere diaconum significans, ut ipsius preces pro quibusdam in Ecclesie asylum receptis admittat petit.


[g 1Kb] AMBROSIO THEODOSIO imperatori.

1. Quamuis proxime scripserim auguste clementie tue etiam secundo, mihi tamen non satis fuit uelut pari uice sermonis officium reddidisse; cum beneficiis clementie tue tam frequentibus oppigneratus sim, ut nullis officiis possim compensare que debeo, beatissime atque augustissime Imperator.

2. Itaque ut prima occasio non pretermittenda  fuit, qua per cubicularium tuum clementie tue gratias agerem, et alloquii mei officium 1022 representarem; maxime ne desidie putaretur fuisse potius quam necessitatis, quod tempore superiore non scripserim. Itaque requirenda mihi causa fuit, qua pietati tue deferrem debitum salutationis obsequium.

3. Merito autem ad preferendam epistolam meam filium meum [h 1Kb] Felicem diaconum misi, simul ut mei uicem officii [i 1Kb] representaret, memoratum quoque pro his qui ad matrem pietatis tue Ecclesiam, petentes misericordiam, confugerunt; quorum lacrymas sustinere non potui, [i 1Kb] quin aduentum clementie tue meis obsecrationibus preuenirem.

4. Grande est quod petimus, sed ab eo cui Dominus inaudita et admiranda concessit, ab eo cuius  clementiam nouimus, et obsidem pietatem tenemus. Unde plus exspectare nos confitemur; quoniam ut te uirtute uicisti, ita etiam tua te uincere debes pietate. uictoria enim tua antiquo more uetustisque miraculis, qualis sancto Moysi, et sancto Iesu Naue, et Samueli, atque Dauid, non humana estimatione, sed celestis gratie [k 1Kb] effusione tibi collata censetur: hic pietatem equalem poscimus, cuius merito tanta uictoria ipsa quesita est.



[l 1Kb] EPISTOLA LXIII.

uercellensem Ecclesiam episcopo propter intestinas contentiones diutius orbatam dolens, concordiam  qua Eusebius olim fuerat electus, laudat; utque Christum in medio sui stantem habere eadem Ecclesia studeat, suadet. Hinc inuehitur in Sarmationem et Barbatianum, qui e monasterio profugi, abstinentiam ac uirginitatem quas abiecerant, aliis inuidebant. Addit reparatum esse mundum abstinentia; et hereticos illos Epicuro ipso deteriores: horumque doctrina hominem conuerti in pecudem, immo infra nonnulla animalia deiici. Laudantur memorate uirtutes, et obseruande proponuntur. Que dotes in eligendo episcopo considerande: quantumue periculum si uel eligatur indignus uel digno non obediatur? Diuinam esse debere electionem, electum uero alienum ab iracundia et continentia precellentem. Quam eximius requiratur in uercellensi  Ecclesia, ubi cum uita clericali monastica coniuncta fuerit ab Eusebio. Huius ac Dionysii laus et clericalis monasticeque uite comparatio. Post que uercellensibus pulcherrima uirtutum precepta dantur.

[a 1Kb] AMBROSIUS seruus Christi uocatus episcopus uercellensi Ecclesie, et iis qui inuocant nomen Domini nostri Iesu Christi. Gratia uobis a Deo Patre et unigenito Filio eius adimpleatur in Spiritu sancto.

1. Conficior dolore quia Ecclesia Domini, que est in uobis, [b 1Kb] sacerdotem adhuc non habet, ac sola nunc ex omnibus Ligurie 1023 atque Aemilie [c 1Kb] uenetiarumque uel ceteris finitimis Italie partibus huiusmodi eget officio, quod ex ea alie sibi Ecclesie petere solebant, et quod uerecundius est, mihi ascribitur  [d 1Kb] uestra intentio, que affert impedimentum. Nam cum sint in uobis dissensiones, quomodo possumus aliquid aut nos decernere, aut uos eligere, aut quisquam acquiescere; ut inter dissidentes suscipiat hoc munus, quod inter conuenientes uix sustinetur?

2. Hec illa est confessoris institutio, hec iustorum soboles patrum, qui sanctum [e 1Kb] Eusebium quem numquam ante cognouerant, posthabitis ciuibus, simul ut uiderunt et probauerunt: tantumque interfuit, ut probaretur; quantum, ut uideretur? Merito uir tantus euasit, quem omnis elegit Ecclesia: merito  creditum quod diuino esset [f 1Kb] electus iudicio, quem omnes postulauissent. Conuenit igitur ut sequamini exemplum parentum, presertim cum a sancto confessore institutos tanto meliores patribus esse oporteat, quanto uos [g 1Kb] melior doctor instituit atque erudiuit; modestieque uestre et concordie insigne edere, ut congruatis assensu ad postulandum sacerdotem.

3. Etenim si iuxta Dominicam sententiam, quod duobus conuenerit super terram, de omni re quamcumque petierint, fiet, inquit, illis a Patre meo, qui in celis est; ubi enim sunt duo uel tres congregati in nomine meo, ibi ego sum in medio eorum : quanto magis ubi plena est in nomine Domini congregatio, ubi uniuersorum postulatio congruit,  dubitare nos nequaquam oportet, ibi Dominum Iesum et uoluntatis auctorem, et petitionis arbitrum fore, et ordinationis presulem, uel largitorem gratie!

4. Facite ergo uos dignos uideri, quorum in medio Christus sit. Ubi enim pax, ibi Christus; quia pax Christus : ubi iustitia, ibi Christus; quia Christus iustitia . Sit in medio uestrum, ut uideatis eum: ne dicatur et uobis: Medius autem uestrum stat, quem uos non uidetis . Non illum uiderunt Iudei, in quem non crediderunt: nos illum deuotione conspicimus, fide cernimus.

5. Stet igitur in medio uestrum, ut aperiantur uobis celi, qui enarrant gloriam Dei, ut uoluntatem  eius faciatis, et operemini opus eius . Qui uidet Iesum, celi ei aperiuntur, sicut aperti sunt Stephano dicenti: Ecce uideo celos apertos, et Iesum stantem ad dexteram Dei . Stabat iehsu quasi aduocatus: stabat quasi sollicitus, ut 1024 Stephanum athletam suum certantem iuuaret: stabat quasi paratus, ut coronaret suum martyrem.

6. Stet igitur et uobis, ut eum non timeatis sedentem; sedens enim iudicat, sicut Daniel dicit: Throni positi sunt, et libri aperti sunt, et antiquus dierum  sedit . In octogesimo autem et primo psalmo scriptum est: Deus stetit in congregatione deorum: in medio autem deos diiudicat . Sedens igitur iudicat, stans diiudicat; et iudicat de imperfectis, inter deos autem diiudicat. Stet uobis ut defensor, ut bonus pastor; ne uos lupi incursent graues.

7. Quo non otiose nostra admonitio deflectit; audio enim uenisse ad uos [a 1Kb] Sarmationem et Barbatianum uaniloquos homines, qui dicant nullum esse abstinentie meritum, nullam frugalitatis, nullam uirginitatis gratiam, pari omnes estimari pretio, delirare eos qui ieiuniis castigent carnem suam, ut menti subditam faciant. Quod numquam fecisset, numquam scripsisset ad instituendum alios Paulus  apostolus, si deliramentum putasset. Gloriatur itaque dicens: Sed castigo corpus meum, et seruituti redigo; ne aliis predicans, ipse reprobus inueniar . Ergo qui non castigant corpus suum, et uolunt predicare aliis, ipsi reprobi habentur.

8. An quidquam tam reprobum, quam quod ad luxuriam, ad corruptelam, ad lasciuiam prouocat; quam incitamentum libidinis, illecebra uoluptatis, incontinentie fomes, incendium cupiditatis? Que istos Epicureos noua schola misit? Non philosophorum, ut ipsi aiunt, sed imperitorum, qui uoluptatem predicent, delicias suadeant, castimoniam nulli usui esse ducant. Fuerunt nobiscum, sed non fuerunt ex nobis ; neque enim pudet dicere, quod dicit euangelista Ioannes. Sed hic positi  primo ieiunabant, intra monasterium continebantur: nullus erat luxurie locus, interdicta ludibriose disputationi licentia.

9. Hoc delicati non potuerunt ferre. Abierunt foras: deinde uolentes redire, non sunt recepti; [b 3Kb] pleraque enim audieram, que deberem cauere: monueram, nichil profeceram. Efferuescentes itaque disseminare talia ceperunt, quibus incentores essent uitiorum omnium miserabiles. Perdiderunt utique quod ieiunauerunt: perdiderunt quod se aliquo continuerunt tempore. Nunc itaque diabolico studio inuident aliorum operibus bonis, quorum ipsi fructu exciderunt.

10. Que uirgo audiat nullum premium esse  1025 integritatis, et non ingemiscat; absit enim ut facile credat, certe ut non studia deponat, et intentionem sue mentis inflectat? Que uidua [c 1Kb] cum compererit nullum esse fructum uiduitatis, mallet seruare fidem coniugii, et in tristibus degere, quam se credere letioribus? Que coniugii districta uinculo, si audiat quod nullus honos castitatis sit, non possit incuriosa tentari corporis aut mentis facilitate? Et ideo Ecclesia quotidie in lectionibus sacris, in sacerdotum tractatibus laudem pudicitie, gloriam integritatis personat.

11. Frustra ergo dicit Apostolus: Scripsi uobis in espistola, ne commisceamini fornicariis . Et ne forte [d 1Kb] dicant: Non de omnibus mundi nos dicimus fornicariis, sed dicimus quod qui fuerit in  Christo baptizatus, haberi iam non debeat fornicarius; sed qualiscumque uita eius accepta sit Deo; et ideo addidit Apostolus: Non utique fornicariis huius mundi; et infra: [e 1Kb] Si quis frater nominatur fornicator, aut auarus, aut idolis seruiens, aut maledicus, aut ebriosus, aut rapax; cum eiusmodi nec cibum quidem sumere. Quid enim mihi de iis, qui foris sunt, iudicare ? Et ad Ephesios: Fornicatio autem, et omnis immunditia, et auaritia nec nominetur in uobis, sicut decet sanctos . Et statim subinfert: Hoc enim scitote quod omnis impudicus, aut immundus, [f 1Kb] aut auarus, quod est idololatria, non habet hereditatem in regno Christi et Dei . De baptizatis utique dictum liquet; ipsi enim accipiunt hereditatem, qui baptizantur in morte Christi,  et consepeliuntur cum ipso, ut cum ipso resurgant . Ideo heredes Dei, coheredes Christi sunt: heredes Dei; [g 1Kb] quia transcribitur in eos Dei gratia: coheredes Christi; quia renouantur in uitam ipsius: heredes quoque Christi; quia datur illis per mortem ipsius tamquam testatoris hereditas.

12. Isti igitur magis sibi debent attendere, qui habent quod possint amittere, quam qui non habent. [h 1Kb] Isti maiore agere custodia, isti cauere uitiorum illecebras, erroris incitamenta debent, que maxime ex cibo potuque oriuntur. Denique sedit populus manducare et bibere, et surrexerunt ludere .

13. Ipse quoque Epicuru quem isti sibi magis  sequendum quam apostolos putant, assertor uoluptatis, etsi neget [a 1Kb] inuectricem mali esse uoluptatem, non negat tamen ex ea fieri quedam, ex quibus generentur, mala: denique nec luxuriosorum uitam reprehensibilem uideri, que repleatur delectationibus; nisi uel doloris, 1026 uel mortis quatiatur metu. Atque hic quam alienus a uero sit, etiam hinc deprehenditur, quod uoluptatem in homine Deo auctore creatam asserit principaliter, sicut [b 1Kb] Philomarus eius sectator in epitomis suis disputat, et huius [c 1Kb] allegat Stoicos esse auctores sententie.

14. Sed hoc diuina Scriptura redarguit, que serpentis insidiis atque illecebris [d 1Kb] infusam Ade atque Eue uoluptatem docet . Siquidem ipse serpens uoluptas sit, et ideo uarie ac lubrice,  et uelut ueneno quodam corruptelarum infecte passiones uoluptatis sint. Appetentia igitur uoluptatis constat deceptum Adam excidisse a mandato Dei, et fructu gratie. Quomodo igitur uoluptas ad paradisum reuocare nos potest, que sola nos paradiso exuit?

15. Unde et Dominus iehsu uolens nos aduersus diaboli tentamenta fortiores [e 1Kb] reddere, certaturus ieiunauit ; ut sciremus quia aliter illecebras mali non possumus uincere. Denique ipse diabolus primum tentamentorum suorum spiculum de uoluptate intorsit, dicens: Si Filius Dei es, dic ut lapides isti panes fiant . Unde ait Dominus: Non in pane solo uiuit homo, sed in omni uerbo Dei, et noluit facere cum posset, ut magis lectionis studio  quam uoluptati intendere nos salutari precepto doceret. Et quia isti ieiunandum negant, qua causa Christus ieiunauerit, astruant; nisi ut nobis exemplo esset eius ieiunium. Denique in posterioribus docuit non facile malum posse, nisi nostro uinci ieiunio, dicens: Hoc genus demoniorum non eiicitur, nisi in oratione et ieiunio .

16. Quid etiam sibi uult Scriptura, que docet ieiunasse Petrum, et ieiunanti atque oranti de baptizandis gentibus reuelatum mysterium ; nisi ut ostenderet etiam ipsos sanctos, cum ieiunant,  tunc fieri prestantiores? Denique Moyses cum ieiunaret, Legem accepit . Et ideo Petrus cum ieiunaret, edoctus est noui Testamenti gratiam. Daniel quoque ieiunii merito ora clausit leonum, futurorumque temporum uidit negotia . Aut que nobis salus esse potest, nisi ieiunio eluerimus peccata nostra; cum Scriptura dicat: Ieiunium, et eleemosyna [f 1Kb] a peccato liberat !

17. Qui sunt ergo hi preceptores noui, qui meritum excludant ieiunii? Nonne gentilium uox ista est dicentium: Manducemus et bibamus. Quos bene irridet Apostolus dicens: Si secundum hominem pugnaui Ephesi ad bestias, quid mihi prodest, si mortui non resurgunt? Manducemus 1027 et bibamus;  cras enim moriemur , hoc est: Quid mihi profuit usque ad mortem contentio, nisi ut hominem [g 1Kb] redimerem meum? Quia frustra redimitur, si nulla est spes resurrectionis. Ac per hoc, spe omni resurrectionis amissa, manducemus et bibamus: non amittamus fructum presentium, qui futurorum nullum tenemus. Illorum ergo est cibis et potibus indulgere, qui nichil post mortem suam sperant.

17. Denique Epicurei dicunt assertores uoluptatis, [h 1Kb] quia mors nichil ad nos; quod enim dissoluitur, insensibile est: quod autem insensibile, nichil ad nos. Quo demonstrant corpore se tantum, non mente uiuere: nec anime fungi, sed carnis solius munere, qui secessione anime corporisque dissolui munus sue uite omne existiment, perire merita uirtutum,  atque anime omnem uigorem, totos se deficere cum corporis sensu, nichil reliquiarum superesse anime, cum ipsum corpus non statim resoluatur. Prius ergo dissoluitur anima quam corpus; cum secundum suam opinionem uel carnem et ossa considerare debeant, que post mortem supersunt: secundum ueram autem assertionem negare non debeant resurrectionis gratiam?

18. Merito ergo hos redarguens Apostolus, monet nos ne talibus labamur opinionibus, dicens: Nolite seduci, corrumpunt mores bonos colloquia mala. [i 15Kb] Sobrii  estote iuste, et nolite peccare ; ignorantiam enim Dei quidam habent. Bonum ergo sobrietas; quia peccatum ebrietas est.

19. Quid quod ille ipse Epicurus defensor uoluptatis, cuius ideo frequentem facimus mentionem, ut hos aut gentilium discipulos, et epicuream probemus sectam sequi: aut illum ipsum, quem ipsi philosophi a suo excludunt consortio tamquam patronum luxurie, tolerabiliorem his esse doceamus? Clamat ergo ille, ut [a 1Kb] Demarchus asserit, quia non potationes, neque comessationes, nec filiorum soboles, nec feminarum copule, nec piscium copia aliorumque huiusmodi, que splendido usui parantur conuiuii, suauem uitam faciant, sed sobria disputatio. Denique addidit quod ii copiis conuiuii moderate utantur, qui  non immoderate eas querunt. Succo solo et pane uel aqua qui libenter utitur, despuit deliciarum epulas; quia multe ex his generantur molestie. Etiam alibi dicunt: Non immoderate epule, non potationes uoluptatis suauitatem generant, sed continens uita.

1028 20. Cum igitur illos abdicauerit philosophia, hos non excludit Ecclesia? Si quidem et illi, [b 1Kb] quod male cause habent, se assertionibus suis impugnant frequenter. Nam etsi principalis eorum sententia sit quod nullam suauitatem uoluptatis putent, nisi que cibo potuque percipiatur; tamen intelligentes in tam reprehensibili definitione uersari se sine summo dedecore non posse, ac deseri ab omnibus, fuco quodam probabilium disputationum eam colorare uoluerunt; adeo ut diceret quidam ex iis:  Dum studemus delectationi per epulas et cantus, amisimus eam que per uerbi, quo solo salui esse possumus, infunditur perceptionem.

21. Nonne isti dispares, discolores in hac multiformi disputatione nobis uidentur? Quos adeo Scriptura condemnat, [c 1Kb] ut non preterierit eos, quos Apostolus redarguebat, dicente Luca in Actibus apostolorum, qui eum librum historico stylo scripsit: Quidam autem epicurei et stoici philosophi disputabant cum eo, et quidam dicebant: Quid sibi uult hic  seminiuerbius? Alii autem: Nouorum demoniorum uidetur pronuntiator esse .

22. Ex hoc tamen numero non immunis gratie abiit Apostolus. Siquidem etiam Dionysius Areopagites [d 1Kb] cum Damari uxore sua, aliisque multis credidit. Itaque illi doctissimorum et eloquentium cetus simplici disputatione uictos se esse credentium exemplo manifestarunt. Quid igitur sibi isti uolunt, qui tentant eos peruertere, quos acquisiuit Apostolus, quos redemit Christus sanguine suo? [e 1Kb] Quod asserunt baptizatos intendere non debere uirtutum disciplinis, nichil illis obesse comessationes, nichil uoluptatum affluentiam, insipientes esse eos qui iis careant: uirgines oportere nubere, filios facere: similiter et uiduas iterare, quod semel male uirili admixtione experte  sint; etiamsi se continere possint, errare eas que nolint iterare copulam.

23. Quid ergo? Placet ut hominem exuentes, induamus pecudem: et exspoliantes Christum, uestiamur aut superuestiamur amictus diaboli? Sed cum ipsi doctores gentium ne honestatem quidem cum uoluptate copulandam putauerint, eo quod pecudem uiderentur cum homine includere: [f 1Kb] nos ut belluinos usus humano infundamus pectori, et rationabili menti inscribamus irrationabiles ritus ferarum?

24 et 25. Quamquam multa genera sint animantium, 1029 [g 1Kb] que amisso pari, concubitu indulgere nesciant, et tamquam solitarie uite euum exigant: plurima quoque herbis uescantur simplicibus, [h 1Kb] nec alias nisi fonte puro sitim restinguere nouerint:  canes quoque uideas frequenter interdicto cibo temperare solitos; ut ieiuna fame ora suspendant, si imperetur abstinentia. Ab hoc igitur reuocantur homines, quod didicerunt per hominem etiam mute non preuaricari bestie?

26. Quid autem pulchrius abstinentia, que facit etiam iuuentutis annos senescere; ut fiat morum senectus? Namque ut redundantia ciborum ac temulentia etiam maturior etas calescit; ita mitigatur iuuentutis ferocitas epularum parcimonia, [i 1Kb] irriguoque  fontis. Exterior ignis aque infusione extinguitur, non mirum si etiam interior estus corporis fluuiali potu [a 1Kb] refrigeratur; cibo enim flamma alitur ac deficit. Siquidem fenum, stipula, lignum, oleum, atque huiusmodi alimenta ignis sunt, quibus pascitur: ea si detrahas, uel non suggeras, etiam ignis sopitur. Similiter ergo uapor corporis cibo alitur aut minuitur: cibo excitatur, cibo soluitur. Luxuria igitur mater libidinis est.

27. Quid quod nature conueniens temperantia est, atque illi diuine legi, que in ipso rerum ortu omnium fontes potui, fructus arborum esui dedit? uinum post diluuium iustus ad tentationem sui reperit . Utamur ergo temperantie naturali cibo, utinamque possimus! Sed quia non omnes fortes,  ideo Apostolus ait: uino modico utere propter frequentes tuas infirmitates . Non ergo propter uoluptatem bibendum est, sed propter infirmitatem. Pro remedio igitur parcius, non pro deliciis redundantius.

28. Denique Elias, quem Dominus ad uirtutis erudiebat perfectionem, ad caput suum [b 15Kb] collyridam et uas aque reperit, et ideo in uirtute esce illius quadraginta diebus ieiunauit . Patres nostri, cum mare transirent pedibus, aquam, non uinum bibebant . Daniel et Hebrei pueri patrio cibo, et aque potu, ille furorem leonum repressit, illi ardentem ignem innoxio uidere tactu circa membra sua pasci .

29. Et quid de uiris loquar? Iudith luxurioso [c 1Kb] Holophernis haudquaquam inflexa conuiuio, solo titulo sobrietatis desperatum lacertis uirilibus reportauit  triumphum, patriam obsidione exuit, ducem militie suis manibus occidit . Exemplum euidens, quod et illum terribilem populis bellatorem uirum luxuria sua emolliuit, et hanc feminam temperantia cibi fortiorem 1030 uiris fecit. Non hic in sexu suo uicta est natura, sed in cibo suo uicit. Esther regem superbum suis inclinauit ieiuniis . Anna [d 1Kb] octoginta quatuor annos in uiduitate sua ieiuniis et obsecrationibus in templo die ac nocte seruiens, Christum agnouit , quem Ioannes abstinentie magister et quidam nouus terrarum angelus annuntiauit .

30. O stultum Eliseum [e 1Kb] qui siluestribus grumis  et amaris pascebat prophetas ! immemorem Scripturarum Esdram, qui memoria Scripturas reddidit ! insipientem Paulum, qui gloriatur in ieiuniis ; si nichil prosunt ieiunia!

31. Sed quomodo non prosunt, quibus uitia purgantur? Que si deferas cum humilitate, cum misericordia, ut Esaias Spiritu diuino locutus est, ossa tua pinguescent, et eris sicut hortus ebrius . Pinguescit igitur anima tua, uirtutesque eius spiritali adipe ieiunii, et fructus tui multiplicantur ubertate mentis tue; ut sit [f 1Kb] in te sobrietatis ebrietas, sicut illud est poculum, de quo ait Propheta: Et poculum tuum inebrians quam preclarum est !

 32. Sed non illa solum laudabilis, que parca est ciborum temperantia, sed etiam illa que concupiscentie. Denique scriptum est: Post concupiscentias tuas ne eas, [g 1Kb] et a uoluptate tua uetare. Si dederis anime tue concupiscentiam, gaudio eris inimicis tuis ; et infra: uinum et mulieres apostatare faciunt etiam sapientes . Unde et Paulus etiam in ipsis coniugiis temperantiam docet ; est enim uelut quidam adulter incontinens in matrimonio, qui legem Apostolicam preuaricatur.

33. Quid autem loquar quanta sit [h 1Kb] uirginitatis gratia, que meruit a Christo eligi, ut esset etiam corporale Dei templum, in qua corporaliter, ut legimus , habitauit plenitudo diuinitatis? uirgo genuit mundi salutem, uirgo peperit uitam uniuersorum. Sola ergo non debet esse uirginitas, que omnibus in Christo profuit? uirgo portauit,  quem mundus iste capere ac sustinere non potest. Qui cum ex Marie nasceretur utero, [i 1Kb] genitalis tamen septum pudoris, et intemerata uirginitatis conseruauit signacula. Itaque in uirgine Christus reperit, quod suum esse uellet, quod sibi omnium Dominus assumeret. Per uirum autem et mulierem caro eiecta de paradiso, per uirginem iuncta est Deo.

34. Quid de altera Moysi sorore Maria loquar, que feminei dux agminis, pedes transmisit pelagi freta ? Quo munere autem uenerabilis Thecla etiam leonibus fuit; ut ad pedes 1031 prede sue strate impaste bestie [i 1Kb] sacrum deferrent ieiunium; nec procaci oculo uirginem, nec ungue uiolarent  aspero; quoniam et ipso aspectu uirginitatis uiolatur sanctitas.

35. Denique qua reuerentia uirginitatis locutus est sanctus Apostolus: De uirginibus preceptum Domini non habeo, consilium autem do, tamquam misericordiam consecutus a Domino . Preceptum non habet, consilium habet; non enim precipitur, quod supra legem est: sed magis dato suadetur consilio. Nec auctoritas presumitur, sed demonstratur gratia: nec a quocumque demonstratur, sed ab eo qui misericordiam Domini meruit. Horum ergo meliora quam apostolorum consilia? Apostolus [a 1Kb] dicit: Consilium do; isti dissuadendum putant, ne qua studeat uirginitati.

36. Cuius quantam laudem breui uersiculo propheta  expresserit, uel potius Christus in propheta, debemus cognoscere. Hortus, inquit, clausus soror mea Sponsa, hortus clausus, fons signatus . Christus hoc dicit ad Ecclesiam, quam uult esse uirginem, sine macula, sine ruga. Bonus hortus uirginitas, que plurimos boni ferat fructus odoris. Hortus clausus; quia undique uallata est muro castitatis. Fons signatus; eo quod uirginitas sit fons et origo pudicitie, que inuiolata custodiat integritatis signacula: in quo fonte imago Dei luceat; quia cum munditia corporis congruit etiam puritas simplicitatis.

37. Nec potest dubitare quisquam quod Ecclesia uirgo sit, quam etiam in Corinthiis despondit apostolus Paulus , uirginem castam assignare Christo. In superiore igitur epistola dat consilium,  et existimat bonum esse munus uirginitatis; ut nullis instantis seculi turbetur necessitatibus, nulla illuuie coinquinetur, nullis exagitetur procellis: in posteriore sponsor est Christo, quod uirginitatem Ecclesie in illius plebis consignare possit integritate .

38. Responde mihi nunc, Paule, qua ratione propter instantem necessitatem des consilium ? Quoniam qui sine uxore est, sollicitus, inquit, est que Domini sunt, quomodo placeat Deo . Et addidit: Et mulier innupta et uirgo cogitat que sunt Domini; ut sit sancta corpore et spiritu . Habet igitur murum suum aduersus mundi huius turbines, et ideo septo diuine [b 1Kb] munita protectionis nullis seculi flabris inquietatur.  Bonum ergo consilium; quia in consilio utilitas est, in precepto laqueus. Consilium inuitat uoluntarios, preceptum astringit inuitos. Si qua ergo secuta fuerit consilium, et eam non penituerit, acquisiuit utilitatem: si quam uero penituerit, non habet quod accuset Apostolum; ipsa enim de infirmitate sua iudicare debuit: et ideo sibi uoluntatis sue rea est, cuius grauiore quam ferre posset, laqueo se ac nodo ligauit.

39. Itaque tamquam bonus medicus, qui et fortibus stabilitatem uirtutis conseruare cupiat, et infirmis salubritatem dare, aliis dat consilium, aliis demonstrat  remedium: Qui infirmus est, 1032 olera manducet , accipiat uxorem: qui ualidior est, fortiorem [c 1Kb] uirtutis cibum expetat. Meritoque adiunxit: Nam qui statuit in corde suo firmus, non habens necessitatem, potestatem autem habens sue uoluntatis; et hoc iudicauit in corde suo seruare uirginem suam, bene facit. Igitur et qui matrimonio iungit uirginem suam, bene facit: et qui non iungit, melius facit. Mulier uincta est legi, quanto tempore uir eius uiuit. Quod si dormierit uir eius, liberata est: cui uult nubat, tantum in Domino. Beatior autem erit, si sic permanserit, secundum meum consilium; puto enim, et ego Spiritum Dei habeo . Hoc est consilium Dei habere, explorare diligenter omnia, et que meliora sunt, suadere; que tutiora,  demonstrare.

40. Prouidus ductor multas ostendit uias, ut qua uult unusquisque, quam sibi accommodam arbitratur, incedat; dummodo occurrat, quo possit in castris pretendere. Bona uirginitatis uia, sed sublimis et ardua ualidiores requirit. Bona etiam uiduitatis, non tam difficilis, ut superior: sed confragosa et aspera cautiores exigit. Bona etiam matrimonii, plana et directa longiore circuitu ad castra sanctorum peruenit, ea plurimos recipit. Sunt ergo uirginitatis premia, sunt merita uiduitatis, est etiam coniugali pudicitie locus. Gradus singularum sunt et incrementa uirtutum.

41. State igitur in corde uestro, ne quis uos subruat, ne quis possit subuertere. Docuit nos Apostolus  quid sit stare, hoc est, quod Moysi dictum est: Locus enim in quo tu stas, terra sancta est ; nemo enim stat, nisi qui fide stat, nisi qui fixus stat sui cordis sententia. Alibi quoque legimus: Tu autem hic sta mecum. Utrumque ad Moysen a Domino dictum est, et: Ubi tu stas, terra sancta est ; et: Hic sta mecum, hoc est, mecum stas, si stes in Ecclesia. Ipse enim locus est sanctus, ipsa terra fecunda sanctitatis, et opima uirtutum messibus.

42. Sta ergo in Ecclesia, sta ubi tibi apparui, ibi ego tecum sum. Ubi est Ecclesia, ibi firmissima statio tue mentis est: ibi fundamentum animi tui, ubi tibi de rubo apparui. Tu rubus, ego ignis: ignis in rubo, ego in carne. Propterea ignis, ut tibi luceam,  ut tuas spinas, ut tua peccata consumam, et meam tibi demonstrem gratiam.

43. Stantes ergo in corde uestro lupos fugate ab Ecclesia querentes predam tollere. Non sit in uobis desidia, non sit prauum os, lingua amarior. Nolite in concilio uanitatis sedere; scriptum est enim: Non sedi in concilio uanitatis . Nolite audire detrahentes de proximis; ne dum auditis alios, prouocemini; ut et ipsi derogetis proximis, et dicatur unicuique uestrum: Sedens aduersus fratrem tuum detrahebas .

44. Sedentes detrahunt, stantes autem Dominum  benedicunt, quibus dicitur: Ecce nunc benedicite Dominum, omnes serui Domini, qui statis in domo Domini . Qui sedet, ut de corporeo usu loquar, [a 1Kb] quasi otioso resoluitur corpore, atque 1033 intentionem mentis relaxat. Stat autem speculator prouidus, explorator impiger, peruigil custos, qui pretendit in castris. Bellator quoque strenuus [b 1Kb] ante exspectatum stat in agmine, qui uult aduersarii consilia preuenire.

45. Qui stat, uideat ne cadat . Qui stat, obtrectare nescit; otiosorum etenim fabule sunt, quibus obtrectatio seritur, malignitas proditur. Unde ait Propheta: Odio habui congregationem malignorum, et cum impiis non sedebo . Et in trigesimo sexto psalmo, [c 1Kb] quem preceptis refersit  moralibus, in principio statim posuit: Noli malignari inter malignantes, neque emulatus fueris facientes iniquitatem . Malignitas plus nocet quam malitia; quia malignitas nec puram simplicitatem habet, nec apertam malitiam: sed absconditam maleuolentiam. Difficilius autem cauentur occulta, quam que sunt cognita. Unde et Saluator noster [d 1Kb] a spiritibus malignis cauendum admonet, quod nos blandarum specie uoluptatum capiant, ceterarumque rerum simulatione; cum ad ambitionem, honorem, auaritiam, diuitias, ad superbiam potentie lenocinia pretendunt.

46. Itaque cum in omni actu, tum maxime in episcopi petitione abesse debet malignitas, in quo uita formatur omnium; ut placido et pacifico iudicio  preferatur uir omnibus, qui eligatur ex omnibus, et qui medeatur omnibus: Etenim mansuetus homo, cordis medicus est . Cuius se medicum etiam Dominus in Euangelio locutus est, dicens: Non opus est sanis medicus, sed iis qui male habent .

47. Bonus medicus, qui infirmitates nostras suscepit, sanauit egritudines; et tamen iste, sicut est scriptum, non se honorificauit fieri summum sacerdotem: sed qui locutus est ad eum, Pater dixit: Filius meus es tu, ego hodie genui te . Sicut et alibi dicit: Tu es sacerdos in eternum secundum ordinem Melchisedech. Qui quoniam typus futurus erat sacerdotum omnium, ideo carnem suscepit; ut in diebus carnis sue preces et supplicationes  Deo Patri cum magna uoce et lacrymis offerret: et ex iis que passus est, quamuis esset Filius Dei, discere uideretur, obedientiam, quam nos doceret, ut nobis fieret auctor salutis . Denique consummatis  passionibus, tamquam consummatus ipse, sanitatem dedit omnibus, peccatum tulit omnium.

48. Ideo et Aaron sacerdotem ipse elegit , ut non humana cupiditas in eligendo sacerdote preponderaret, sed gratia Dei, non uoluntaria oblatio: nec propria assumptio, sed celestis uocatio; ut is offerat munera pro peccatis, qui possit affici pro peccantibus: quia et ipse, inquit, gestat infirmitatem. Non sibi quis honorem debet sumere, sed uocari a Deo, sicut et Aaron; et ita Christus non exegit, sed accepit sacerdotium .

1034 49. Denique cum ab Aaron per genus ducta successio, generis magis teneret heredes, quam iustitie consortes; propterea ad typum illius Melchisedech, quem in ueteri testamento legimus,  uerus Melchisedech, uerus rex pacis, uerus rex iustitie uenit; hoc enim habet nominis interpretatio, sine patre, sine matre, [e 1Kb] sine generationis enumeratione, neque initium dierum, neque finem uite habens : quod et ad Filium Dei refertur, qui matrem in illa diuina generatione nesciuit, patrem in hoc uirginis Marie partu ignorauit; ex Patre solo natus ante secula, ex uirgine sola ortus in hoc seculo, initium dierum habere utique non potuit, qui erat in principio. Quomodo autem uite finem haberet, qui uite auctor omnibus est? Ipse principium et finis omnium . Sed refertur et ad exemplum, ut tamquam sine patre et sine matre sacerdos esse debeat; in quo non generis nobilitas, sed morum [f 1Kb] eligatur gratia, et uirtutum prerogatiua.

 50. Sit in eo fides, et morum maturitas: non alterum sine altero, sed utrumque in uno cum bonis operibus conueniat et factis. Unde nos apostolus Paulus eorum uult esse imitatores, qui per fidem, inquit , et patientiam possident repromissiones Abrahe, qui per patientiam promisse sibi benedictionis meruit accipere et possidere gratiam. Imitatores nos sancti Aaron Dauid propheta debere esse admonet, qui eum inter sanctos Domini ad imitandum nobis constituit, dicens: Moyses et Aaron in sacerdotibus eius, et Samuel inter inuocantes nomen eius .

51. Dignus plane uir qui sequendus proponatur omnibus; nam cum dira mors propter contumaces  in plebem serperet, medium se inter uiuentes morientesque obiecit; [g 1Kb] ut mortem statueret, nec plures perirent . uere uir mentis et animi sacerdotalis, qui se pro Domini grege quasi  pastor bonus pio obiiceret affectu. Itaque infregit aculeum mortis, impetum tenuit, transitum negauit. [a 1Kb] Pietas meritum adiuuit, quia pro ipsis se obtulit, qui resistebant.

52. Discant igitur dissidentes [b 1Kb] timere Domini commotionem, sacerdotes placare. Quid? Dathan et Abiron et Core nonne propter dissensionem hiatus terre absorbuit ? Nam cum instigassent Core et Dathan et Abiron ducentos [c 1Kb] quinquaginta uiros aduersus Moysen et Aaron, ut separarent se ab iis, insurrexerunt illi dicentes: Satis sit uobis quod tota Synagoga, omnes sancti, [d 1Kb] et in ipsis Dominus .

53. Unde iratus Dominus locutus est ad omnem Synagogam. Considerauit et nouit Dominus qui sunt  eius , et sanctos adduxit ad se: et quos non elegit, non adduxit ad se. Et iussit Dominus, ut eligerent sibi arulas, et incensum ponerent Core et omnes, qui cum eo insurrexerant aduersum Moysen et Aaron sacerdotes Domini; ut qui electus esset a Domino, ipse 1035 sanctus confirmaretur inter leuitas Domini.

54. Et dixit Moyses ad Core: Audite me, filii Leui, numquid hoc pusillum est uobis, quod separauit uos Deus a synagoga Isrel, et adduxit uos ad se, ut ministraretis ministeria Tabernaculi Domini ? Et infra: Queritis sacerdotio fungi, sic tu et omnis synagoga tua congregata ad Deum? Et Aaron quid est, quia murmuratis de eo?

55. Consideratis igitur, que offensionis cause  exstiterint, quod sacerdotio fungi indigni uellent, et propterea dissiderent, quod immurmurarent improbantes in sacerdotis sui electione iudicium Dei: propterea totum populum metus ingens corripuit, pene terror [e 1Kb] inuoluit uniuersos. Obsecrantibus tamen omnibus, ne paucorum insolentia omnes perirent, designantur sceleris rei, et a totius populi corpore ducenti quinquaginta cum auctoribus suis separantur uiri, immugiens terra in medio plebis scinditur, aperitur in profundum sinus, abripiuntur noxii, et ita ab omnibus mundi huius ablegantur elementis; ut nec erem haustu, nec celum uisu, nec mare tactu, nec terram contaminarent sepulcro.

56. Cessauit pena, non cessauit malitia: ex hoc ipso immurmuratio exorta populi, quod per sacerdotes  perisset populus. Qua indignatione Dominus perdidisset omnes, nisi Moysi et Aaron primo precibus inflexus, post etiam obiectu sacerdotis sui Aaron maluisset ingratos maiore uenie pudore donare iis, quorum abnuebant gratiam.

57. Ipsa prophetissa Maria, que cum fratribus pede transmeauerat freta maris, quia Aethiopisse mysterium  adhuc nesciens, immurmurauerat aduersus fratrem Moysen, lepre maculis inhorruit; ut uix tanto esset absoluta contagio; nisi Moyses rogasset . Quamuis ad typum Synagoge illa refertur admurmuratio, que Aethiopisse istius, id est, Ecclesie ex gentibus sacramentum ignorans; quoditiano immurmurat conuicio, et inuidet ei plebi, cuius fide etiam ipsa exuetur a perfidie sue lepra, secundum quod legimus, quia cecitas ex parte in Isrel contigit, donec plenitudo gentium intraret, et sic omnis Isrel saluus fieret .

58. Et ut aduertamus quia in sacerdotibus diuina magis quam humana operatur gratia, una ex multis, quas Moyses per Tribus acceperat et recondiderat uirga Aaron floruit: atque ita diuini iudicii munus  spectandum in sacerdote populus aduertit, ac destitit parem sibi humano iudicio uindicare gratiam, qui ante parem sibi prerogatiuam competere arbitrabatur. uirga autem illa quid aliud ostendit, nisi quod numquam sacerdotalis marcescat gratia, et in summa humilitate habeat in suo munere commisse sibi florem potestatis, uel quia id quoque ad mysterium refertur? Nec otiose prope exitum uite Aaron sacerdotis hoc factum putamus. Declarari uidetur populus senior, sacerdotalis longeue infidelitatis uetustate cariosus, quod ultimis temporibus imitatione Ecclesie 1036 reformatus [f 1Kb] in studia fidei et deuotionis, emortuum iam tot seculis rediuiua gratia florem remittat.

59. Quid autem illud significat, quod post defunctum  Aaron non uniuerso populo, sed soli Moysi qui est in sacerdotibus Domini, imperauit Deus ut exuuiis Aaron sacerdotis filium eius indueret Eleazarum ; nisi ut cognosceremus [g 1Kb] quod sacerdos sacerdotem consecrare debeat, et ipse eum induere uestimentis, hoc est, uirtutibus sacerdotalibus: ac tunc si nichil ei deesse indumentorum aduerterit sacerdotalium, et apte quadrare omnia, sacris eum adhibeat altaribus? [h 1Kb] Supplicaturus enim pro populo, eligi a Domino, et probari debet a sacerdotibus; ne quid sit, quod in ipso grauiter offendat, cuius officium est pro aliorum offensa interuenire. Neque enim mediocris uirtus sacerdotalis est, cui cauendum non solum ne grauioribus flagitiis sit affinis, sed ne minimis quidem; ut sit promptus ad misericordiam,  promissum non remordeat, lapsum reuocet, compatiatur dolori, mansuetudinem teneat, pietatem diligat, iram repellat uel decoquat: sit quidam lituus plebis excitande ad deuotionem, mirificande ad tranquillitatem.

60. uetus dictum est: Assuesce unus esse; ut uita tua quamdam picturam exprimat, eamdem seruans  semper imaginem, quam acceperit. Quomodo potest unus esse, qui nunc iracundia inflammatur, nunc indignatione graui exestuat, nunc uultu excandescit, nunc pallore immutatur, per momenta uarius et discolor? Sed esto, sit nature irasci, aut plerumque cause; hominis est tamen temperare iracundiam, non leonino [a 1Kb] raptari furore, ut non norit mansuescere, clamores non serere, nec acerbare familiare iurgium; scriptum est enim: uir iracundus effodit peccatum . Non est unus duplici corde, non est unus qui se cohibere nescit in iracundia, de quo pulchre Dauid ait: Irascimini, et nolite peccare . Non iram imperat, sed indulget nature: quam homo preuenire non potest, mitigare potest. Ergo etsi irascimur, affectus noster  motum recipiat secundum naturam, non peccatum preter naturam. Quis enim ferat, si ipse se gubernare nequeat, qui alios gubernandos receperit?

61. Ideoque Apostolus formam dedit, quia et episcopum esse oportet irreprehensibilem ; et alibi ait: Oportet enim episcopum sine crimine esse, sicut Dei dispensatorem, non superbum, non iracundum, non uinolentum, non percussorem, non turpis lucri cupidum . Nam quomodo conueniunt sibi dispensantis misericordia, et cupientis auaritia?

62. Hec posui, que cauenda acceperim: uirtutum autem magister Apostolus est, qui cum patientia redarguendos doceat contradicentes, qui unius uxoris uirum  precipiat esse, non quo exsortem excludat  coniugii , sed ut coniugali castimonia seruet [b 1Kb] ablutionis sue gratiam: neque iterum 1037 ut filios in sacerdotio creare Apostolica inuitetur auctoritate; habentem enim  dixit filios, non facientem neque coniugium iterare.

63. Quod ideo non pretermisi, quia plerique ita argumentantur [c 1Kb] unius uxoris uirum dici post baptismum habite; eo quod baptismo uitium sit ablutum, quo afferebatur impedimentum. Et uitia quidem atque peccata diluuntur omnia; ut si quis contaminauerit suum corpus cum plurimis, quas nulla coniugii lege sociauerit, remittantur ei omnia: sed coniugia non resoluuntur, si quis iterauerit; culpa enim lauacro, non lex soluitur: nulla enim culpa coniugii; sed lex est. Quod legis et igitur non remittitur, quasi culpa: sed tenetur, quasi lex. Ideo et Apostolus legem posuit, dicens: Si quis sine crimine est, unius uxoris uir . Ergo qui sine crimine est, unius uxoris uir, tenetur ad legem sacerdotii  suscipiendi: qui autem iterauerit coniugium, culpam quidem non habet coinquinati, sed prerogatiua exuitur sacerdotis.

64. Diximus quid legis sit, dicamus etiam quid rationis. Sed prius cognoscamus non solum hoc Apostolum de episcopo et presbytero statuisse, sed etiam Patres [d 3Kb] in concilio Niceni tractatus addidisse, neque clericum quemquam debere esse, qui secunda coniugia sortitus sit. Quomodo enim potest consolari uiduam, honorare, cohortari ad custodiendam uiduitatem, seruandam marito fidem, quam ipse priori coniugio non reseruauerit? Aut quid interesset inter populum et sacerdotem, si iisdem astringerentur legibus? Debet preponderare uita sacerdotis, sicut preponderat gratia; nam qui alios preceptis suis ligat,  debet ipse legitima precepta in se custodire.

65. Quam resistebam ne ordinarer! Postremo cum cogerer, saltem ordinatio protelaretur! Sed non ualuit [e 1Kb] prescriptio, preualuit impressio. Tamen ordinationem  meam occidentales episcopi iudicio, orientales etiam exemplo probarunt. Et tamen neophytus  prohibetur 1038 ordinari, ne extollatur superbia. Si dilatio ordinationi defuit, uis cogentis est; si non deest humilitas competens sacerdotio, ubi causa non heret, uitium non imputatur.

66. Quod si in aliis Ecclesiis tanta suppetit ordinandi sacerdotis consideratio, quanta cura expetitur in uercellensi Ecclesia, ubi duo pariter exigi uidentur ab episcopo, monasterii continentia, et disciplina Ecclesie? [a 1Kb] Hec enim primus in occidentis partibus diuersa inter se Eusebius sancte memorie coniunxit; ut et in ciuitate positus instituta nonachorum teneret, et Ecclesiam regeret ieiunii sobrietate.  Multum enim adiumenti accedit ad sacerdotis gratiam, si ad studium abstinentie, et ad normam integritatis iuuentutem astringat, et uersantes intra urbem [b 1Kb] abdicet usu urbis et conuersatione.

67. Hinc illi processerunt uiri, Elias, Eliseus, [c 1Kb] Ioannes, Elisabeth, qui pelliceis tunicis et caprinis exuuiis induti, inopes atque egentes, angustiis et doloribus afflicti, in solitudinibus errabant, inter alta et condensa montium, inuia rupium, [d 1Kb] speluncarum horrida, fouearum uadosa, quorum conuersatione dignus orbis terrarum non erat. Hinc illi Daniel, Ananias, Azarias, Misel, qui in aula regia pascebantur, ieiunio alebantur tamquam in desertis, cibo aspero, potuque obuio. Meritoque regii seruuli [e 1Kb] regnis preualuerunt, et captiuitatem decusso iugo  contempserunt, potestates subegerunt, elementa uicerunt, naturam ignis exstinxerunt, hebetarunt flammas, obtuderunt aciem gladii, strinxerunt leonum ora; et ubi infirmiores fieri estimabantur, ibi fortiores reperiebantur: non refugiebant ludibria humana, quia celestia sperabant premia: non horrebant tenebras carceris, quibus eterni luminis gratia refulgebat.

68. Hos secutus Eusebius sanctus exiuit de terra sua, et de cognatione sua, et domestico otio peregrinationem pretulit. Pro fide quoque 1039 exsilii  dura preoptauit atque elegit, coniuncto sibi sancte memorie [f 1Kb] Dionysio, qui posthabuit imperatoris amicitiam exsilio uoluntario. Itaque memorabiles uiri circumdati armis, uallati exercitu, cum raperentur de Ecclesia maiore, triumphabant de imperio: quia contumelia terrestri mercabantur mentis fortitudinem, regni potentiam, quibus [g 1Kb] militaris manus armorum strepitus extorquere non potuit fidem, subegerunt bestialis animi feritatem, que nocere sanctis nequiuit. Ira enim regis, ira leonis, ut in Prouerbiis habes .

69. Confessus est uictum se esse, qui rogabat ut mutarent sententiam: sed illi ualidiorem calamum suum ferreis gladiis arbitrabantur. Denique uulnerata est perfidia, ut occideret, non est uulnerata  sanctorum fides: non desiderarunt patrium sepulcrum, quibus reseruabatur celeste domicilium. Errauerunt toto orbe, ut nichil habentes, et possidentes omnia . Quocumque missi essent, locus deliciarum putabatur; neque enim illis quidquam deerat, quibus fides locuples abundabat. Denique locupletabant alios, ipsi inopes ad sumptum opimi ad gratiam. Tentabantur, sed non mortificabantur, in ieiuniis, in laboribus, in custodiis, in uigiliis. Euaserunt de infirmitate fortes . Non exspectabant deliciarum illecebras, quos saginabat fames: non adurebat eos torrida estas, [h 1Kb] quibus refrigerabat eterne spes gratie: non frangebant glacialis plage frigida, quibus feruenti spiritu uernabat deuotio: non uerebantur uincula hominum,  quos iehsu soluerat: non desiderabant redimi a morte, qui presumebant a Christo resuscitari.

70. Denique sanctus Dionysius exegit uotis, ut in exsilio uitam poneret; ne regressus confusa institutis seu usu infidelium studia plebis aut cleri inueniret: meruitque hanc gratiam; ut pacem Domini tranquillo affectu secum referret. Itaque ut Eusebius sanctus prior leuauit uexillum confessionis; ita beatus Dionysius in exsilii locis [i 2Kb] priori martyribus titulo uitam exhalauit.

71. Hec igitur patientia in sancto Eusebio monasterii  coaluit usu, et durioris obseruationis consuetudine hausit laborum tolerantiam. Namque hec duo in attentiore christianorum deuotione prestantiora esse quis ambigat, clericorum officia, et monachorum instituta? [a 1Kb] Ista ad commoditatem et moralitatem disciplina, illa ad abstinentiam assuefacta atque patientiam: hec uelut in quodam theatro, illa in secreto: spectatur ista, illa absconditur. Ideo 1040 bonus athleta ait: Spectaculum facti sumus huic mundo et angelis . Dignus sane qui spectaretur ab angelis, cum luctaretur, ut ad Christi brauium perueniret; cum certaret, ut in terris uitam angelorum institueret, in celo nequitiam angelorum refelleret: colluctabatur enim nequitiis spiritalibus. Merito mundus eum spectabat, ut mundus imitaretur.

 72. Hec ergo uita in stadio, illa in spelunca: hec aduersus confusionem seculi, illa aduersus carnis appetentiam: hec subiiciens, illa refugiens corporis uoluptates: hec gratior, illa tutior: hec se ipsam regens, illa semet ipsam cercens: utraque tamen se abnegans, ut fiat Christi; quia perfectis dictum est: Qui uult post me uenire, abneget se ipsum sibi, et tollat crucem suam, et sequatur me . Sequitur ergo Christum, qui potest dicere: uiuo autem iam non ego, uiuit uero in me Christus .

73. Negabat se Paulus, cum sciens quia uincula et tribulationes eum manerent in Hierusalem, uoluntarius se offerret periculis, dicens: Nec facio animam meam cariorem mihi, dummodo consummem cursum  meum, et ministerium uerbi, quod accepi a Domino Iesu . Denique circumstantibus plurimis, plorantibus et obsecrantibus, non reflexit animum: ita fides prompta dura sui censor est!

74. Hec ergo dimicat, illa se remouet: hec illecebras uincit, illa refugit: huic mundus triumphatur, illi exsulat: huic mundus crucifigitur , uel ipsa mundo, illi ignoratur: huic plura tentamenta, et ideo maior uictoria; illi infrequentior lapsus, facilior custodia.

75. Denique ipse Elias, [b 1Kb] ut confirmaretur uerbum oris eius, missus est a Domino, ut se ad torrentem absconderet Chorath . Minabatur Achab, minabatur Iezabel, timuit Elias et exsurrexit, et iterum in uirtute esce intelligibilis quadraginta  diebus ambulauit, et quadraginta noctibus usque ad montem Dei Choreb, et introiuit in speluncam,  et requieuit ibi; et sic postea missus est, ut ungeret reges . Duratus igitur ad patientiam est solitudinum incolatu, et tamquam pastus ad uirtutis adipalem agresti alimento processit fortior.

76. Ioannes quoque in deserto adoleuit, [c 1Kb] et Dominum baptizauit ; et constantiam illic prius exercuit, ut postea regem increparet.

77. Et quia de sancti Elie habitatione deserti nomina locorum non otiosa quasi feriati preteriuimus, quid significent repetendum uidetur. Missus est Elias ad torrentem Chorath, ibi eum corui alebant, mane panem afferebant, 1041 ad uesperam carnes. Non immerito mane panis afferebatur; quia confirmat cor hominis . Quo enim cibo nisi mystico aleretur propheta? Ad uesperam  caro ministrabatur. Intellige que legis, quia [d 1Kb] Chorath intellectus est; Choreb omne cor, uel quasi cor dicitur, Bersabee quoque puteus septimi, aut iuramenti Latina interpretatio est.

78. Primum Elias in Bersabee concessit ad sancte legis mysteria, diuinique iuris sacramenta: postea ad torrentem mittitur, ad illum fluminis impetum, qui letificat ciuitatem Dei . Utrumque aduertis unius auctoris Testamentum: uetus Scriptura quasi puteus profunda atque obscurior, unde cum labore haurias: non plena; quia adhuc qui impleret eam, non uenerat. Denique postea ait: Non ueni Legem soluere, sed implere . Ideo ad fluuium transire sanctus a Domino iubetur ; quoniam qui de nouo Testamento biberit,  non solum flumen est, sed etiam flumina de uentre eius fluent aque uiue , flumina intellectus, [e 1Kb] flumina cogitationis, flumina spiritalia: que tamen perfidie aruerunt tempore, ne sacrilegi biberent, potarent perfidi.

79. Ibi prophetam Domini agnoscebant corui, quem non agnoscebant Iudei. Pascebant corui, quem genus regale illud et nobile persequebatur. Que est Iezabel, que persequebatur , nisi Synagoga, uane fluens, uane abundans Scripturis, quas neque custodit, neque intelligit? Qui corui pascebant, nisi quorum pulli eum inuocant, quorum iumentis dat escam, ut legimus, pullis coruorum inuocantibus eum ? Sciebant illi corui, quem pascerent: qui iuxta intellectum erant, et ad  illum cognitionis sacre fluuium escam uehebant.

80. Pascit prophetam, qui intelligit, qui custodit  que scripta sunt. Dat ei succum fides nostra, dat ei alimentum noster profectus: [a 1Kb] mentes ille nostras sensusque pascitur, in nostro sermo eius intellectu epulatur. Damus ei mane panem, qui in lumine Euangelii positi, conferimus ei nostri firmamenta cordis. His alitur, his uiget, his ieiunantium replet ora, quibus Iudeorum perfidia nullum fidei cibum subministrabat. Ieiunus est illic omnis sermo propheticus, cuius adipem interiorem non uident, exesus et tenuis, qui impinguare eorum fauces non potest.

81. Fortasse ideo deferebant ad uesperam carnes, quasi fortiores cibos, quos infirmi ingenio Corinthii non poterant sumere; et ideo lacte potabantur Apostolico . Esca ergo fortior ad uesperam mundi huius deferebatur, mane panis. Et ideo  quia Dominus hanc ministrari mandauit 1042 alimoniam, bene illud propheticum dici ei hoc loco conuenit: [b 1Kb] Exitu matutino et uespere delectabis; et infra: Parasti cibum illorum; quia ita est preparatio eius .

82. Sed satis de magistro dictum puto, nunc discipulorum uitam persequamur, qui in illam se laudem induerunt, hymnis dies ac noctes personant. Hec nempe angelorum militia est semper esse in Dei laudibus, orationibus conciliare crebris, atque exorare [c 1Kb] Dominum: student lectioni, uel operibus continuis mentem occupant, separati a cetu mulierum, sibi ipsi inuicem tutam prebent custodiam. Qualis hec uita, in qua nichil sit quod timeas, et quod imiteris plurimum adest? Ieiunii labor compensatur  mentis placiditate, leuatur usu, sustentatur otio, aut fallitur negotio: non oneratur mundi sollicitudine, non occupatur alienis molestiis, non urgetur urbanis discursibus.

83. Huic uel seruando, uel edocendo muneri aduertitis qualis adhibendus magister sit, quem reperire possumus, si uestra unanimitas aspiret, si uos donetis inuicem uobis , si quis ab altero [d 1Kb] se lesum putat. Non enim hec sola est forma iustitie, ut non ledas eum, qui te non leserit; sed etiam illa, ut etiam ei remittas, qui te leserit. Ledimur plerumque fraude alterius, dolo proximi: numquid hoc uirtutis putamus, ut dolum dolo ulciscamur, fraudem referamus fraudibus? Etenim si iustitia uirtus est, crimine debet [e 1Kb] uacare, nec improbitatem  improbitate refellere. Que enim uirtus hec a te fieri, quod in altero ipse punias? Contagio ista improbitatis non ultio est: nichil autem interest  cui malefacias, utrum iusto, an iniusto, cum te malefacere non oporteat. Neque distat quomodo malignus sis, utrum [f 1Kb] uindicandi studio, an uoto nocendi; cum malignitas in utroque genere non careat reprehensione. Nam malignum esse ab iniusto nichil distat; ideoque tibi dictum est: Noli malignus esse inter malignantes, neque emulatus fueris facientes iniquitatem ; et supra idem ait: Odio habui congregationem malignantium . Omnes utique complexus est, nullum excepit: malignitatem tenuit, non causam interrogauit.

84. Que autem melior forma quam iustitie diuine? Dicit enim Dei Filius: Diligite inimicos uestros . Et iterum dicit: Orate pro persequentibus et calumniantibus uos. Eousque perfectis  studium adimit ultionis, ut ledentium [g 1Kb] caritatem imperet. Et quoniam in ueteri Scriptura dixerat: Mihi uindictam, et ego retribuam , in Euangelio ait orandum pro iis qui leserint; ne in eos uindicet, qui uindicandum promisit: uult enim ex tua dimittere uoluntate, in quo 1043 ex sua conuenitur promissione. Quod si uindictam requiris, habes quia iniustus amplius suis punitur opinionibus, quam iudiciariis seueritatibus.

85. Et quoniam nemo potest esse sine aliquibus aduersis, id agamus, ne nobis [h 1Kb] nostro uitio aduersa accidant. Nemo enim grauius alieno condemnatur iudicio, quam insipiens suo, qui sibi auctor est malorum. Unde molesta et plena contentionis declinemus negotia, que neque fructum habent, et impedimentum  afferunt. Quamquam id agere debemus, ne nos arbitrii nostri peniteat, aut facti: prudentis est enim prospicere, ne frequenter eum peniteat sui; numquam enim penitere solius est Dei. Quis uero iustitie fructus, nisi mentis tranquillitas? Aut quid est iuste uiuere, nisi cum tranquillitate uiuere? Qualis forma fuerit domini, talis totius domus est status. Quod si domui queruntur ista, quanto magis in Ecclesia, ubi et diues et pauper, seruus et liber, Grecus et Scytha, honoratus et plebeius, omnes in Christo unum sumus ?

86. Nemo presumat, quia diues est, plus sibi deferendum . Ille est diues in Ecclesia, [i 1Kb] qui fide diues est; fideli enim totus mundus diuitiarum est. Quid mirum si mundum fidelis possidet,  qui possidet Christi hereditatem, que pretiosior est mundo? Sanguine pretioso redempti estis . omnibus utique non solis pecuniosis dictum est. Sed  si uultis diuites esse, sequimi dicentem: Sancti in omni conuersatione estote . Non solis diuitibus dicit, sed omnibus; quia sine discrimine personarum iudicat, ut bonus testis eius Apostolus dicit: Et ideo non in remissione, non in fastidio, non in exaltatione cordis: sed in timore, inquit, hoc incolatus uestri tempore conuersamini . Tempus accepistis hac in terra, non perpetuitatem: ipsi tempore utamini, qui sciatis uos migraturos.

87. Nolite in diuitiis confidere; quia omnia illa hic relinquntur, sola uos comitabitur fides. Erit sane etiam iustitia comes, si fides preuia sit. Quid uos palpant diuitie? Non auro uel argento, non possessionibus, non sericis uestibus, de uana uestra conuersatione redempti estis: sed pretioso sanguine Christi  Iesu . Ille ergo diues est, qui fuerit heres Dei, Christi coheres. Noli pauperem contemnere, ille te diuitem fecit. Noli egentem fastidire: Iste pauper clamauit, et Dominus exaudiuit eum . Noli inopem refutare: [a 1Kb] et Christus pauper factus est, cum diues esset: sed propter te pauper factus est; ut te inopia sua diuitem faceret. Noli quasi diues te attollere: sine pecunia misit apostolos suos.

88. Denique primus eorum dixit: Argentum et aurum non habeo . Gloriatur in paupertate, quasi refugiat contaminationem. Argentum, inquit, et aurum [b 1Kb] non habeo: non, aurum et argentum. Nescit ordinem, qui nescit usum. Argentum et aurum non habeo, sed fidem habeo. Satis diues sum 1044  in nomine Iesu, quod super omne nomen est . Argentum non habeo, sed nec requiro; aurum non habeo, sed nec desidero: sed habeo quod uos diuites non habetis, habeo quod pluris esse etiam uos arbitremini, et dono pauperibus; ut in nomine Iesu dicam: Conualescite, manus remisse, et genua dissoluta .

89. Sed si uultis diuites esse, estote pauperes. Tunc eritis per omnia diuites, si fueritis pauperes spiritu: Non census diuitem, sed animus facit .

90. Sunt qui se humiliant in multis diuitiis, et recte, ac prudenter; satis enim diues omnibus nature lex est, cui cito inuenias, quod abundet: cupiditatibus autem omnis diuitiarum abundantia inopia est. Denique nemo pauper nascitur, sed fit. Non ergo  nature paupertas, sed opinionis est; ideoque cito inuenitur diues nature, difficile cupiditati. Etenim quo plus unusquisque acquisierit, plus sitit, et quasi quadam inardescit ebrietate cupiditatum suarum.

91. Quid quasi necessarium queritis cumulum diuitiarum? Nihil tam necessarium, quam cognoscere  quid non sit necessarium. Quid in carnem retorquetis excusationem? [c 1Kb] Non corporis uenter insatiabilem, sed mentis auaritia facit. Numquid caro spem futuri abstulit? Numquid caro spiritalis gratie suauitatem ademit? Numquid caro fidem im pediuit? Numquid caro aliquid tamquam furiosis dominis, uanis opinionibus adiudicauit? Plus amat caro moderatam frugalitatem, qua exuitur onere, induitur salubritate; quia sollicitudinem deponit, assumit tranquillitatem.

92. Sed nec ipse diuitie uituperabiles. Denique redemptio anime uiri, diuitie eius ; quoniam qui pauperi donat redimit animam suam. Est ergo et his materialibus diuitiis uirtuti locus. Quasi gubernatores estis in magno mari. Si quis bene  gubernat suum nauigium, cito transit fretum, ut perueniat ad portum: qui autem nescit regere suum censum, onere suo mergitur. Ideo scriptum est: Possessio diuitum ciuitas firmissima .

93. Que est ista, nisi Hierusalem, que in celo est, in qua regnum est Dei? Bona hec possessio, que fructus perpetuos facit. Bona possessio, que non hic relinquitur, sed illic possidetur. In hac possessione qui fuerit, dicit: Portio mea Dominus . Non dicit: Portio mea ab illis usque ad illos porrecta et diffusa terminos. Non dicit: Portio mea inter illos uicinos, nisi forte inter apostolos, inter prophetas, inter sanctos Domini; hec est enim iusto portio. Non dicit: Portio mea in pratis, non in siluis, non in campis; nisi forte in campis silue, in  quibus inuenitur Ecclesia, de qua scriptum est: Inuenimus eam in campis silue . Non dicit: Portio mea greges equorum: Mendax enim equus ad salutem . Non dicit: Portio mea armenta boum, 1045 asini, oues; nisi forte inter illa se numerat armenta, que agnoscunt possessorem suum: et in illa asina uult consortium habere, que non refugit presepe Christi : et illa ouis sibi portio est, que ad immolandum ducta est, et ille Agnus coram tondente sine uoce, qui non aperuit os suum ; cuius in humilitate iudicium exaltatum est. Bene ait: Coram tondente, quia superflua, non propria in illa deposuit cruce: qui corpus exuit, non diuinitatem amisit.

94. Non quicumque [d 1Kb] ergo dicit: Portio mea Dominus.  Non auarus dicit; quia uenit auaritia, et dicit: Mea portio es, ego te subditum habui, mihi seruisti, mihi te in illo auro uendidisti, mihi te in illa possessione adiudicasti. Non dicit luxuriosus: Portio mea Christus; quia uenit luxuria, et dicit: Mea portio es, ego te in illo mihi mancipaui conuiuio,  illis te cepi epularum retibus, ego te addictum teneo gule tue chirographo. An ignoras quia carius fuit mense tue quam uite pretium? Tuo te iudicio reuinco: nega, si potes, sed negare non potes. Denique nichil ad uitam reseruasti, totum ad mensam expendisti. Non potest dicere adulter: Portio mea Dominus; quia uenit libido, et dicit: Ego sum tibi portio, mihi te in illius adolescentule addixisti amore, in illius nocte meretricis in meas leges, in mea iura migrasti. Non dicit proditor: Portio mea Christus; quia statim [a 1Kb] irruit in eum nequitia mali, et dicit: Fallit te, Domine Iesu, meus est iste.

95. Habemus exemplum , quia cum Iudas panem a Christo accepisset, immisit se in cor  eius diabolus, quasi possessionem suam uindicans, quasi portionis sue ius retinens, quasi dicens: Non est tuus iste, sed meus: meus certe minister, tuus proditor; meus plane iste est. Denique tecum recumbit, et mihi seruit: tecum epulatur, et mecum pascitur: a te panem accepit, a me pecuniam: tecum bibit, et mihi tuum sanguinem uendidit. Quam uera diceret, probauit. Denique Christus recessit ab eo, ipse quoque Iudas reliquit Iesum, secutus diabolum.

96. Quam multos dominos habet, qui unum refugerit! Sed nos non refugiamus. Quis refugiat eum quem sequuntur alligati uinculis, sed uinculis uoluntariis, que soluunt, non alligant, quibus uincti uinculis gloriantur dicentes: Paulus uinctus Iesu Christi, et Timotheus . Gloriosius ab hoc  stringimur, quam aliis absoluimur et relaxamur. Quis igitur fugiat pacem? quis fugiat salutem? quis fugiat misericordiam? quis fugiat redemptionem?

97. uidetis, filii, quales euaserint, qui hec secuti sunt, quomodo operentur defuncti? Quarum uirtutum laudem miramur, earum studeamus adipisci industriam: et quas predicamus 1046 in aliis, eas in nobis taciti recognoscamus. Nihil molliculum, nichil infractum ad laudem peruenit: Regnum celorum cogitur, et cogentes diripiunt illud . Festinantes patres agnum manducabant. Festina est fides, alacris deuotio, spes impigra: contradictiones animi non amat, sed traductionem ab infructuoso otio ad fructum laborum. Quid in crastinum differs? Potes et hodiernum diem lucrari;  cauendum est enim ne et illum non teneas: et hunc amittas. Non exiguum detrimentum est uel hore unius: et una hora totius uite portio est.

98. Sunt iuuenes, qui cito uolunt ad senectutem  peruenire; ne subiaceant diutius seniorum arbitrio: sunt etiam senes, qui uelint, si possint, ad iuuentutem redire. Quorum studium neutrum probo; quia iuuenes fastidiosi presentium, quasi ingrati mutationem uiuendi requirunt, senes dilationem; cum possit et iuuentus senescere moribus, et senectus uirere operibus. Neque enim emendationem morum magis etas affert, quam disciplina. Quanto ergo magis nos oportet spem attollere ad regnum Dei, ubi uite nouitas, ubi gratie erit, non etatis commutatio?

99. Non otio, non somno merces paratur. Nullum opus dormientis est, nullus fructus otii: immo magis dispendium. Otiosus Esau amisit [b 1Kb] primatus benedictionis; quia maluit cibum accipere, quam querere  . Laboriosus Iacob apud utrumque parentem inuenit gratiam.

100. Et tamen cum superior esset Iacob uirtute et gratia, cessit fratris indignationi, qui sibi prelatum fratrem iuniorem dolebat. Ideo scriptum est: Date locum ire ; ne alterius indignatio te quoque in peccatum trahat, dum uis resistere, dum uis uindicari. Potes et ab illo et a te [c 1Kb] remouere culpam, si cedendum putes. Imitare patriarcham, qui de consilio matris longinqua petiit . Et cuius matris? Rebecce utique, hoc est, patientie. Cuius enim nisi patientie hoc consilium esse poterat? [d 1Kb] Amabat mater filium; maluit enim sibi eum exsulare quam Deo. Et ideo quia bona mater, utrique detulit, iuniori tamen filio  benedictionem, quam conseruare poterat, dedit; non enim filium filio, sed impigrum otioso pretulit, fidelem infido. Sed etiam filio ipsi seniori non parum contulit amandando minorem filium, ne parricidium faceret.

101. Itaque quoniam ob pietatem non propter improbitatem exsulabat a parentibus, loquebatur cum Deo, augebatur censu, liberis, gratia. Neque istis elatus est, cum fratri occurreret: sed humiliatus adorauit, non utique illum immitem, illum furibundum, illum degenerem; sed eum quem in fratre considerabat. 1047 Ideoque adorauit septies, [e 1Kb] numero scilicet remissionis; quia non hominem adorabat, sed eum, quem in carne hominis esse uenturum preuidebat spiritu, ut tolleret peccata mundi  . Quod tibi ex Petri responsione aperitur mysterium, dicente eo: Si peccauerit in me frater meus, quoties remittam ei? Usque septies ? uides quoniam peccatorum remissio, typus  est illius magni sabbati, illius quietis perpetue gratie; et ideo contemplatione donatur.

102. Sed quid sibi uult quod et uxores, et filios, et omnes disposuit suos, et precepit ut et ipsi adorarent super terram ? Non utique ut elementum, quod plerumque repletur sanguine, in quo officina est scelerum, aut uastis plerumque horret cautibus, aut preruptis rupibus, aut sterili et ieiuno solo: sed ut carnem presidio nobis futuram. Et fortasse hoc illud est mysterium, quod te docuit Dominus dicens: Non solum septies, sed etiam septuagies septies .

103. Et uos igitur donate iniurias uestras, ut sitis filii Iacob . Nolite exasperari sicut Esau. Imitamini sanctum Dauid, qui tamquam bonus  magister reliquit nobis quod imitaremur, dicens: Pro eo ut diligerent me, detrahebant mihi: ego autem orabam ; et cum malediceretur, orabat. Bonum scutum oratio, qua contumelia excluditur, maledictum repellitur, et in ipsos qui maledixerint, frequenter retorquetur; ut suo telo uulnerentur: Maledicent, inquit, et tu benedices . Ambienda hominum maledictio, que acquirit Dominicam benedictionem.

104. Quod superest, karissimi, considerate quia iehsu extra portam passus est , et uos egredimini de hac terrena ciuitate; quia ciuitas uestra superior est Hierusalem. Ibi conuersamini, ut dicatis: Nostra autem conuersatio in celis est . Ideo iehsu exiuit de ciuitate, [a 1Kb] ut  uos exeuntes de hoc mundo, supra mundum sitis. Moyses solus qui Deum uidebat, extra castra habebat tabernaculum, quando loquebatur cum Deo : et hostiarum, que pro peccato fiebant, sanguis quidem altaribus inferebatur , corpora autem extra castra, comburebantur; quia nemo intra mundi huius uitia positus peccatum deponit, nec sanguis eius acceptus est Deo, nisi de corporis huius exeat inquinamento.

105. Hospitalitatem diligite, per quam sanctus Abraham [b 1Kb] inuenit gratiam , Christum hospitio suscepit, filium Sara meruit effeta iam senectute: Lot quoque Sodomitani excidii euasit ignem . Et tu potes suscipere angelos, si aduenientibus hospitium tuum offeras.  Quid de Rahab dicam, que hoc munere inuenit salutem ?

106. Compatimini iis qui alligati tenentur uinculis, tamquam simul alligati. Consolamini in luctu positos: Melius est enim ire in domum luctus, quam in domum gaudii . Illic officii meritum boni, hic uitium lapsus refertur. Postremo illinc mercedem sperans, hic recepisti. Sentite 1048 de laborantibus tamquam simul laborantes.

 107. Mulier uiro deferat, non seruiat. regendam se prebeat, non cercendam. Indigna est coniugio, que digna est iurgio. uir quoque uxorem tamquam gubernator dirigat, tamquam consortem uite honoret, participet ut coheredem gratie.

108. Matres, ablactate filios, diligite eos: sed orate pro iis ut longeui super terram sint, non in terra, sed super terram; nichil enim longeuum in hac terra; et quod est diu, breue est et magis lubricum. Monete eos ut magis crucem Domini tollant, quam hanc uitam diligant.

109. [c 1Kb] Maria mater Domini ante crucem filii stabat: nullus me hoc docuit, nisi sanctus Ioannes euangelista . Mundum alii concussum in passione Domini conscripserunt, celum tenebris  obductum , refugisse solem, in paradisum latronem, sed post piam confessionem receptum . Ioannes docuit quod alii non docuerunt, quemadmodum in cruce positus matrem appellauerit, pluris putans quod uictor suppliciorum pietatis officia matri exhibebat, quam quod regnum celeste donabat. Nam si religiosum est, quod latroni donatur uenia; multo uberioris pietatis est, quod a filio mater tanto affectu honoratur: Ecce, inquit, filius tuus . . . . Ecce mater tua . Testabatur de cruce Christus, et inter matrem atque discipulum diuidebat pietatis officia. Condebat Dominus non solum publicum, sed etiam domesticum testamentum, et hoc eius testamentum signabat Ioannes, dignus tanto testatore testis. Bonum  testamentum non pecunie, sed uite eterne: quod non attramento scriptum est, sed Spiritu Dei uiui, qui ait: Lingua mea calamus scribe uelociter scribentis .

110. Sed nec Maria minor, quam matrem Christi decebat. Fugientibus apostolis, ante crucem stabat, et piis spectabat oculis filii uulnera; quia exspectabat non pignoris mortem, sed mundi salutem. Aut fortasse quia cognouerat per filii mortem mundi redemptionem aula regalis, etiam sua morte putabat se aliquid publico addituram muneri. Sed iehsu non egebat adiutore ad redemptionem omnium, qui omnes sine adiutore seruauit. Unde et dicit: Factus sum sicut homo sine adiutorio inter mortuos liber . Suscepit quidem affectum parentis,  sed non quesiuit alterius auxilium.

111. Hanc imitamini, matres sancte, que in unico filio dilectissimo tantum materne uirtutis exemplum edidit; neque enim uos dulciores liberos habetis, [d 1Kb] neque illud uirgo querebat solatium, quod alium posset generare filium.

112. Domini seruis imperate non quasi conditione subditis, sed ita ut nature eiusdem cuius uos estis, [e 1Kb] consortes eos esse memineritis . Serui  quoque dominis seruite cum uoluntate; etenim unusquisque quod natus est, patienter 1049 debet suscipere: nec solum bonis, sed etiam asperis obedite dominis. Nam que est uestre seruitutis gratia, si bonis seruiatis sedulo? Sed si etiam asperos promereamini; nam liberi quoque nullam habent mercedem, si peccantes puniantur a iudicibus: sed illa merces est, si etiam non peccantes. Et uos ergo contemplatione Domini Iesu etiamsi difficilibus seruiatis dominis cum patientia, mercedem habebitis. Siquidem ipse Dominus iustus ab iniustis passus est, et patientia mirabili peccata nostra sue affixit  cruci: ut qui illum imitatus fuerit, 1050 peccata sua sanguine suo diluat.

113. Ad summam, conuertimini omnes ad Dominum Iesum. Sit in uobis uite huius delectatio in bona conscientia, patientia mortis cum spe immortalitatis, confirmatio resurrectionis cum Christi gratia, ueritas cum simplicitate, fides cum confidentia, abstinentia cum sanctitate, industria cum sobrietate, conuersatio cum modestia, eruditio sine uanitate, sobrietas doctrine, fidelitas sine heresis temulentia. [a 3Kb] Gratia Domini Iesu Christi cum omnibus uobis. Amen.





SECUNDA CLASSIS. 



1049 EPISTOLA LXIu.

 IRENAEOroganti cur manna quod olim pluit Isrelitis, Christianis non pluat; respondet manna Dominici corporis typum fuisse, ac proinde ubi hoc presens datum est, illud euanuisse. Addit insuper in eodem exstitisse figuram sapientie, que uerus animarum cibus est, et cuius subtilitas ex uariis Scripture locis commendatur.


AMBROSIUS IRENAEO salutem.

1. Queris a me cur Dominus Deus manna pluerit populo patrum, et nunc non pluat. Si cognoscis, pluit, et quotidie pluit de celo manna seruientibus sibi. Et corporeum quidem illud  manna hodie plerisque in locis inuenitur, sed nunc non est tanti res miraculi; quia  uenit quod perfectum est. Perfectum autem panis de celo, corpus ex uirgine, de quo satis Euangelium te docet. Quanto prestantiora hec superioribus? [a 1Kb] Illud enim manna, hoc est, panem illum qui manducauerunt, mortui sunt: hunc autem panem qui manducauerit, uiuet in eternum .

2. Sed est spiritale manna, hoc est, pluuia spiritalis sapientie, que ingeniosis et querentibus de celo infunditur, et irrorat mentes piorum, et obdulcat fauces eorum. Qui igitur intellexerit infusionem diuine sapientie, delectatur, nec alium cibum requirit, nec in solo pane uiuit, sed in omni uerbo Dei . [b 1Kb] Qui curiosior fuerit, querit quid sit istud quod melle dulcius sit. Respondet illi minister Dei: Hic est panis, quem [c 1Kb] dedit tibi Deus  manducare . Quid sit iste panis, audi: Sermo, inquit, quem ordinauit Deus. Hec ergo  ordinatio Dei, hec alimonia alit animam sapientis, et illuminat atque obdulcat, resplendens ueritatis corusco, et mulcens tamquam fauo quodam, ita diuersarum uirtutum suauitate et sermone sapientie: Faui enim mellis sermones sunt boni, sicut scriptum est in Prouerbiis .

3. [d 1Kb] Cur autem minutum sit, causam accipe; 1050 quia et granum sinapis minutum est, quod comparatur regno celorum : et fides que sicut granum est sinapis, potest montes tollere, et iactare in mare . Et fermento simile est regnum celorum, quod abscondit mulier in farine mensuris tribus, donec fermentetur totum . Et Moyses caput uituli aurei comminuit sicut puluerem, et misit in aquam, et dedit populo bibere  ; incrassatum enim erat eor eorum perfidie immanitate, [e 1Kb] ut emolliretur, et fidei sumeret subtilitatem. Denique illa mulier, que bene emoluerit, assumetur; ea autem que male emoluerit, derelinquetur.

4. Emole ergo et tu fidem tuam, ut sis sicut illa anima que Christi in se caritatem excitat, quam mirantur ascendentem uirtutes celorum; quod sine offensione ascendat, et ex hoc mundo ascendat cum letitia et iucunditate: sicut uitis propago, et sicut fumus se ad superna subrigat, flagrans odorem resurrectionis pie, et suauitatem fidei, sicut habes scriptum: Que est hec, que ascendit a deserto, sicut uitis propago [f 1Kb] fumo incensa, odorificata myrrha et thure ab omnibus pulueribus unguenti .

 5. Pulchre subtilitatem eius expressit pulueris comparatione et unguenti commemoratione; [g 1Kb] quia  in Exodo subtile legimus , et ex multis compositum thymiama illud esse incensum propheticum, quod est sanctorum oratio; ut dirigatur in conspectu Domini, sicut et Dauid dicit: Dirigatur oratio mea, sicut incensum in conspectu tuo . Denique Grecus dixit. Et in Apocalypsi Ioannis legimus quia stetit angelus ante altare, habens thuribulum aureum, et data sunt ei thymiamata multa de orationibus sanctorum omnium. Et ascendit, inquit, fumus thymiamatum orationum sanctorum de manu angeli in conspectu Dei .

6. Et umbilicus anime ac uenter subtilis est illius, que ascendit ad Christum; ideoque laudatur uoce sponsi dicentis: Umbilicus tuus 1051 crater tornatilis,  non deficiens mixto, uenter tuus aceruus [a 1Kb] tritici minuti inter lilia . Est enim in omni doctrina tornatus, et potus spiritalis non deficiens plenitudine, et celestium secretorum cognitione. uenter quoque anime mysticus, sicut umbilicus, quo uentre non solum fortem cibum sumit, quo corda firmantur; sed etiam suauem ac florulentum, quo delectantur. Et fortasse hoc docuit Moyses multis orationibus, et piis illud mitigandum sacrilegium.

7. In libro quoque Regnorum cum se Dominus sancto reuelaret Elie, uox aure tenuis precessit, et statim se ei Dominus reuelauit ; ut cognoscamus ea, que corporea sunt, crassa esse et pinguia: ea que spiritalia, mollia et subtilia, ut non  possint comprehendi oculis. Denique et spiritus sapientie subtilis et mobilis legitur in libro Sapientie , quia est in illa spiritus intelligentie, sanctus, unicus, multiplex, subtilis, et mobilis: qui sermones suos molat prius, ne quid offendat uel in sensu, uel in alloquio. Denique Babyloni illi, cum [b 1Kb] destruetur, dicetur? Et uox mole non audietur in te amplius .

8. Hoc igitur manna subtile erat, et ad diem colligebatur,  in diem alterum non seruabatur; eo quod inuenta sapientie in tempore sint gratiora, nec tam miranda que spatio temporis reperiuntur, quam illa que presentis funduntur ingenii uiuacitate: siue quia futura reuelantur mysteria, eo quod seruatum manna usque ad solis exortum, esui iam esse non posset, id est, usque ad Christi aduentum habere gratiam: oriente autem iustitie Sole, et splendidioribus Christi corporis et sanguinis sacramentis refulgentibus, cessarent inferiora, perfecta illa sumenda populo forent. uale, et nos dilige, quia nos quoque te diligimus.



EPISTOLA LXu.

SIMPLICIANUM cur hostiarum sanguis partim super altare, partim in crateras infunderetur, scire cupientem Ambrosius honorifice allocutus, per cruoris partem  qua perfundebatur altare mysteriorum cognitionem: per eam uero, que in crateras immittebatur, morum scientiam significari docet. Subdit insuper aduentum Christi, qui utraque disciplina nos erudiuit, quique proprio sanguine omnes redemit, in eodem sacrificio figuratum.


AMBROSIUS SIMPLICIANO salutem.

1. Motum te, cum legeres, significasti mihi, quid sibi uelit, quod Moyses 1052 post oblatum sacrificium, et immolatas Domino salutares hostias, dimidiam partem sanguinis in crateras miserit, dimidiam autem ad altare effuderit . [c 3Kb] Sed quid est, quod ipse dubites, et a nobis requiras; cum fidei et acquirende cognitionis diuine gratia totum orbem peragraueris, et quotidiane lectioni nocturnis  ac diurnis uicibus omne uite huius tempus deputaueris, acri presertim ingenio etiam intelligibilia complectens, ut pote qui etiam philosophie libros, quam a uero sint deuii demonstrare soleas et plerosque tam inanes esse, ut prius scribentium in suis scriptis sermo, quam uita eorum defecerit.

2. Tamen quia collatio sermonis, ut pecunie, magno est usui, atque ea maximus in commune emolumentum negotiationis profectus paratur, quam mirabilis  sit ista sanguinis diuisio, reticere non queo. Pars enim eius moralem sapientie disciplinam uidetur significare, pars mysticam. Illa que in crateras mittitur, moralis est: hec que ad altare effunditur, mystica; eo quod diuino munere et aspiratione quadam humanis infundatur mentibus, ut conuenientia et fidei plena de Deo sentiant.

3. Denique qui locuti sunt de eius maiestate, et de celestibus, uel apostoli, uel sancti prophete, nonnisi ex reuelatione demonstrata sibi loqui ausi sunt. Unde Paulus et raptum se in paradisum, et audisse se uerba, que non licet homini loqui, in epistola sua testificatus est : Stephanus quoque uidit celos apertos, et Iesum ad dexteram Dei stantem : [a 3Kb] et Dauid propheta uidit sedentem  . Nam de Moyse quid loquar, de quo dicit Scriptura, quod non surrexit amplius propheta in Isrel, sicut Moyses, qui sciuit Dominum facie ad faciem, in omnibus signis et prodigiis, que fecit in terra Aegypti .

4. [b 1Kb] Mystica ergo Deo libatur, qui splendore diuine sapientie, cuius pater et genitor est, inflammat anime uigorem ac mentem illuminat. Sapientia autem Dei Christus, in cuius pectore recumbebat Ioannes , ut de principali illo secretoque sapientie hausisse diuina proderetur mysteria. Denique ipse conscius muneris hoc scripsit, qui sibi, quod acceperat, uindicare, et suo assignare ingenio reformidabat. Sed et ipse Dominus dicebat apostolis, os suum aperiens: Accipite Spiritum sanctum ;  quo declarauit 1053 se esse, qui Moysi dixerat: Ego aperiam os tuum, et instruam te quid debeas loqui . Ergo hec sapientia diuina, inenarrabilis, impermixta atque incorrupta sanctorum animis sui infundit gratiam, et cognitionem reuelat, ut speculentur eius gloriam.

5. Illa autem moralis sapientie disciplina est, que mittitur in crateras, et ex illis percipitur atque hauritur. Crateres igitur sensuum receptacula. Crateres oculi sunt duo, aures sunt, nares sunt, os quoque, et alie partes conuenientes muneri; oculi enim uisum recipiunt et ministrant, auditum aures, odorem nares, ora gustatum, et cetera. In istos crateres uerbum illud, in quo est principatus sacerdotii uel prophetie, effundit sanguinis sui partes, ut uiuificet atque  animet irrationabiles portiones, et faciat rationabiles.

6. Denique ubi Legis precepta enumerauit atque annuntiauit populo, theoriam postea intelligibilis illius arce testimonii, uel candelabri, [c 1Kb] uel thymiamaterii locuturus, immolauit hostias et libauit, sanguinis partem affundens altaribus sacris, partem autem infundens crateribus .

 7. Fit ergo diuisio mystice illius, hoc est, diuine moralisque sapientie. enim diuisor est animarum atque uirtutum: autem uerbum Dei ualidum et acutum, quod pertransit ac penetrat usque ad diuisionem anime, uirtutes quoque distinguit et diuidit ; cuius minister Moyses diuisione sanguinis uirtutum genera distinxit.

8. Et quia nichil pre ceteris in Lege, nisi Christi aduentus annuntiatur, atque eius prefiguratur passio; uide ne ista sit hostia salutaris, quam uerbum Deus in semetipso obtulit, atque in suo immolauit corpore: quod primo moralem in Euangelio, sed etiam in Lege docuit disciplinam, et in sua patientia atque in ipso actu et opere monstrauit, tamquam in crateras, ita in mores nostros sensusque transfundens uelut substantiam  quamdam et uitalia ipsa sapientie, quibus mentes hominum uiuificauit ad uirtutis seminarium, et instituta pietatis: deinde accedens ad altare, effudit hostie sue sanguinem.

9. Itaque siue ita hec accipias, pius, ut arbitror, sensus est: siue secundum Salomonem uelis, concurrit eque, ut quia sanguinem misit in crateras Moyses propheta, cognoscas ipsum esse sanguinem, de quo scriptum est quia sapientia miscuit in cratere uinum suum , dicens ut relinquerent insipientiam, et quererent sapientiam. Hauritur ergo de cratere sapientia, hauritur disciplina, hauritur intellectus, hauritur correctio, hauritur uite emendatio, hauritur morum et consiliorum temperatio, pietatis gratia, uirtutis incrementum, fons ubertatis.

 10. Quod uero ad altare effundit sanguinem, [d 1Kb] ut intelligas licet ablutionem mundi, remissionem 1054 omnium peccatorum. Etenim sanguinem illum ad altare quasi hostiam effundit ad multorum exhaurienda peccata. Agnus enim hostia est, sed agnus non irrationabilis nature, sed diuine potentie, de quo dictum est: Ecce agnus Dei, ecce qui tollit peccata mundi . Non solum enim mundauit sanguine delicta uniuersorum, sed etiam diuina potestate donauit. An non tibi uidetur effudisse sanguinem suum, de cuius latere supra ipsum passionis altare aqua cucurrit et sanguis ? uale, et nos parentis affectu dilige, ut facis.



EPISTOLA LXuI.

 Premissa laude epistolarum, maxime que de re utili instituuntur, docet per id quod Aaron mulierum inaures in uituli caput conflauerit, significari ereptum serpentinis flatibus fidei signaculum, ac premonstratam Iudeorum idololatriam: per id uero quod fractis tabulis Moyses uitulum comminuit, indicari delendam superbiam ac perfidiam: per illud tandem quod in proximum iussit seuire, nos admoneri, ut consanguineos  posthabeamus religioni, et quidquid Deo in nobis resistit, precidamus.


AMBROSIUS ROMULO.

1. Epistolarum genus propterea repertum, ut quidam nobis cum absentibus sermo sit, in dubium non uenit: sed fit hoc usu exemploque pulchrius, si inter parentem ac filios crebra et iucunda [a 1Kb] alloquia cedantur; ut uere inter disiunctos corpore quedam imago referatur presentie: his enim adolescit officiis amor, [b 1Kb] sicut tuis ad me, aut meis ad te augetur litteris. Sed hoc multo locupletius proximis tue dilectionis experiri cepi affatibus, quibus me consulendum putasti, quid sibi uellet quod Aaron aurum detraxerit populo poscenti sibi fieri deos, et quod eo auro figuratum sit uituli caput, uel quod Moyses  tam dure indignatus sit, ut iuberet proximum quemque insurgere gladiis in necem proximi sui . Magnum est enim nullum pati absentibus damnum irrepere, non solum suauitatis, sed etiam collationis et liberalis scientie. Quid igitur de eo sentiam, quoniam exposcis, conferendi magis quam exponendi studio loquar.

2. Cum Moyses in monte Sina legem acciperet, populus erat cum Aaron sacerdote; et quamuis frequenter ad culpam lubricus, tamen quamdiu lex dabatur, sacrilegio errasse non proditur. uerum ubi diuinum conticuit oraculum, peccatum irrepsit, ut peterent sibi fieri deos. [c 1Kb] Coactus Aaron petiit annulos eorum, et inaures mulierum: que tradita in ignem misit, et conflatum est uituli caput.

 3. Neque excusare tantum sacerdotem possumus, neque condemnare audemus. Non imprudens tamen, qui annulos Iudeis et inaures abstulit; etenim qui sacrilegium moliebantur, nec fidei signaculum habere poterant, nec ornamenta aurium. Denique et patriarcha Iacob 1055 abscondit inaures cum simulacris gentium, quando in Sichimis abscondit ; ut nullus audiret superstitiones gentilium. Pulchre autem dixit: Deponite annulos et inaures aureas, [d 1Kb] que sunt inaures mulierum uestrarum ; non quo uirorum inaures relinqueret,  sed quod uiros non habere manifestaret. Congrue quoque inaures auferuntur mulieribus, ne iterum Eua uocem serpentis audiret.

4. Et ideo quia sacrilegium audierant, conflatis earum inauribus, conflata est imago sacrilegii; qui enim male audit, conflare sacrilegium solet. Cur autem caput uituli exierit, sequentia docent: quia significabatur futurum quod Hieroboam posteriore tempore hoc genus sacrilegii induceret; ut populus Hebreorum adoraret [e 1Kb] uitulas aureas : siue quod omnis perfidia similis immanitatis atque insipientie bestialis sit.

5. Cuius rei indignitate percitus fregit tabulas Moyses, et comminuit uituli caput, atque in puluerem redegit; ut omnia impietatis aboleret uestigia.  [f 1Kb] Fracte sunt enim prime tabule; ut repararentur secunde, quibus per Euangelii predicationem perfidia comminuta euanuit. Sic Moyses [g 6Kb] typhum illum dissipauit Aegyptium, et altitudinem extollentem se compressit eterne legis auctoritate. Unde et Dauid ait: Et confringet Dominus cedros Libani, et comminuet eas tamquam uitulum Libani .

6. Itaque absorbuit populus omnem perfidiam ac superbiam, ne eum absorberet impietas et arrogantia. Melius est enim, ut unusquisque preualeat carni et uitiis eius, ne dicatur de eo quia deuorauit eum mors preualens , sed dicatur magis: Deuorata est mors in uictoria. Ubi est, mors, uictoria tua? Ubi est, mors, aculeus tuus ? Et de Domino dictum: De torrente in uia bibet ; quia acetum accepit, ut absorberet uniuersorum tentationes.

7. Quod autem occidi fecit a proximis proximos, filios a parentibus, a fratribus fratres, preceptum euidens, quia preferenda est religio necessitudini, pietas propinquitati: ea est enim uera pietas, que preponit diuina humanis, perpetua temporalibus. Unde et ipse Moyses [h 1Kb] ad filios Leui dixit: Qui paratus est a Domino, ueniat ad me. Et dixit illis: Hec dixit Dominus Deus Isrel: imponite unusquisque gladium suum in femore suo, et pertransite ;  ut contemplatione atque amore reuerentie diuine perimeretur omnis affectus necessitudinis. Et 1056 occisa quidem scribuntur tria millia hominum, nec numeri inuidia mouemur; quia melius est paucorum supplicio uniuersos exui, quam in omnes uindicari. Neque uero aliquid durum uidetur pro uindicta iniurie celestis.

8. Denique sanctiora ceteris ad hoc munus eliguntur ministeria leuitarum, quorum portio Deus: nesciunt enim suis parcere, qui nichil suum norunt; quoniam sanctis omnia Deus est. Est etiam ille leuita uerus ultor et uindex, qui carnem interimit, ut seruet spiritum; qualis erat ille qui ait: Castigo corpus meum, et seruituti redigo . Quid autem tam proximum, quam caro anime? Quid tam  proximum, quam sunt passiones corporis? Eas in se leuita bonus interimit spiritali gladio, qui est uerbum Dei bis acutum et ualidum .

9. Est et gladius spiritus, qui pertransit animam, sicut ad Mariam dictum est: Tuam ipsius animam pertransibit gladius, ut reuelentur multorum cordium cogitationes . Nonne caro anime fraterno quodam copulatur consortio? Nonne etiam menti nostre affinis et propinquus sermo est? Cum igitur comprimimus sermonem, ne multiloquio peccatum incidamus, ius germanitatis abrumpimus, et fraterne uinculum propinquitatis dissoluimus; irrationabile quoque suum anima tamquam cognatum rationabili uigore dissociat.

10. Sic ergo Moyses docuit populum insurgere in  proximos suos, per quos [a 1Kb] fides reuocaretur, et uirtus impediretur; ut desecaretur in nobis quidquid a uirtute deuium foret, confusum erroribus, uitiis innexum. Hac institutione populi meruit, ut non solum deliniret indignationem diuinam, atque offensam auerteret, uerum etiam conciliaret gratiam.

11. Pro captu itaque nostro quid sentiremus, quoniam consuluisti, expressimus. Ipse si quid melius habes, [b 1Kb] nobiscum participato; ut ex te et ex nobis discamus quid potius eligendum et sequendum sit. uale, et ut filius nos dilige; quoniam et nos te diligimus.



1057 EPISTOLA LXuII.

Ubi ostensum est, quod Aaron filios excusanti Moyses  acquieuerit, innui sententiam cuiusque circa proprium munus antecellere, idem locus consideratur. Inde colligitur raram esse ueram penitentiam; ei enim  officere naturam ac uerecundiam, necnon affectuum uelocitatem: ad hec eam agi non posse, nisi ex stincte sint cupiditates, et uigeat amor iustitie; propterea cassam fuisse Iude resipiscentiam; nullam enim Deo acceptam, nisi sinceram; que res sub figura trium hircorum designabatur.


AMBROSIUS SIMPLICIANO salutem.

1. Quantus sit unusquisque in suo munere, exemplo debet esse lectio, que iure te mouit, quod Moyses ille, quo nemo presentius Deum uidit , neque surrexit amplius in Isrel propheta, qui Deum facie ad faciem, [c 1Kb] sicut Moyses uideret : ille qui quadraginta diebus et noctibus iugiter cum Domino fuit, cum Legem acciperet in monte : ille, inquam, cui Deus dabat,  quos loqueretur, sermones , inuenitur magis Aaron fratris consilium quam suum probasse. Fuit ergo quisquam hominum Moyse prudentior [d 1Kb] et instructior? Atqui ipsum Aaron postea cum Maria circa Aethiopisse personam legimus errasse.

2. Sed hoc ipsum diligenter discute, ubi Moyses scientia preponderet, ubi Aaron consilio . Moyses magnus propheta, qui de Christo dixit: Sicut me ipsum audietis . Et de quo ipse Dominus ait: Si Moysen et prophetas non audiunt, nec si quis ex mortuis ad illos abierit, credent . Ergo in causa prophetie prefertur Moyses sicut propheta: ubi autem causa, et munus, et officium sacerdotii est, prefertur Aaron sicut sacerdos.  Tractemus ergo ipsum locum.

3. Immolatus erat hircus pro peccato, et oblatus in holocaustum. Quesiuit eum postea Moyses, et combustus fuerat: Et iratus est Moyses ad filios Aaron Eleazar et Ithamar, qui superfuerant, dicens: Quare non manducastis, [e 1Kb] quod pro peccato immolatum est in loco sancto? Quoniam quidem [f 1Kb] sancta sanctorum sunt, hoc uobis dedi manducare; ut auferatis peccatum Synagoge: et intus manducandum esse, sicut mihi preceptum est, ait. Cum ergo iratum eum uidisset Aaron, placide respondit ei: Si hodie obtulerint pro peccato suo holocausta sua contra Dominum, et acciderint mihi talia; manducabo quod pro peccato obtulerunt hodie? Numquid placebit Domino? Et audiuit Moyses, et placuit illi . Quid ista significent,  consideremus.

4. [g 70Kb] Nihil peccare solius est Dei: emendare sapientis est, et corrigere erratum, et penitentiam gerere  peccati. Id tamen est difficile in hac uita hominum. Quid enim tam rarum, quam ut inuenias uirum qui seipsum coarguat, et factum condemnet suum? Rara itaque confessio de peccato, rara penitentia, rara in hominibus uerbi eius assertio. Repugnat enim natura, repugnat uerecundia: natura, quia omnes 1058 sub peccato; et qui carnem gerit, culpe obnoxius est. Ergo repugnat natura carnis et illecebra seculi innocentie integritatique. Repugnat etiam uerecundia; quia erubescit unusquisque propriam culpam fateri, dum presentia magis, quam futura cogitat.

5. Studebat autem Moyses peccati uacuam reperire animam, ut exuuias erroris deponeret, et nuda culpe sine ullo sui pudore discederet: sed non inuenit, quia cito impetus irrationabilis preuenit, et flamma quedam celerrimi motus animam depascitur,  atque exurit eius innocentiam; preponderant enim futuris presentia, et uiolenta moderatis, et plura potioribus, et iucunda seriis, et asperis mollia, et tristibus leta, et illecebrosa rigidioribus, et prepropera tardioribus. uelox enim est iniquitas, que ad nocendum occasiones suggerit; quia ueloces pedes eius ad effundendum sanguinem : lenta autem uirtus omnis et diuturna cunctatrix, ante iudicat, et adorienda inspicit. Ita mens boni speculatrix consiliorum suorum est, priusque examinat quid decorum atque honestum: iniquitas uero [a 1Kb] opere cogitationi anteuertit. Pigra igitur et uerecunda est penitentia; quia premitur, et reuocatur presentium pudore; solis enim intendit futuris, quorum spes sera, tardior fructus, et ideo petitio ipsa tardior.

 6. Inter hec spei et uirtutis molimina precurrit impudentia, et specie presentium penitentia excluditur, et tamquam exuritur affectus eius, et huiusmodi [b 1Kb] aboletur intuitus. Querit eam Lex, et non inuenit; ambusta est enim feruore et fumo iniquitatis, et indignatio quedam legis mouetur. Dicit Moyses deuorandam fuisse penitentiam in sanctis sanctorum, sacerdotes quasi segniores increpat. Respondit Aaron prouidum debere esse iudicium sacerdotale, nec facile malesane conscientie committendum id muneris; ne fiat error priore deterior. uase enim fetido uel oleum uel uinum facile corrumpitur ac deterioratur.

7. Quomodo autem poterat, ubi ignis alienus erat, peccatum exuri; et hoc sub conspectu Domini, cui et occulta sunt cognita? Numquid potest placere Domino,  si quis cum adhuc uersetur in iniquitatibus, et iniustitiam corde inclusam teneat, dicat se agere penitentiam? Simile est ac si quis eger se sanum simulet, magis egrotabit: quia nichil ei prodesse potest simulatio sanitatis; cum uerbo adumbretur, non ullo fulciatur uirtutis subsidio.

8. Ignis itaque alienus est libido, ignis alienus est omne iniuste incendium cupiditatis, ignis alienus  est omnis ardor auaritie. Hoc igni nemo mundatur, sed exuritur. Nam ubi iste ignis alienus est, si quis in conspectu se offerat Domini, ignis eum celestis absumit, sicut Abiud et Nadab, quos exussit ignis celestis pariter cum iis que pro peccato sacris fuerant oblata altaribus. Qui ergo uult mundare peccatum suum, 1059 ignem a se remoueat alienum. Illi soli igni se offerat, [c 1Kb] qui eulpam, non hominem exurit.

9. Qui sit iste ignis, audi dicentem quia iehsu baptizat in Spiritu sancto et igni . Hic est ignis, qui siccauit hemorrhoisse per duodecim annos sanguinem profluentem . Hic est, qui peccatum Zachei abstulit dicentis quod dimidium bonorum suorum daret pauperibus, et si cui quidquam abstulit, redderet quadruplum . Hic est ignis, qui abstersit culpam latronis; ignis  enim consumens est, qui dixit ei: Hodie mecum eris in paradiso . Illos itaque sanauit, in quibus simplicem et puram reperit confessionem, nichil malignum, nichil fraudulentum.

10. Denique Iudas ad remedium peruenire non potuit, cum diceret: Peccaui quod tradiderim sanguinem iustum ; quia alienum ignem uoluebat in pectore suo, qui eum inflammauit ad laqueum. Indignus enim remedio fuit, quia non in intimo mentis conuersus ingemuit, nec sedulo gessit penitentiam; tante enim pietatis est Dominus iehsu, ut et ipsi donaret ueniam, si Christi exspectasset misericordiam.

11. [d 1Kb] Hanc ergo culpam sacerdotes non auferunt, neque peccatum eius, qui in dolo se offert, et adhuc  in studio delinquendi est. Non enim possunt epulari in eo, quod plenum fraudis, et serpentis interius cicatricis est; cibus enim sacerdotis est in peccatorum remissione. Unde ait princeps sacerdotum Christus: Meus cibus est, ut faciam [e 1Kb] uoluntatem Patris mei, qui in celis est . Que est uoluntas Dei, nisi ea: Cum conuersus ingemueris, tunc saluus eris ? In illo ergo subdolo cibus nullus est. Denique nec ipse epulandi suauitatem capere potest, in quo non sincera et pura conscientia est; amaritudo enim fraudis epulandi suauitatem obducit: nec permittit mala conscientia, ut reficiat et pascat obnoxium animum penitentia.

12. Ideo ergo talis affectus, talis petitio, talis penitentia non est usui aut uoluptati sacerdotibus. Meritoque  hircus ille, qui pro peccato oblatus est in holocaustum, quia non fuit sincera hostia, exustus est ; quia in eius sacrificio ignis alienus repertus est. Non est itaque complacitum et acceptum sacrificium Deo; non est enim acceptum, nisi quod fuerit in diuitiis sinceritatis et ueritatis probatum.

13. Ideo et alibi legis duos hircos, unum in quo sors Domini, alterum transmissionis; illum in quo sors  Domini offerri atque immolari pro peccato: illum uero in quo sors transmissionis, dimitti in desertum; ut accipiat populi iniquitates, uel alicuius peccatoris . Sicut enim duo sunt in agro, et unus eorum assumetur, et alius derelinquetur ; ita sunt duo hirci, unus qui ad sacrificium est utilis, alius qui in desertum dimittitur. Hic nulli usui, neque edendus, neque 1060 epulandus est sacerdotum filiis. Sicut enim ex iis, que alimentorum sunt, quod bonum est, editur: quod inutile aut malum, proiicitur; ita et bona opera epulatoria dicimus, [a 1Kb] quia sunt esui.

14. Non placebit ergo Domino, si manducet sacerdos sacrificium, in quod [b 1Kb] fraus sit oblationis, non sedule confessionis sinceritas. Et ideo hircus iste in  desertum dimittendus est, ubi errauerunt patres nostri, errauerunt in eo, et non potuerunt [c 1Kb] ad resurrectionis terram peruenire, sed interiit a terra memoria eorum. Denique que sint epulatoria opera, audi: Et erunt sabbata terre uobis esce . Epulatoria enim et refectoria requies in Deo, que facit animi tranquillitatem. Unde et nos etiam in sermone requiescamus. uale, et nos, ut diligis, dilige; quia nos te diligimus.



EPISTOLA LXuIII.

Quidnam Deus Iudeis interminatus fuerit, dicens:

Ponam celum ereum, et terram ferream.


AMBROSIUS ROMULO.

1. Cum sis in agro, miror qua ratione de me querendum putaueris, cur dixerit Deus: [d 1Kb] Ponam celum  ereum, et terram ferream . Nam species ipsa agri, et presens fertilitas docere nos potest quanta clementia sit eris, et celi indulgentia, quando dignatur Deus ubertatem dare: quando autem sterilitas, quemadmodum clausa omnia, spissus er, ut in rigorem eris solidatus putetur. Unde alibi habes quia in diebus Elie clausum est celum annis tribus et mensibus sex .

2. Significatur igitur clausum celum ereum esse, usum sui terris negare. Terra quoque ferrea est, cum prouentus abnuit, et iacta sibi semina tamquam hostili duritia genitali [e 1Kb] excludit aruo, que gremio solet blande matris fouere. Quando enim ferrum fructificat? Quando es imbres relaxat?

3. His igitur miserandam famem minatur impiis,  ut qui pietatem filiorum communi omnium domino et patri exhibere nesciunt, careant nutrimento paterne  indulgentie, sit illis celum ereum, concreto ere, et solidato in metalli rigorem, sit illis terra ferrea, partus suos nesciens, [f 1Kb] ut quod plerumque inopia habeat, discordias serens. Rapto enim utuntur, qui uictu indigent; ut alienis dispendiis famem suam ableuent.

4. Iam si et offensa inhabitantium huiusmodi sit, ut diuina commotione iis inferantur prelia, uere terra est ferrea, [g 1Kb] telorum segetibus inhorrens, et suis nuda fructibus, fecunda ad penam, sterilis ad alimoniam. Ubi autem abundantia? Ecce ego pluo uobis panes, dicit Dominus . uale, et nos dilige; quia nos te diligimus.



1061 EPISTOLA LXIX.

Roganti quare Lex uiros ueste muliebri, ac mulieres  uirili uti prohibeat; respondet a natura id abhorrere, ut ex brutis ipsis intelligitur; feminas tamen uirorum, quam uiros feminarum cultum sumere tolerabilius: at legem potius esse de moribus, quam de uestibus. Post que in eos, qui capillos crisparent, inuehitur.


AMBROSIUS IRENAEO, salutem.

1. Pertulisti ad me quasi filius quesiuisse aliquos de te, quid sibi uelit quod tam seuere Lex immundos eos dixerit, qui alieni sexus uterentur uestibus, uel uiros scilicet uel mulieres; sic enim scriptum est: [h 1Kb] Non erit res uiri super mulierem, neque inductur uir stolam muliebrem; quia immundus est Domino omnis, qui fecerit hec .

2. Et si uere discutias, incongruum est, quod ipsa etiam abhorret natura. Cur enim homo non uis uideri  esse, quod natus es? cur alienam tibi assumis speciem? cur mentiris feminam: uel tu, femina, uirum? Suis unumquemque sexum induit natura indumentis. Denique diuersus usus, diuersus color, motus, incessus, [i 1Kb] diuerse uires, diuersa uox est in uiro et femina.

3. Sed etiam in reliqui generis animantibus alia species leonis, alia leene, [i 1Kb] alia uis, alius sonus: alia tauri, alia uitule. In ceruis quoque quantum distat sexus, tantum discrepat species; ut eos etiam eminus possis discernere. In auibus uero etiam propius ad uestitum est inter eos et homines comparatio; in illis enim sexum naturalia ipsa indumenta discernunt. Paui mares speciosi, femine non item pennarum uario pinguntur decore. Fasianis quoque  diuersus color, qui distinguat sexus discretionem. Quid in pullis? Quam canora uox galli, [k 1Kb] nocturnis  uicibus solemne munus ad excitandum et canendum ministrans? Numquid illa mutant speciem suam? Cur nos mutare desideramus?

4. Et quidem Greco more influxit ut femine uirilibus quasi succinctioribus tunicis utantur. [a 1Kb] Esto tamen ut ille imitari uideantur melioris sexus naturam, quid uiri inferioris sexus mentiri speciem uolunt? Mendacium et in uerbo turpe est, nedum in habitu. Denique in templis, ubi mendacium fidei, ibi mendacium nature. Illic assumere uiros muliebrem [b 1Kb] uestem, gestumque femineum, sacrum putatur. Unde Lex dicit quia immundus est Domino omnis uir qui stolam muliebrem induerit.

5. Arbitror autem quod non tam de ueste, quam de moribus dixerit, uel de usibus nostris atque actibus,  quo alius uirum, alius feminam deceat actus. Unde et Apostolus ait, quasi interpres Legis: Mulieres uestre in Ecclesia taceant 1062. Non enim permittitur eis loqui, sed subditas esse, sicut Lex dicit. Si quid autem uolunt discere, domi uiros suos interrogent . Et ad Timotheum: Mulier in silentio discat [c 1Kb] cum omni subiectione. Docere autem mulieri non permitto, neque dominari in uirum .

6. Quam deforme autem uirum facere opera muliebria? Ergo et pariant, ergo parturiant, qui crispant comam sicut femine. Et tamen ille uelantur, isti belligerantur. uerum habeant excusationem, qui patrios usus sequuntur, sed tamen barbaros, ut Perse, ut Gothi, ut Armenii: maior quidem est natura, quam  patria.

7. Quid de aliis dicemus, qui hoc ad luxuriam deriuandum putant: ut calamistratos et torquatos habeant in ministerio, ipsi promissa barba, illos remissa coma? Merito illic non seruatur castimonia, ubi non tenetur sexus distinctio; in quo euidentia nature magisteria sunt, dicente Apostolo: Decet mulierem non uelatam orare Deum? Nec ipsa natura docet uos quod uir quidem [d 1Kb] si comam nutriat, ignominia est illi: mulier uero si capillos habeat, gloria est illi; quoniam quidem capilli pro uelamine ei dati sunt . Hec sunt que referas requirentibus. uale, et nos ut filius dilige; quia nos te ut parentes diligimus.



EPISTOLA LXX.

 Quemadmodum fortis anime est in bono stare, ita debilis  labi, ac resurgere. Quocirca cum in Canticis processus anime robustioris describantur, in Michee uero prophetia lapse conuersio; eam considerandam proponit. Premissa igitur nominis Michee interpretatione, miseriam peccatricis anime exponit, internas correptiones narrat, addit exhortationes ac paratum Domini auxilium, felicem eiusdem immutationem aperit, et quam ei Christus largitur, fecunditatem ac tranquillitatem. Deinde ubi repetiuit non pauca ex superioribus, subiungit eiusdem anime pro sua liberatione gratiarum actiones. Post que Horontianum ad perseuerantiam exhortatur.


AMBROSIUS HORONTIANO.

1. Prophete quidem congregationem gentium, atque  Ecclesie annuntiarunt edificationem futuram; sed tamen quia in Ecclesia non solum fortium animarum iugis profectus, uerum etiam infirmarum lapsus, et rursus conuersio est: ideo possumus ex propheticis libris colligere quemadmodum aut preclara illa et fortis anima sine ulla gradiatur offensione, aut infirmior labatur, aut lapsa reparet, ac reformet gradum.

2. Itaque sicut in [e 1Kb] Canticis canticorum beate illius anime continuos processus legimus, ita in Michea, de quo nobis propheta sermo 1063 exortus est, consideremus lapse conuersionem. Non enim otiose te mouit: Et tu, Bethleem, domus Ephrata , quod dictum est ab hoc propheta. Quomodo enim potest domus furoris esse, ubi Christus natus  est? Hoc enim exprimunt locorum uocabula, sed illustrant operationum mysteria.

3. Ac primum consideremus quid interpretationis in Latino habeat Micheas. Significat autem, Quis a Deo: uel, ut alibi inuenimus, Quis iste, [f 1Kb] Morathi filius, id est, heredis . Quis autem heres, nisi Filius Dei, qui ait: Omnia mihi tradita sunt a Patre meo ; et cum ipse esset heres, nos esse uoluit coheredes? Merito quis iste, non e populo unus, sed electus ad gratiam Dei, in quo loquitur Spiritus sanctus, qui prophetare cepit in diebus Ioathan, et Achaz, et Ezechie regum Iuda . Quo ordine significatur uisionis profectus; a malis enim regibus ad boni regis peruenit tempora.

 4. Et ideo quoniam [g 9Kb] anima afflicta sub malis ante  laborabat regibus, quem processum conuersionis sue habeat, considerandum uidetur. Destructa erat quasi infirmior, et omnis munitio eius facta erat uia transeuntium, et incursus passionum, luxuria resoluta, ac deliciis, contrita erat, ac relegata a facie Domini: Turris eius squalida erat, que posita est, ut in Esaie cantico legimus , in medio florentis uinee. Squalet etenim turris, quando uitis arescit, [a 1Kb] et ouis sua errat: regrediente autem uitis uiriditate, uel oue, resplendet; nichil enim squalidius iniquitate, nichil splendidius iustitia.

5. Ad hanc turrim reuocatur ouis, quando anima reuocatur a lapsu, et in illa oue Christi regnum redit, quod est initium: quia ipse est initium et finis , uel initium salutis; sed tamen corripitur prius, eo quod tam grauiter errauerit, et dicitur ei: Ut quid cognouistis mala? numquid rex non erat tibi ? Hoc est, habebas regem, qui te regeret, et tueretur, deuiare a iustitie tramite non debuisti, nec relinquere uias Domini, qui tibi rationabiles sensus impertiuit. [b 1Kb] Ubi erant cogitationes tue, ubi consilia, quibus preuidere iniustitiam, propulsare iniquitates insito tibi uigore potuisti? Cur comprehenderunt te dolores ut parturientis ; ut parturires iniquitates, et pareres iniustitias? Nullus enim maior est dolor, quam is qui peccati mucrone uulnerat conscientiam: neque ullum grauius est onus, quam peccatorum sarcina, et pondus flagitiorum. Deprimit animam, curuat usque ad terram, ne se erigere possit. Grauia, fili,  grauia nimis delictorum pondera. Denique illa in Euangelio mulier, que curuata erat, speciem pretendens anime laborantis, a Christo potuit solo erigi .

6. Huic ergo anime dicitur: uiriliter age, 1064 [c 1Kb] et appropinqua, filia Sion, ut parturias . Dolores enim parturientis tribulationem operantur, tribulatio patientiam, patientia probationem, probatio spem, spes autem non confundit in eternum . Simul egeritur atque excluditur omne quod aduersum est bonis moribus; ne residentia eius frutescant semina, atque in nouos iterum germinent partus.

7. [d 1Kb] Nec otiose dantur ei cornua et ungule; ut conterat omnes manipulos aree, sicut uitulum Libani  . Nisi enim manipuli contriti fuerint, palee uentilate, fructus apparere interiores et absolui nequeunt. Comminuat igitur atque excutiat prius anima proficiens passionum superflua; ut fructus suos demonstrare possit in ipsa segete. Quanta aduersa sunt, que partus impediant bonos!  Hec prius exstirpanda sunt; ne his fruct fera internecentur anime sata.

8. Tunc etiam illud prospicit prouidus anime consultor, ut concludat eam in uoluptatibus suis, atque intercludat eius cupiditates, ne in iis delectetur. Utiles enim sunt correptiones parentis, qui non parcit uirge; ut obedientem preceptis salutaribus prestet animam filii sui . uirga enim uisitat, sicut legimus: uisitabo in uirga iniquitates eorum . Itaque qui uirga maxillam percutit Isrelitice anime, erudit eam ad disciplinam patientie Dominica correptione. Nemo enim desperare debet, quicumque corripitur atque arguitur; qui enim diligit filium, corripit . Nemo de remedio diffidat.

 9. Ecce tibi ubi domus furorem uidentis erat, ibi domus panis est: ubi crudelitas, ibi pietas: ubi pena innocentium, ibi uniuersorum redemptio, sicut scriptum est: Et tu, Bethleem, domus Ephrata, non es minima inter principes Iuda; ex te enim exibit Princeps in Isrel . Bethleem domus panis est, Ephrata domus furorem uidentis. Hoc habet interpretatio istorum nominum. In Bethleem natus est de Maria Christus: eadem autem Bethleem, que Ephrata . In domo igitur furoris generatus est Christus: et ideo iam non domus furoris, sed domus panis, quia panem recepit eum, qui descendit de celo . Domus autem furorem uidentis est Ephrata; quia illic Herodes dum Christum requirit, perimi statuit infantulos; unde uox in  Rama audita est Rachel plorantis filios suos .

10. Sed iam nemo timeat, quia requies illa quam querebat Dauid , audita est in Ephrata, inuenta est in campis silue. Tunc adhuc silua erat nationum congregatio: sed posteaquam in Christum credidit, fructuosa facta est , quia benedicti uentris fructum recepit. Mortua est ergo Rachel parturiens ; quia iam tunc quasi patriarche uxor furorem Herodis uidebat, qui nec minuscule etati pepercit. Simul quia in Ephrata peperit Beniamin specie superiorem, 1065 mysterio posteriorem, Paulum scilicet, qui antequam generaretur, non minimos dolores matri prestitit, cuius filios persequebatur. Et illic mortua et sepulta  est; ut nos commortui et consepulti cum Christo, in Ecclesia resurgamus. Inde enim alia interpretatione, uel fecundata, uel repleta fructibus, Ephrata significatur.

11. [e 1Kb] Hic tamen, id est, in libro prophetico inuenimus , id est, in paucioribus es. In  Mattheo autem: Et tu Bethleem, domus Iuda, non es in paucioribus . Ibi [a 1Kb] domus Iuda, hic domus Ephrata: in quo uerborum discrepantia, non sensuum est. Nam et Iudea interior uidit furorem, et exterior pertulit. Et in paucioribus est; quia pauci sunt, qui intrant in domum panis per angustam uiam. Et non est in paucioribus, id est, de proficientibus, que Christum non agnouit. Nec minima est, que est domus benedictionis, et diuine gratie receptaculum: et in eo minima, cui is qui aliquid confert Christo, uidetur deferre. Et qui appetit Ecclesiam, Christum appetit; in quouis minimo enim Christus aut leditur, aut honoratur, secundum quod ipse ait: Quod enim uni horum minimorum fecistis, mihi fecistis .

 12. Ipsam autem Bethleem esse que est Ephrata, docet lectio Genesis, ubi ait: Mortua est autem Rachel, et sepulta est in uia Ephrata, ipsa est Bethleem . In uia [b 1Kb] sepultura est sancte Rachel, que typus fuit Ecclesie, ut transeuntes dicant: Benedictio Domini super uos ; et: uenientes uenient in exsultatione .

13. Omnis itaque anima, que recipit panem illum descendentem de celo, domus panis est, hoc est, panis Christi, que habitantis in se panis celestis firmamento alitur, et corde confirmatur. Unde et Paulus ait: Omnes enim unus panis sumus . Omnis anima fidelis Bethleem est, sicut Ierusalem dicitur, que pacem et tranquillitatem habet superioris Ierusalem, que in celo est. uerus panis  est, qui fractus et comminutus [c 8Kb] satiauit uniuersos.

14. Quinta autem traditio habet, Domus panis. Beth enim domus est, leem panis dicitur. De aliorum traditionibus propter perfidiam Iudaicam, ne ipsi se redarguerent, uel ab ipsis preteritum putamus, uel sublatum ab aliis.

15. De Iuda quoque tribu esse Bethleem docet lectio in Iudicum libro, quia uir ille leuita accepit sibi concubinam de Bethleem Iuda, et irata est ei concubina eius, et rediit in domum patris sui in Bethleem Iuda .

16. [d 1Kb] Egressus itaque Christus a diebus seculi; tunc enim nobis incipit seculum, quando dies salutis, et egressus ad currendam uiam dedit Isrel. 1066  Usque ad tempus parientis . Cui aduenit Christus, aduenit fecunditas, aduenit partus ; sicut aduenit Ecclesie, que peperit plures, quam que filios habebat: et peperit septem, id est, legitimos, tranquillos, pacificos. Incipit ergo concipere anima, et formari in ea Christus, que receperit aduentum eius, et pascitur in diuitiis eius; ut nichil ei desit, ut uidentes etiam eam alie anime reuertantur ad uiam salutis.

17. Et erit ei pax , sed non potest probari nisi tentationibus. Tunc enim pax eius estimabitur et tranquillitas; cum excluserit uanas cogitationes, uel compresserit, cum motus omnes edomuerit passionum insurgentium, cum increbuerint angustie, persecutio, fames, periculum, gladius.  Tunc erit, inquit, pax; quia in his omnibus superamus propter eum, qui nos dilexit, quoniam confidimus in eo quia neque mors, [e 1Kb] neque uis tentationum nos ab eius diuellat caritate et separet . Tunc ergo dabit tentationes, ut iusti probentur. Et Dominus quidem dat tentationes ea uoluntate, ut neminem decipi uelit: sed quia plerique uincuntur infirmi tentationibus, qui fortes sunt, probantur.

18. Tunc illis erit ros a Domino , tunc requies: tunc erit anima iusti, sicut catulus leonis [f 1Kb] in ouilibus pecorum . Quod Euangelico exemplo ad Christum referre non dubitauerim; quia ipse dixit: Tunc iusti fulgebunt sicut sol in regno Patris sui . Comprimentur enim quadrige eius irrationabiles scilicet impetus et motus  istius corporis ; sedabitur illud: Foris pugne, intus timores ; sed ubique, id est, intus et foris, tranquillitas erit: et non erit qui respondeat et resistat bone uoluntati; quia obedientia carnis, sublato pariete macerie, cum fuerint utraque unum, omnes abolebit discordias .

19. Si qua autem anima infirma, sicut ille secundum carnem Isrel, titubauerit, et ab illa Christi caritate persecutionibus turbata se aliquantulum separarit, [g 1Kb] corripitur atque arguitur quasi infida, quasi ingrata, quasi incredula, que liberata a uanitatibus seculi, in eas respiciendo reciderit: a qua non munera, non taurorum sacrificia; sed tantummodo ut  bonum cognosceret, iustitiam faceret, postulatum est. Renuntiatum est  tibi, homo, quid sit bonum, aut quid Dominus exquirat a te, nisi ut facias iudicium et iustitiam, et diligas misericordiam, et paratus sis ire cum Domino tuo . Sed quia non seruauit hec illa infirmior anima, ideo Dominus ait: Heu me, quia factus sum sicut qui colligit stipulam in messe, et sicut racemum in uindemia ? Audiens ergo hec propheta, in quo loquebatur Deus, ait ad illam animam: Heu me 1067 anima! [a 15Kb] quod non est plenus timoris a terra. uel si ipse Dominus dicit, miseratus futuras pro peccatis ultiones, atque pro nostris erroribus ingemiscens.

20. Audiens hec anima, quia seminum suorum fructus non colliget, nullum, messe amissa, firmamentum  inueniet sui, premet oliuam, et unctionem letitie non habebit, neque bibet uinum iucunditatis. Cognoscens etiam in operibus carnis omnia plena sanguinis, plena circumscriptionis, fraudum, fallacie, ficta officia pietatis, compositas simulationes, et inimicos sibi omnes qui in domo sunt; ideoque proximi sibi corporis motus cauendos, qui sunt graues anime nostre aduersarii; conuertitur, et de Deo sperare incipit, et intelligens uere inimicam sibi carnem existere, ait ad eam: Noli supergaudere mihi, inimica mea, quia cecidi: sed resurgam; quia si sedero in tenebris, Dominus illuminabit me .

21. Considerans etiam insultare sibi aliquam potestatem, que resistebat sibi; ne meliorem sequeretur uiam: [b 1Kb] et inequitare, quod tradita esset in interitum  carnis ; ut diuersis attereretur malis, que uel a Domino propter peccatorum solutionem decernerentur, uel ab iniquo propter inuidiam conuersionis; ut ad se reuocaret afflictam, dicit adhuc: Iram Domini sustinebo; qui uel lapsam castigat, uel tibi potestatem affligendi dedit: quia peccaui, sustinebo tamen, donec iustificet ipse causam meam . Nisi enim confessa fuero, et exsoluero pretia iniquitatum mearum, non potero iustificari. Cum autem fuero iustificata, soluens duplicia peccata: [c 1Kb] Educet iudicium meum, deponens indignationem; quia satisfactum sententie est. Educet me ad lumen, ut uideam iustitiam eius , et aspiciam delectationem eius. uidebit hoc  lumen reconciliationis mee inimica mea, id est, diaboli nequitia; et operietur confusione, que nunc dicit: Ubi est Dominus Deus tuus ? uidebit in me misericordiam eius, uidebit pietatem eius.

22. Et ideo non audiamus eum, quando sumus in aduersis aliquibus seculi; cum aut dolor corporis est, aut filiorum amissio, uel ceterarum necessitudinum: non audiamus, inquam, dicentem: Ubi est Dominus Deus tuus? Tunc eius tentationes cauende sunt, cum grauis urget dolor, tunc animam egram auertere studet.

23. Ergo anima, que illum non audierit insidiantem sibi, uidens postea mirabilia Dei, uidens se in celo, diabolum autem sicut colubrum reptantem in terrestribus, gratulabitur dicens: Quis Deus sicut  tu, auferens peccata, et 1068 transferens impietates ? Qui non fuisti memor indignationis tue: sed sicut in mari mersisti omnes iniquitates nostras, [d 1Kb] sicut Aegyptium plumbum, et redisti ad misericordiam uoluntarius, quam gemino contulisti munere, dimittens peccata, atque abscondens, secundum quod scriptum est: Beati quorum remisse sunt iniquitates, et quorum tecta sunt peccata ! Alia enim sanguine Filii tui abluis, alia donas nobis; [e 1Kb] ut bonis operibus et confessionibus nostros errores tegamus. Quod ergo ait: Auferens peccata, ad remissionem pertinet; quia penitus ea tollit, ita ut non sint quorum memor non erit. Quod uero ait: Transferens [f 1Kb] iniquitates; eo quod confitentibus nobis lapsus nostros, et obumbrantibus eos bone operationis  fructu referantur in auctorem culpe, et peccati incentorem. Quid enim aliud agit, qui culpam fatetur, nisi ut aduersantis nequitie spiritalis dolo se et malitia transductum probet?

24. In eo itaque gratias agit anima ista; quia et aufert Dominus peccata, et transfert iniquitates, et demergit in profundo maris. Quod potest et ad baptismum referri, quo Aegyptius mergitur, Hebreus resurgit: et quo altitudine sapientie, et bonorum operum abundantia tegantur peccata superiora, per diuitias misericordie Dei nostri, qui memor promissionis sue, quam dederat Abrahe, heredem eius animam non est passus perire.

25. Et illa quidem anima hoc reuocatur modo. [g 1Kb] Tu  autem, fili, qui a primo flore pueritie es heres Ecclesie, que te suscepit et tenet, perseuerato in proposito, memor gratie Dei et muneris, quod per impositionem suscepisti manuum mearum; ut et in hoc gradu, sicut in ministerio sacro, fidem tuam demonstres atque industriam, et exspectes remunerationem Domini Iesu. uale, et nos ut filius dilige; quia nos te diligimus.



EPISTOLA LXXI.

Post uarios gradus, queis anima lapsa sese reparat, supra descriptos, hic anime fidelis a Christo susceptio, eruditio et consummatio considerantur; ostenditurque in Christi itineribus diuersos eiusdem anime progressus designari.


AMBROSIUS HORONTIANO.

 1. Superiore epistola de ea [a 1Kb] anima sermonem contulimus, que itineris sui deuios aliquos habuerit anfractus, ut uetus Isrel secundum carnem fluctuans; quia et ipse liberabitur per Domini nostri Iesu Christi gratiam, cum intrauerit plenitudo gentium : licet ista leuiore 1069 [b 1Kb] errore conuersione sese reformauerit. Hac uero epistola de Ecclesie filia nobis sermo sit, quam Dominus iehsu quemadmodum primo susceperit, erudierit, consummauerit in suo Euangelio, consideremus.

2. Suscepit itaque eam primo tuendam in confusione positam; exsul enim paradisi  ubi nisi in confusione degeret anima uniuscuiusque hominis? deduxitque eam in Bethleem . Iam profectus suscepte anime significatur, quod  ascendit ad domum panis, in qua famem fidei et sterilitatem nesciat. De nostrarum animarum genere et ordine loquor, quibus nos uiuimus et mouemur, non de aliqua specialiter; non enim de proprietate et specie alicuius, sed de genere, ut dixi, animarum disputandum putamus.

3. Descendit in Aegyptum Christus , patrocinium et ductum nostre anime ferens, inde rediit in Iudeam. Fuit in deserto , fuit in Capharnaum, fuit iuxta fines Zabulon, circa maritima, transiuit per sata, fuit in Bethphage, fuit in Ephrem, in Bethania; inde transiuit in paradisum, ubi se capiendum dedit, passus est in Golgotha.

4. Omnes isti processus anime nostre sunt, per quos exercitata gratiam pie institutionis inuenit.  Nam posteaquam exclusa de paradiso conditio humana in Adam et Eua, in castellum [c 1Kb] relegata est, uagari cepit huc atque illuc, errabunda circumferens uestigia sine ullo delectu: sed tempore complacito sibi exinaniuit se Dominus iehsu, ut exsulem in  se susciperet, et ueteri reformaret gratie. Itaque [d 1Kb] inuentam recurso anfractu erroris reuocauit ad paradisum, ut Euangelii docet lectio.

5. Per sata eam duxit, ut ieiunam pasceret, primum in deserto, deinde in Capharnaum, agri non urbis incolatu: deinde iuxta fines Zabulon, circa nocturna profluuia, id est, prophetarum obscuriora enigmata; ut disceret pretendere ad fines gentium, quo omnes conuenirent, nec timeret fluctus uite huius et procellas; quia habet Christus naues Tharsis , intelligibiles scilicet, que percurrant mare, et ad templi constructionem pias merces aduehant. In huiusmodi nauibus nauigat Christus, et in puppi tamquam bonus gubernator tranquillo quiescit mari: commoto excitatur, et increpat  uentos, ut suis tranquillitatem refundat . Transiens quoque ad gentes, hanc animam liberat, que Legis uinculis tenebatur; ne transiret ad nationum consortia.

6. uenit in Bethaniam, in locum obeditionis, 1070 ideo ibi mortuus suscitatur: cum enim caro subdita fuerit anime, tunc iam non quasi mortua iacet in sepulcro suo conditio humana, sed resuscitatur per gratiam Christi: ibi etiam se pro Dei nomine passioni discit offerre . De loco obeditionis, ut Ioannes docet , in Ephrem ducitur, id est, ad bonorum fructuum fecunditatem: inde in Bethaniam reducitur, id est, obedientiam; semel enim que pie subiectionis fructum gustauerit, seruare eam, et in ea probari sepius  nequaquam recusat.

7. Unde iam probata Hierosolymam uenit, digna que sit in templum Dei, [e 1Kb] in qua Christus habitaret. Denique sedens super pullum asine Dominus iehsu cum gratulatione et gaudio innocentis suscipitur etatis .

8. Postea in paradiso uerba uite eterne docentur; unde etiam Dominus se permisit capi, sicut Ioannes scribit euangelista , significans animam nostram, uel potius conditionem humanam, solutis erroris uinculis, eo unde eiecta erat in Adam, per Christum regressam. Unde et latroni illi confitenti dicitur: Amen, amen dico tibi, hodie mecum eris in paradiso . Ille dixerat: Memento mei, cum ueneris in regnum tuum; Christus  non de regno respondit, sed ad causam: Hodie mecum eris in paradiso, id est, reformandum est ante quod amissum est, postea conferendum id quod augendum est, ut per [f 2Kb] paradisum ad regnum perueniatur, non per regnum ad paradisum.

 9. Seruatur discipulis, quod plus conferatur pro laboribus, ideoque incolatum promisit, regnum distulit. Itaque is qui sub ictu mortis conuertitur, et confitetur Dominum Iesum, mereatur incolatum paradisi: qui uero multo ante se exercuit, et Christo militauit, acquisiuit populorum animas, pro Christo se obtulit, habeat paratum stipendiis suis Dei regnum, cuius se remuneratione donatum gaudeat. Ideoque Petro dicitur: Tibi dabo claues regni celorum . Ex latrocinio conuersus requiem habet, in apostolatu probatus accepit potestatem.

10. Hec est anima Euangelica, hec est de gentibus, hec filia Ecclesie, longe melior e cursu, quam illa ex Iudea proiecta, ad Dominum Iesum, et ad  superiora se bonis consiliis et operibus attollens, quam suscepit in Golgotha Christus. [a 1Kb] Ibi Ade sepulcrum; ut illum mortuum in sua cruce resuscitaret. Ubi ergo in Adam mors omnium, ibi in Christo omnium resurrectio. uale, fili, et nos dilige; quia nos te diligimus.



1071 EPISTOLA LXXII.

Rogabant aliqui cur Deus cum in Testamento ueteri circumcisionem instituerit, eam abrogauerit in nouo? cur etiam de illa omnino legem tulerit, cum ipsa puerum in discrimen adduceret? cur tandem in ea corporis parte fieri uoluerit? Primum igitur ut illis satisfaciat, qui erant a fide alieni; reponit circumcisionem a sapientibus uiris, plurimisque populis usurpatam esse, nec deesse rationem, cur octauo die  celebraretur. Deinde christianos docet in illa signum fuisse redemptionis, ac proinde ubi pretium huius solutum est, illam omitti iam debuisse. Tum hereticos legem de fundendo sanguine calumniantes ostendit passionem Domini simul damnare. Hinc eos refellit qui fidei circumcisionem obfuisse criminabantur, sicut et illos, qui partem corporis, que naturalis esset, argutabantur non esse recidendam. Postremo pluribus de occulta christianorum circumcisione disputatis, eos ad externam probat non obligari.


AMBROSIUS CONSTANTIO.

1. Non mediocris plerosque mouet questio, qua causa circumcisio et ueteris Testamenti auctoritate  quasi utilis imperetur, et noui testamenti magisterio quasi inutilis repudietur ; cum presertim  Abraham primus oraculum circumcisionis celebrande acceperit , qui diem Domini Iesu uidit, et gauisus est . Quod utique in euidenti est, quia non corporalibus, sed spiritalibus legis diuine intenderit; et ideo ueram Dominici corporis passionem [b 1Kb] in agni conspexerit immolatione.

2. Quid ergo dicemus secutum patrem Abraham, ut id primus institueret, quod eius non sequeretur hereditas? aut qua ratione circumciduntur infantulorum corpora; [c 1Kb] et in ipso ortu subiiciuntur periculis, et hoc imperari oraculo; ut discrimen salutis fiat de mysterio religionis. Quid hoc significat? Latet enim causa ueri, et oportuit aut aperto aliquid mysterio significari, aut non periculoso mysteriorum  indicio mandati.

3. Cur uero signum Testamenti diuini in ea datur parte membrorum, que uisu inhonestior estimatur? aut qua gratia ipse operator corporis nostri in ipso nostre generationis exordio circumcidi uoluit opus suum, et uulnerari, et cruentari, et abscidi partem, quam uelut necessariam, qui omnia disposuit ordinate, cum ceteris membris faciendam putauit? Aut enim preter naturam est hec portio corporis nostri, et non oportuit habere omnes homines, quod esset preter naturam: aut secundum naturam est, et non decuit amputari, quod secundum nature perfectionem creatum foret; cum presertim alieni a portione Domini Dei nostri, id precipue irridere soliti sint. Deinde cum propositum sit Deo, ut frequenter  ipse testificatus est, plures ad sacre obseruantiam prouocare religionis, quanto magis inuitarentur, si non 1072 aliqui circumcisionis ipsius aut periculo, aut opprobrio reuocarentur.

4. Ergo ut ad prima redeamus, et propositum persequamur ordinem, de ipsa circumcisionis qualitate dicendum uidetur. Cuius gemina debet esse defensio, quia duplex est accusatio: una que irrogatur a gentilibus, altera que ab iis, qui de populo Dei sunt, estimatur. uehementior autem gentilium, qui uiros circumcisione signatos etiam [d 1Kb] opprobrio et illusione dignos arbitrantur. Sed etiam ipsorum sapientissimi quique ita circumcisionem approbant, ut  electos suos erga cognoscenda et celebranda mysteria circumcidendos putent.

 5. Denique Aegyptii, qui et geometrie, et colligendis siderum cursibus [a 1Kb] operam intendunt suam, impium iudicant sacerdotem, qui nequaquam habeat circumcisionis insigne. Nam neque magici carminis sapientiam, nec geometriam, nec astronomiam iudicant [b 1Kb] uim suam obtinere sine circumcisionis signaculo. Et ideo ut impetrandi uim operationi adhibeant sue, purgationem quamdam uatum suorum circumcisionis arcano celebrandam existimant.

6. Reperimus autem in historia ueterum non solum [c 1Kb] Aegyptios, sed etiam Aethiopum, et Arabum, et Phenicum aliquos circumcisione erga suos usos. Et hanc putant se adhuc probande uiam seruare rationis; eo quod sui corporis primitiis et sanguinis initiati, insidias demonum, quas illi generi nostro  moliuntur, exigue partis arbitrentur consecrationibus destruendas; ut qui totius hominis saluti nituntur nocere, infirmari operationem suam putent circumcisionis sacre uel lege, uel specie. Arbitror enim quod in preteritum ipse demonum princeps cessare suas artes erga noxie operationis effectum estimauerit, si ei nocere conaretur, quem signaculo circumcisionis sacre initiatum aduerteret, aut ei qui uideretur in hoc saltem munere legi diuine obtemperare.

7. Iam qui singulorum membrorum officia diligenter expendit, non otiosam causam in hac membri huius portiuncula estimare poterit, qua ratione non solum circumcidatur puer, uerum etiam octauo circumcidatur die; quando incipit mater pignoris nati in sanguine esse puro, que ante octauum diem fertur  in sanguine immundo sedere . Hec aduersum eos dicta sint, qui nulla nobis unitate fidei sociantur; et ideo tamquam aduersum dissidentes difficilior disputandi locus.

8. Responsum autem sibi huiusmodi habeant, qui credunt in Dominum Iesum, quod nudare noluimus, cum aduersum opiniones gentilium disputaremus. Nam si redempti sumus non corruptibilibus argento et auro, sed pretioso sanguine Domini nostri Iesu Christi ; quo utique 1073 uendente, nisi eo [d 1Kb] qui nostrum iam peccatricis successionis ere quesitum seruitium possidebat: sine dubio ipse flagitabat pretium, ut seruitio exueret, quos tenebat obstrictos. Pretium autem nostre liberationis erat sanguis Domini Iesu, quod necessario soluendum  erat ei, cui peccatis nostris uenditi eramus.

9. Donec igitur hoc pretium pro omnibus solueretur hominibus, quod Dominici sanguinis effusione pro omnium fuit soluendum absolutione, opus fuit singulorum sanguine, qui Lege et consuetudinis ritu, sacre precepta sequerentur religionis. Sed quia pretium pro omnibus solutum est, posteaquam passus est Christus Dominus, iam non opus est, ut uiritim sanguis singulorum circumcisione fundatur; cum in sanguine Christi circumcisio uniuersorum celebrata sit, et in illius cruce omnes simul crucifixi simus cum eo, et consepulti in eius sepulcro, complantati similitudini mortis eius, ut ultra non seruiamus peccato: Qui enim mortuus est, iustificatus est a peccato .

 10. Quod si quis, [e 1Kb] ut Marcion et Manicheus, reprehendendum Dei putat esse iudicium, quia uel oraculum de circumcisione celebranda edendum putauit esse, uel legem qua sanguinis effusio mandatur; necesse est ut is etiam Dominum Iesum reprehendendum arbitretur, qui non exiguum, sed multum sanguinem pro huius mundi effudit redemptione, et hodieque nos fundere iubet sanguinem nostrum pro tanto religionis certamine, dicens: Qui uult me sequi, tollat crucem suam, et sequatur me . Si autem nequaquam iusta est accusatio, cum aliquis totum se pro pietate offerat, et multi sanguinis se mundet effusione; quomodo legem possumus reprehendere, exigui stillam exigentem sanguinis, cum predicemus Dominum Iesum  multi effusionem sanguinis, et totius corporis mortem imperantem?

11. Nec ipsum circumcisionis signaculum et species feriabatur, quo populus Dei uelut quodam sigillo signatus corporis, discernebatur a ceteris nationibus. Nunc autem Christi donatus nomine signum corporis nequaquam requirit, qui prerogatiuam diuine meruit nuncupationis. Quid autem absurdum si propter pietatem aliquid doloris uel laboris inferri uidebatur, quo plus deuotio per hec certamina probaretur? Pulchrum etiam ut ab ipsis uite incunabulis insigne religionis adolesceret, et puderet unumquemque etatis prouectioris uel labori, uel dolori cedere, quorum utrumque tenera infantia uicisset.

12. Sed iam leui circumcisionis dolore non opus  est Christiano populo, qui mortem Domini circumferens, [a 1Kb] per momenta singula fronti proprie mortis contemptum inscribit, utpote 1074 qui sciat sine cruce Domini salutem se habere non posse. Quis enim acu utatur ad preliandum, cum telis instructus sit ualidioribus?

13. Iam illud quiuis facile refellendum aduertit, quia propositum est plerosque potuisse ad sacre religionis prouocari obsequium, nisi essent doloris timore, uel laboris contuitu reuocati. Et potuit hoc terrere maiorem, quod infantuli plerique sustinebant sine periculo? Esto tamen aliquos infantulos Iudeorum, cum dolorem circumcisi corporis plageque feruentis sustinere non potuerint, defunctos fuisse: sed hoc nec ceteros deterrebat prouectiori etate robustos,  et laudabiliorem faciebat eum, qui preceptis obedisset celestibus.

14. Quod si hoc in exiguo dolore arbitrantur confessionis fuisse obstaculum, quid de martyrio dicunt? Nam si reprehendunt circumcisionis dolorem, reprehendant et martyrum mortem, per quos cumulata, non minuta religio est. In tantum autem abest nocuisse fidei circumcisionis dolorem, ut probabiliorem fidem faciat dolor; maior enim fidei gratia, si quis pro religione contemnat dolorem: et hic magis habet premium quam ille, qui ideo dolorem uoluit circumcisionis subire, ut gloriaretur in Lege et laudem ex hominibus magis quam ex Deo quereret.

15. Oportuit igitur circumcisionem ex parte fieri ante eius aduentum, qui totum circumcideret hominem;  ex parte enim debuit assuescere humana conditio, quemadmodum in id, quod perfectum est, crederetur. Si autem oportuit circumcidi, in qua magis parte membrorum oportuit circumcisionem fieri quam in ea, que quibusdam uidetur inhonestior? Ut iis que putarentur ignobiliora esse membra corporis nostri, honestatem abundantiorem circumdarent: et que inhonesta sunt nostra, honestatem abundantiorem haberent . Ubi enim magis uir sanguinis sui admoneri debuit, quam in ea parte, que ministerium errori exhibet.

16. Nunc tempus est ut et illis respondeamus qui dicunt, si ea pars corporis nostri secundum naturam est, nequaquam eam amputari oportuisse: si non est secundum naturam, non debuisse simul  nasci. Qui quoniam tam arguti sunt, et ipsi mihi respondeant, utrum secundum naturam successio humana sit, que generationibus adolescit, an contra naturam. Si enim secundum naturam, numquam igitur intermittenda est: et quomodo integritas uirorum,  uirginitas puellarum, abstinentia uiduarum, continentia coniugum predicatur? Nullum ergo studium querende successionis feriari debuit. Sed ipse auctor nature non utique generationi obsecutus est, qui de se, cum esset in corpore constitutus, prebuit magisterium, 1075 et hortatus est discipulos ad integritatem, dicens: Sunt spadones, qui se castrauerunt propter regnum celorum; qui potest capere, capiat .

17. Cum sit autem homo compositus ex corpore et anima  [c 1Kb] non est in utroque idem secundum naturam: sed quod est secundum corporis naturam, id contra naturam est anime; et quod secundum naturam est anime, id contra naturam est corporis;  ut si dicam quod secundum naturam est uisibili, id contra naturam est ei, quod non uidetur; et quod secundum naturam est ei, quod non uidetur, id contra naturam est uisibili. Nihil ergo incongruum [d 1Kb] in hominibus Dei, si fiant aliqua contra naturam corporis, que sint secundum anime naturam.

18. Qui autem dicunt quoniam plures credidissent, si circumcisio non fuisset, ii sibi responsum hoc habeant, quoniam plures crederent, si martyria non fuissent: sed prestantior est fortitudo paucorum, quam remissio plurimorum. Sicut autem plurima baptismatum genera premissa sunt, quia secuturum erat uerum illud unum in spiritu et aqua sacramentum baptismatis, quo totus redimitur homo: ita plurimorum [e 1Kb] circumcisio premittenda fuit; quia secutura  erat circumcisio Dominice passionis, quam pertulit iehsu quasi Agnus Dei, ut tolleret peccata mundi .

19. Hec ideo scripsimus, ut ostenderemus quia et debuit premitti circumcisio, que foris est, ut et ea iam post aduentum Domini iure uideatur exclusa. Nunc autem circumcisio est necessaria, que in occulto, est, sicut Iudeus prestantior, qui in occulto, in spiritu, non littera; quoniam cum sint in uno homine duo homines, de quibus dictum est: Et si is qui foris est, homo noster corrumpitur secundum desideria erroris, sed qui intus est, renouatur de die in diem ; et alibi: Condelector enim legi Dei secundum interiorem hominem ; interior est homo noster, qui est ad imaginem et similitudinem  Dei factus, exterior qui figuratus e limo. Sic denique et in Genesi duas tibi creaturas hominis ostendit , secundo creatum hominem significans .

20. Sicut ergo duo homines, ita et gemina conuersatio  est: una interioris hominis, altera exterioris. Et quidem plerique actus interioris hominis perueniunt ad exteriorem hominem, quemadmodum castimonia interioris hominis transit etiam ad castitatem corporis. Qui enim adulterium cordis ignorat, idem utique nescit corporis adulterium: non tamen etiam illud est consequens, ut qui non adulterauit corpore, non adulterauerit etiam corde, secundum illud: Quoniam qui uiderit mulierem ad concupiscendum eam, iam adulterauit eam in corde suo . Nam etsi adhuc [a 1Kb] non sit adulter corporis, tamen iam affectu adulter est. Ergo est interioris hominis circumcisio: nam qui circumciditur, 1076 totius carnis illecebras tamquam preputium exuit; ut sit in spiritu, non in carne, et spiritu mortificet  corporis sui actus.

21. Et hec est, que in occulto est circumcisio, sicut Abraham ante in preputio erat, postea factus est in circumcisione . Sic interior homo noster, quando est in carne, tamquam in preputio est; quando autem iam non est in carne, sed in spiritu, incipit esse in circumcisione, non in preputio. Sicut autem qui circumciditur, non totam carnem exuit, sed solum preputium, ubi corruptela frequentior; ita qui in occulto circumciditur, carnem illam exuit, de qua scriptum est: Omnis caro fenum, et omnis gloria eius, ut flos feni. Aruit fenum, et flos eius decidit: uerbum autem Domini manet in eternum . Et remanet caro, que uidebit salutare Dei, sicut scriptum est: Et uidebit omnis caro  salutare Dei . Que sit ista caro, munda aures, ut intelligas.

22. Talis ergo debet esse in occulto circumcisio, ut nullam habeat comparationem cum ea, que foris est, circumcisione. Et ideo qui in occulto Iudeus est, ipse prestat; qui est a Iuda, cuius manus supra ceruicem inimicorum eius, qui recubans requieuit ut leo, et ut catulus leonis, quem laudant fratres eius . Ab hoc Iuda non deficit princeps; quia sermo eius principes facit, qui non subiiciantur illecebris secularibus, et captiuentur uoluptatibus istius mundi. Et quia ipse Iudas in hanc generationem uenit, [b 1Kb] ideo plurimi qui postea generati sunt, preferuntur; ut uirtutum principatu gaudeant. Habeamus itaque circumcisionem in occulto, et in occulto  Iudeum, qui est spiritalis: spiritalis autem, utpote princeps, diiudicat omnia, ipse autem a nemine diiudicatur .

23. Debuit ergo [c 1Kb] Legis mandata prescripto circumcisio, que ex parte erat, cessare, posteaquam uenit qui circumcisionem faceret totius hominis, et impleret circumcisionem Legis. Quis autem est iste, nisi qui dixit: Non ueni legem soluere sed implere ?

 24. Quamquam si diligenter intendas, et illa sit ratio, quam iam cessare debuerit preputii circumcisio; quia plenitudo gentium uenit. Non enim gentibus circumcisio mandata est, sed semini Abraham; sic enim habes in primo oraculo: Et dixit Deus ad Abraham: Tu autem Testamentum meum obseruabis, tu et semen tuum post te in progenies eorum. Et hoc est Testamentum meum, quod obseruabis inter me et uos, et semen tuum post te in progenies eorum. Circumcidetur uestrum omne masculinum, et circumcidetis carnem preputii uestri, et erit in signo Testamenti inter me et uos. Infans octo dierum circumcidetur uobis, omne masculinum in progenies uestras. uernaculus domus tue et pecunia emptus ab omni filio alterius, qui non est ex semine tuo, circumcisione circumcidetur:  [d 1Kb] et erit Testamentum meum in carne uestra, in Testamentum eternum. Et incircumcisus masculus qui non circumciderit carnem preputii sui octaua die, 1077 exterminabitur anima illa de generatione illa; quia Testamentum meum transgressus est . Hebreus quidem negatur habere de octauo die, sicut [e 1Kb] Aquila significat. Sed non in Aquila omnis auctoritas, qui quasi Iudeus in littera preteriit, nec posuit octauum diem.

25. Interim et octauum diem, et in signo datam circumcisionem audisti: signum autem rei maioris indicium est, indicium ueritatis future; et datum Testamentum Abrahe et semini eius, cui dictum est: In Isaac erit semen tuum . Ergo circumcidi licuit Iudeum, uel domi eius natum uel pecunia  eius emptum. Non possumus deriuare hoc ad alienigenam, aut proselytum, nisi fuerint in domo Abrahe nati, aut pecunia eius empti, uel seminis eius. Denique nichil dixit de proselytis, de quibus quando uoluit dicere, nominauit eos, sicut habes: Et locutus est Dominus ad Moysen, dicens: Loquere ad Aaron, et ad filios eius, et ad omnes filios Isrel, et dices ad eos: Homo, homo a filiis Isrel, et a proselytis, qui sunt appositi uobis, quicumque fecerit holocaustum . Ubi ergo comprehendit eos, ibi Lex eos tenet: ubi oraculo non significantur, quomodo astringi uidentur? Sic habes denique: Dic filiis Aaron , quando de sacerdotibus dicit. Habes, quando et de leuitis dicit.

26. Ergo omnifariam claret etiam secundum litteram  Legis, quamquam Lex spiritalis sit, et secundum ipsam tamen litteram ad circumcisionem teneri non potuisse nationum populos: sed ipsam circumcisionem in signo fuisse, donec plenitudo gentium intraret, et sic omnis Isrel saluus fieret, circumcisus corde, non exigua membri unius parte. Ergo satis et excusata a nobis, et exclusa est Iudeorum manens hodieque circumcisio.

27. Quod autem reprehensioni eam dicunt fuisse,  uel esse gentilibus, primum non habent reprehendere ipsi, uel irridere, [a 1Kb] quod alii consortes faciunt sui. Esto tamen, fuerit quod irriderent; quid hoc nos mouere debet, cum ipsa crux Domini Iudeis scandalum, Grecis stultitia, nobis autem uirtus Dei sit, atque sapientia ? Et ipse Dominus dixerit: [b 1Kb] Qui me confusus fuerit coram hominibus, confundar et ego eum coram Patre meo, qui est in celis ; docens nos iis, que ridentur ab hominibus, non commouendos, si qua pro religionis obsequio deferuntur.



EPISTOLA LXXIII.

Interroganti cur lata sit Lex, cum eam obesse Paulus indicet; respondetur inutilem eam futuram, si naturalis, que inscribitur cordibus nostris, et in infantibus  deprehenditur, seruata esset: hac soluta, illam fuisse necessariam, ut excusationem tolleret peccatum manifestando, quod postmodum Christi gratia sublatum est.


AMBROSIUS IRENAEO.

1. Decursa lectione Apostoli, non perfunctorie motus es; quia audisti hodie lectum: Lex enim iram operatur: ubi autem non est Lex, nec preuaricatio . Unde et consulendum arbitratus es [c 1Kb] cur lata sit Lex, si nichil proderat; 1078 immo oberat, que operaretur iracundiam, et preuaricationem introduceret.

2. Et quidem secundum interrogationem tuam certum est non fuisse Legem necessariam, que per  Moysen data est. Nam si naturalem legem, quam Deus creator infudit singulorum pectoribus, homines seruare potuissent, non fuerat opus ea lege que, in tabulis scripta lapideis, implicauit atque innodauit magis humani generis infirmitatem, quam elaqueauit atque absoluit. Esse autem legem naturalem in cordibus nostris etiam Apostolus docet, qui scripsit quia plerumque et gentes naturaliter ea, que Legis sunt, faciunt; et cum Legem non legerint, opus tamen Legis scriptum habent in cordibus suis .

3. Ea igitur lex non scribitur, sed innascitur: nec aliqua percipitur lectione, sed profluo quodam nature fonte in singulis exprimitur, et humanis ingeniis hauritur. Quam debuimus uel futuri iudicii metu seruare, cuius testis conscientia nostra tacitis cogitationibus  apud Deum ipsa se prodit, quibus uel redarguitur improbitas, uel defenditur innocentia. Itaque cum semper pateat Domino, tum maxime in die iudicii manifestabitur; quando occulta cordis in examen uenient, que putabantur latere. Quorum tamen proditio, occultorum scilicet, nequaquam noceret, si lex naturalis inesset pectoribus humanis; est enim sancta, sine uersutia, sine fraude, consors iustitie, expers iniquitatis.

4. Denique interrogemus infantiam, uideamus si quod in ea crimen reperitur, si auaritia, ambitio,  dolus, seuitia, insolentia. Nihil suum nouit, nullos honores sibi arrogat, preferre se alteri ignorat, fraudem nescit, uindicare sese nec uult, nec potest. Insolentia quid sit puro ac simplici nequit animo comprehendere.

5. Soluit hanc legem Adam, qui uoluit sibi arrogare quod non acceperat, ut esset sicut creator et conditor suus, sic ut diuinum honorem affectaret. Itaque per inobedientiam offensam traxit, et culpam incidit ex insolentia. Qui si non rupisset imperium, et obediens fuisset mandatis celestibus, prerogatiuam nature atque ingenite sibi innocentie heredibus propriis reseruasset. Ergo quia per inobedientiam prerogatiua naturalis legis corrupta atque interlita est, ideo scriptum legis existimatum est necessarium;  ut uel partem haberet, qui uniuersum amiserat: et cui perierat quod nascendo assumpserat, discendo saltem cognosceret et custodiret. Simul quia causa deiectionis eius superbia fuit, superbia autem orta est ex prerogatiua innocentie; debuit ea Lex ferri que subditum Deo et subiectum redderet . Nam sine Lege peccatum nesciebatur, et minor erat culpa, ubi erat culpe ignorantia. Unde et Dominus ait: Si non uenissem, et locutus non fuissem iis, peccatum non haberent: nunc autem excusationem non habent de peccato .

6. Lata est ergo Lex, primum ut excusationem tolleret, ne quis diceret: Peccatum nesciui; quia prescriptum non erat quid cauerem. 1079 Deinde ut omnes subditos faceret Deo agnitione peccati . Omnes autem subditos fecit, quia non solum Iudeis data est, sed etiam gentes uocauit; proselyti enim ex gentibus sociabantur. Neque uero exceptus uideri potest, qui uocatus defuit; Lex enim quos uocauit et alligauit. Uniuersorum itaque culpa operata est subiectionem, subiectio humilitatem, humilitas obedientiam. Itaque quia superbia culpam contraxerat, e contrario culpa obedientiam generauit. Unde lex scripta, que uidebatur superflua, facta est necessaria; ut peccatum peccato solueret.

7. Sed ne rursus aliquis deterreatur, et dicat incrementum peccati factum esse per Legem, et Legem non solum non profuisse, sed etiam obfuisse arbitretur; habet quo solari suam possit sollicitudinem, quia etsi per Legem superabundauit peccatum,  superabundauit et gratia . Quid sit hoc, intelligamus.

8. Superabundauit peccatum per Legem quia per Legem agnitio peccati , et cepit mihi obesse scire id, quod per infirmitatem uitare non possem; ad cauendum enim prodest prescisse: sed si cauere non queam, obfuit nosse. uersa ergo Lex in contrarium, tamen ipso peccati incremento facta est mihi utilis; quia humiliatus sum. Unde et dixit Dauid: Bonum est mihi, quod humiliatus sum . Humiliando autem me, solui uinculum  erroris superioris, [a 1Kb] quo Adam et Eua nexuerant omnem proprie seriem successionis. Unde et Dominus quasi obediens uenit; ut inobedientie et preuaricationis humane Iaqueus solueretur. Itaque sicut per inobedientiam peccatum intrauit, ita per obedientiam peccatum solutum est. Unde et Apostolus ait: Quia sicut per inobedientiam unius hominis peccatores constituti sunt plurimi; ita et per obedientiam unius hominis iusti constituentur multi .

9. Habes igitur unum, quia Lex et superflua fuit, et facta est non superflua: superflua in eo, quia non fuisset necessaria, si illam legem naturalem seruare potuissemus: sed quia non seruauimus, ista lex per Moysen necessaria facta est; ut doceret me obedientiam, et laqueum illum solueret preuaricationis Ade,  qui laqueus totam astrinxit hereditatem. Creuit quidem culpa per Legem, sed et culpe auctor superbia soluta est, idque mihi profuit; superbia enim culpam inuenit, culpa autem gratiam fecit.

10. Accipe aliud. Non fuit necessaria lex per Moysen. Denique subintrauit : quod utique non ordinarium, [b 1Kb] sed uelut furtiuum significare uidetur introitum; eo quod in locum naturalis legis intrauerit. Itaque si illa suum seruasset locum, hec lex scripta nequaquam esset ingressa: 1080 sed quia illam legem excluserat preuaricatio, ac propemodum [c 1Kb] aboleuerat pectoribus humanis, regnabat superbia, inobedientiaque sese diffuderat; ideo successit ista, ut nos scripto conueniret, et omne os obstrueret, ut totum mundum faceret Deo subditum  Subditus autem  mundus eo per Legem factus est, quia ex prescripto Legis [d 1Kb] omnes conueniuntur, et ex operibus Legis nemo iustificatur; id est, quia per Legem peccatum cognoscitur, sed culpa non relaxatur, uidebatur Lex nocuisse, que omnes fecerat peccatores.

11. Sed ueniens Dominus iehsu, peccatum omnibus, quod nemo poterat euadere, donauit, et chirographum nostrum sui sanguinis effusione deleuit. . Hoc est quod ait: Superabundauit peccatum per Legem: superabundauit autem gratia per Iesum ; quia postquam totus mundus subditus factus est, totius mundi peccatum abstulit, sicut testificatus est Ioannes, dicens: Ecce agnus Dei, ecce qui tollit peccatum mundi . Et ideo nemo glorietur in operibus, quia nemo factis suis iustificatur: sed qui iustus est, donatum habet, quia per lauacrum iustificatus est. Fides ergo est que liberat per sanguinem Christi ; quia beatus ille cui peccatum remittitur, et uenia donatur. uale, fili, et nos dilige; quia nos te diligimus.



EPISTOLA LXXIu.

Quod multi Legem, utpote quam Deus condidisset, negabant abrogandam: aut ex eius abrogatione utrumque Testamentum ab eodem Deo non esse colligebant, id solui ex illo Apostoli: Lex pedagogus noster fuit, etc., non enim nisi pueris pedagogum necessarium; Iudeis igitur tamquam infirmis positam Legem, cuius precepta imperfecta fuerunt, sed perfectorum prenuntia. Postremo ubi obiter in auaritiam  disputatum est, subiicitur ad utrumque Testamentum, quod per bouem et asinum ab Esaia designatur, suscipiendum exhortatio.


[e 1Kb] AMBROSIUS IRENAEO.

1. Audisti, [f 1Kb] fili, hodie lectum in Apostolo quia Lex pedagogus noster fuit in Christo, ut ex fide iusti ficemur . Quo uno absolutas arbitror questiones, que plerosque mouere consuerunt. Sunt enim qui dicant: Cum Legem Deus Moysi dederit, quid cause est ut pleraque in Lege sint, que per Euangelium iam uacuata uidentur? Et quomodo unus utriusque conditor Testamenti, cum id quod licebat in Lege, per Euangelium ceperit non licere; ut est circumcisio corporalis, que licet etiam [g 1Kb] tunc signo data sit, ut circumcisionis spiritalis ueritas teneretur;  tamen qua ratione uel in ipso signo fuit? Cur ista diuersitas estimatur, ut tunc circumcidi pietas crederetur, nunc 1081 impietas iudicetur ? Deinde sabbati diem feriatum esse debere obseruabatur ex Lege; ita ut si quis onus aliquod lignorum portasset, mortis fieret reus: nunc autem diem ipsum et oneribus subeundis, et negotiis obeundis sine pena aduertimus deputari. Et pleraque precepta sunt Legis, que presenti tempore cessare uidentur.

2. Quid ergo cause sit consideremus; non enim otiose dixit Apostolus quia Lex pedagogus noster fuit in Christo . Pedagogus [h 1Kb] cuius est, maturioris, an adolescentis? Utique aut adolescentis,  aut pueri, hoc est, etatis infirme. Pedadogus enim, sicut etiam interpretatio Latina habet, [a 1Kb] doctor est pueri: qui utique imperfecte etati non potest perfecta adhibere precepta, que sustinere non queat. Denique per prophetam Deus Legis ait: Dabo uobis precepta non bona , hoc est, non perfecta; quod enim bonum, utique perfectum. Idem autem Deus Euangelio perfectiora seruauit; siquidem ait: Non ueni Legem soluere, sed implere .

3. Que igitur istius causa distantie, nisi humana uarietas? Sciebat dure ceruicis populum Iudeorum, [b 1Kb] lapsu mobilem, humilem, perfidie promptiorem, qui aure audiret et non audiret, oculis uideret, et non uideret, lubrico quodam infantie leuem et immemorem preceptorum; et ideo Legem tamquam pedagogum  mobili plebis ingenio et menti adhibuit infirme, ipsaque Legis precepta moderatus, aliud legi uoluit, aliud intelligi; ut insipiens saltem quod legeret, custodiret, et a prescripto littere non recederet: sapiens intelligeret diuine mentis sententiam, quam littera non resonaret: imprudens seruaret Legis imperium, prudens mysterium. Ideo Lex seueritatem gladii habet tamquam pedagogus baculum; ut imperfecte plebis infirmitatem pene saltem denuntiatione deterreat: Euangelium autem indulgentiam habet, quo peccata donantur.

4. Iure ergo ait Paulus, quia littera occidit, spiritus autem uiuificat . [c 1Kb] Littera igitur circumcidit exiguam corporis portionem: spiritus intelligens circumcisionem totius anime corporisque custodit;  ut, superfluis amputatis , castimonia teneatur, frugalitas diligatur. Signum igitur circumcisio corporalis: ueritas autem circumcisio spiritalis est: illa membrum amputat, ista peccatum. Nihil imperfectum in homine natura generauit, nec tamquam superfluum iubebatur auferri: sed ut aduerterent, qui partem sui corporis amputabant, multo magis amputanda peccata, recidendos eos, qui delicta suadeant, etiamsi quadam unitate corporis connecterentur, sicut habes scriptum: Si dextera manus tua scandalizat te, abscinde eam, et proiice abs te; expedit enim tibi ut pereat unum membrorum tuorum, quam totum 1082 corpus tuum eat in gehennam . Ergo sicut pueris, ita Iudeis mandata sunt non plena precepta, sed ex parte, et uelut unam membri sui partem mundam seruare precepti sunt, qui totum corpus suum mundum seruare non poterant.

5. Sabbati quoque ferias uno die in hebdomada celebrare iussi sunt , ut nulli oneri subderentur, qui mundanis operibus absoluti utinam sic abiissent; ut in illud perpetuum futurorum sabbatum seculorum nulla secum grauium ueherent onera delictorum. Sed quia lubricum populum Deus  nouerat, partem infirmioribus diei unius obseruatione prescripsit, plenitudinem fortioribus reseruauit: Synagoga diem obseruat, Ecclesia immortalitatem. In Lege igitur portio, in Euangelio perfectio est.

6. Populus Iudeorum ligna portare prohibetur , hoc est, illa que consumuntur incendio. Umbram tenet, qui solem refugit. Tibi sol iustitie umbram impedimento esse non passus, apertum gratie sue lumen infundens ait: uade, et amodo uide ne pecces . Tibi eterni illius solis imitator ait: Si quis autem superedificauerit super fundamentum aurum, argentum, lapides pretiosos, ligna, fenum, stipulam; uniuscuiusque opus manifestum erit. Dies enim Domini manifestabit, quoniam in igne reuelabitur. Et uniuscuiusque opus quale sit,  ignis probabit . Et ideo illud superedificemus supra Christum  quod non exuratur, sed melioretur. Aurum melioratur igne, melioratur argentum.

7. Audisti aurum et argentum, putas hoc materiale, congregare desideras: sed ludis operam. Hoc aurum et argentum onus habet, fructum non habet. Onus querentis est sumptus heredis. Hoc aurum sicut lignum exuritur, non perpetuatur: hoc argentum in die illo detrimentum uite tue, non lucrum afferet. Aliud aurum, aliud argentum a te queritur, hoc est, sensus bonus, [d 1Kb] uerbum optimum, de quibus dicit Deus quia dat uasa aurea et argentea . Hec sunt munera Dei: Eloquia Domini, eloquia casta: argentum igne examinatum, probatum terre,  purgatum septuplo . Gratia sensus tui, nitor casti sermonis exigitur: splendor fidei, non tinnitus argenti. Hoc manet, illud perit: hoc mercedem habet, et migrat nobiscum; illud detrimentum habet, quod hic relinquitur.

8. Si quis diuitum putat quod illud argentum repositum et reconditum ei suffragari possit ad uitam, onus inane portat, quod iudicii ignis absumat. Hic relinquite ligna uestra, diuites, ut onus uestrum futuro incendio incrementa non addat. Si erogaueris, minuetur onus: et quod remanserit, onus non erit. Noli, auare, recondere; ne fias nudo quidem nomine Christianus, opere Iudeus: cum aduerteris onera tua tibi esse supplicio. Dictum est enim tibi non per umbram, sed in sole: Si cuius opus manserit,  1083 mercedem accipiet: si cuius arserit, detrimentum patietur .

9. Et ideo tamquam perfectus eruditus in Lege, confirmatus in Euangelio, utriusque fidem suscipe Testamenti: Beatus enim qui seminat super omnem aquam, ubi bos et asinus calcat , sicut hodie lectum est, hoc est, qui seminat super populos, qui sequuntur Testamenti utriusque doctrinam; [e 1Kb] bos est ille aratorius, Legis iugum portans, de quo lex dicit: Boui trituranti os non alligabis  ; qui habet scripturarum cornua diuinarum. Pullum autem asine Dominus in Euangelio in figura populi gentilis ascendit .

10. Puto autem quoniam diues est uerbum Dei, quod etiam illud intelligere debeamus, quia bos habet cornua plena terroris, taurus ferociam habet, asinus mansuetudinem: quod bene ad presentia deriuatur, quia beatus qui et seueritatem et mansuetudinem tenet; ut altero disciplina seruetur, altero innocentia non opprimatur: nimia enim seueritas extorquet plerumque terrore mendacium. Deus diligi maluit, quam timeri: Dominus autem caritatem exigit, seruus timorem; cum perpetuus in homine terror esse non possit; quia scriptum est, sicut hodie lectum est: Ecce in timore uestro ipsi timebunt, quos timebatis. [a 1Kb] uale, fili, et nos dilige; quia nos te diligimus.



EPISTOLA LXXu.


Proposita eruendi Paulini sensus difficultate, subiungit textum eiusdem Apostoli, heredem nullum fieri, nisi per fidem, affirmantis. Deinde Iudeos hereditatem propter uetus Testamentum sibi debitam contendentes refellit, cuiusmodi heredes habendi sint, patefaciens.


AMBROSIUS [b 1Kb] CLEMENTIANO.

1. Etsi sciam quod [c 1Kb] nichil difficilius sit, quam de Apostoli lectione disserere; cum ipse Origenes longe minor sit in nouo, quam in ueteri Testamento: tamen quoniam superiori epistola uisus tibi sum, cur pedagogus Lex diceretur, non absurde explicauisse; hodierno quoque sermone uim ipsam Apostolice disputationis meditabor aperire.

 2. Superiora enim lectionis eius hoc habent, eo quod ex operibus Legis nemo iustificetur, sed ex fide; Quoniam qui ex operibus Legis sunt, sub maledicto sunt . . . . . Christus autem redemit nos de maledicto Legis, factus pro nobis maledictum . Non ex Lege igitur hereditas data est, sed ex repromissione. Etenim Abrahe dicte sunt repromissiones, et semini eius . . . . . quod est Christus . Lex itaque preuaricationum gratia posita est, donec ueniret semen, cui repromissum est ; et ideo conclusa sunt 1084 omnia sub peccato, ut repromissio ex fide Iesu Christi daretur credentibus . . . . . Postquam autem uenit fides, iam non sub Lege , hoc est, [d 1Kb] sub pedagogo sumus; et quia sumus filii Dei, et omnes sumus in Christo Iesu. Si autem omnes sumus in Christo Iesu, ergo Abrahe semen sumus,  secundum promissionem heredes. Hec est Apostolice conclusio sententie.

3. Sed occurrit adhuc ei, qui poterat etiam Iudeus dicere: Et ego heres sum: quoniam sub Lege sum: Lex autem uetus dicitur Testamentum: ubi autem testamentum, ibi hereditas. Et licet ad Hebreos ipse dixerit , quia testamentum non ualet, nisi mors intercedat testatoris, id est, quoniam testamentum non ualet quamdiu uiuit testator, sed eius morte firmatur; tamen quia in Hieremia Dominus locutus est de Iudeis, et ait: Facta est hereditas mihi sicut leo ; heredes eos negare noluit. Sed sunt heredes sine re, sunt et cum re: et dicuntur heredes testatore uiuente, qui scripti sunt, sed sine re.

4. Sunt etiam heredes paruuli, qui nichil differunt  a seruulo, quoniam sub curatoribus sunt [e 1Kb] et actoribus: Ita, inquit, et nos eramus Iudei sub elementis mundi huius seruientes. Postquam uero uenit plenitudo temporis, et Christus aduenit ; iam non sumus serui, sed liberi, si credamus in Christum. Ergo [f 1Kb] dedit illis speciem hereditatis, possessionem negauit. Habent nomen heredis, usum non habent; quia sicut paruuli heredes nomen nudum hereditatis, non auctoritatem usurpant, iubendi ius et utendi non habent; quia plenitudinem sue etatis exspectant, ut a curatoribus liberentur.

5. Sicut ergo paruuli, ita et Iudei sub pedagogo sunt. Lex pedagogus est: pedagogus ad magistrum ducit; magister noster solus est Christus: Nolite dicere uobis dominum et magistrum; quia dominus  et magister uester unus est Christus . [g 1Kb] Pedagogus timetur, magister uiam salutis ostendit. Timor ergo ad libertatem perducit, libertas ad fidem, fides ad caritatem: caritas acquirit adoptionem, adoptio hereditatem. Ergo ubi fides, ibi libertas; seruus enim sub metu, liber ex fide. Ille sub littera, iste sub gratia: ille in seruitute, iste in spiritu. Ubi autem spiritus Domini, ibi libertas . Si igitur ubi fides, ibi libertas; ubi libertas, ibi gratia; ubi gratia, ibi hereditas: Iudeus autem littera non spiritu in seruitute est; qui non habet fidem, non habet spiritus libertatem. Ubi autem nulla libertas, nulla gratia; ubi nulla gratia, nulla adoptio; ubi nulla adoptio, nulla successio.

6. Tamquam clausis ergo tabulis, [h 1Kb] cernit 1085 hereditatem, non possidet, auctoritatem non habet  lectionis. Nam quomodo dicit: Pater noster , qui uerum Dei Filium negat, per quem adoptiuus acquiritur? Quomodo testamentum nuncupat, qui mortem testatoris negat? Quomodo libertatem usurpat, qui negat sanguinem, quo redemptus est? Hic enim est nostre pretium libertatis, sicut Petrus dicit: Sanguine pretioso redempti estis , non agni utique, sed eius qui mansuetudine et humilitate, tamquam agnus aduenit, et totum mundum una sui corporis hostia liberauit, sicut ipse ait: Sicut agnus ductus sum ad immolandum . Unde et Ioannes ait: Ecce agnus Dei, ecce qui tollit peccatum mundi .

7. Ergo Iudeus heres in littera, non spiritu , tamquam paruulus est sub curatoribus  et actoribus: christianus autem, qui plenitudinem temporis agnouit, qua Christus aduenit factus ex muliere, factus sub Lege; ut omnes qui sub Lege erant, redimeret: christianus, inquam, per unitatem fidei, et agnitionem Filii Dei in uirum perfectum, in mensuram etatis exsurgit plenitudinis Christi . uale, fili, et nos dilige; quia nos te diligimus.



EPISTOLA LXXuI.

Rogatus ab IRENAEO AMBROSIUS epistole ad Ephesios summam exhibet. Scribit igitur illic nobis proponi celestem hereditatem, et solii celestis consortium cum Christo, per quem in libertatem sumus asserti: finem uero fidei caritatem, qua Christo connectimur, ostendi: nullam aliam epistolam pluribus refertam esse benedictionibus, quas singulatim breuiterque prosequitur.


AMBROSIUS IRENAEO salutem.


1. Poposcisti ut summam epistole que ad Ephesios scripta est, inculcaremus tibi, que obscurior uidetur, nisi eius distinctiones colligas, quibus persuadendum putauit Apostolus de Dei regno nobis non desperandum .

2. Proposuit itaque primum, quod bonis maximum solet esse [a 1Kb] ad studia uirtutis incitamentum, premiorum spem, et promissorum celestium hereditatem, que in passione Christi et resurrectione appropinquauerint.

3. Deinde subiecit non solum in paradisum reditum nobis reformatum esse per Christum: sed etiam celestis solii honorem per consortium Christi corporis carni huic esse impertitum; ut de ascendendi  possibilitate iam non dubites, qui consortia tua in carne Christi regno celesti adherere cognoscas, per sanguinem eius reconciliationem factam omnium,  que uel in terra, uel in celo sunt [b 1Kb] , per eius apostolos, prophetas, sacerdotes, confirmationem uniuersorum, et congregationem gentium: finem autem spei nostre caritatem ipsius, ut augeamur in ipso per omnia; quia ipse est caput uniuersorum, ad quem omnes secundum mensuram operationis in 1086 unum corpus edificatione caritatis assurgimus 

4. Non ergo desperandum quod capiti suo membra adhereant; presertim cum in adoptionem filiorum Dei ab initio simus predestinati per Iesum Christum in ipso: quam predestinationem probauit, asserens illud quod ab initio prenuntiatum est, quia relinquet homo patrem et matrem, et adherebit uxori sue, et erunt ambo in carne una ; sacramentum esse Christi et Ecclesie. Si ergo Ade et Eue copula sacramentum magnum est in Christo et in Ecclesia, certum est quod sicut Eua os de ossibus uiri fuit, et caro de carne eius; et nos membra simus corporis Christi, os de ossibus, et caro de carne eius.

5. Nulla autem epistola tantum benedictionis increpuit in plebe Dei, quantum ista, in qua  non solum benedictos nos a Deo, sed in omni benedictione benedictos et spiritali et in celestibus significauit [c 1Kb] diuine locuples gratie testis, et predestinatos nos in adoptionem filiorum, in Filio quoque Dei nos cumulatos gratia, abundasse ea ad cognoscendum mysterium eterne uoluntatis: tum preterea in plenitudine temporum cum pacificarentur  omnia in Christo, et que in terra sunt, et que in celo, sorte nos in ipso constitutos; ut que Legis sunt implerentur in nobis, et que gratie: cum etiam secundum Legem electi uideremur in iuuentutis etate, que est uita immaculata, nichil habentes lasciuie puerilis, et senilis infirmitatis: docti quoque prelium non solum aduersus carnem et sanguinem, sed etiam [d 1Kb] aduersus omnem militiam spiritalis nequitie, que est in celestibus, uiuidis gerere uirtutibus .

6. Itaque sicut illis sortito obtigit captarum ex hoste terrarum possessio; ita nobis cecidit sors gratie, ut simus possessio Dei, qui renes possidet nostros , id est, seminarium castitatis et temperantie. Queris hanc sortem agnoscere?  Recordare illam que cecidit super Mathiam, ut in duodecimum apostolorum numerum subrogaretur . Sed etiam propheta Dauid  ait: Si dormiatis inter medias sortes ; eo quod is qui medius inter ueteris sortem et noui Testamenti est, recumbens in utroque, ad regni celestis tranquillitatem adsciscitur. Hanc sortem filie Salphe petebant hereditatis paterne, et earum petitio diuino iudicio probata est . Sed ille petebant in umbra; Salpha enim umbra oris significatur: in umbra ergo sermonis petebant, loquebantur quod non reuelabatur. Paterne itaque hereditatis petitio Salphe filiabus in umbra sermonis erat; nobis autem est in Euangelii splendore, et reuelatione gratie.

7. Simus itaque nos possessio Dei, et ille nobis portio, in quo sunt diuitie glorie et hereditatis eius. Quis enim diues, nisi solus Deus, qui omnia creauit?  Sed multo magis diues misericordia, qui omnes redemit, et nos, secundum 1087 carnis naturam, ire filios et [a 1Kb] commotioni obnoxios mutauit quasi auctor nature, ut simus filii pacis et caritatis . Quis enim naturam mutare potest, nisi qui creauit naturam? Itaque suscitauit mortuos, et uiuificatos in Christo sedere fecit in celestibus in ipso Domino Iesu .

8. Non quo quisquam hominum prerogatiuam sedendi meruerit in illa sede Dei, de qua Pater soli Filio dixit: Sede a dextris meis ; sed quia in illa carne Christi, per consortium eiusdem nature, caro omnis humani generis honorata est. Nam sicut ille in nostra carne subditus legitur , per unitatem carnis et obedientiam corporis,  in quo fuit obediens usque ad mortem ; sic et nos in illius carne consedimus in celestibus. Non ergo sedimus, sed in Christo consedimus, qui solus sedet ad dexteram Dei Filius hominis, sicut ipse dixit: Amodo uidebitis Filium hominis sedentem ad dexteram Dei . In eo enim abundauit gratia eius et bonitas super nos in Christo Iesu, ut operibus mortuos, per fidem redemptos, saluatos gratia, tante donaret libertatis munere, in quo uelut resuscitata etiam ipsa natura, noue sensit creature gratiam: ut in bonis operibus ambulemus creati in Christo, qui ante [b 1Kb] obnoxie hereditatis uitio degenerauimus.

9. Etenim, sublatis inimicitiis que erant ante in carne, pax facta est uniuersitatis in celo ; ut essent homines sicut angeli in terra, ut essent gentes unum atque Isrelite, ut in homine uno et nouus homo et uetus, sublato pariete macerie, qui utrumque dissidioso obice diuidebat, inter se conuenirent. Nam cum huius natura carnis, iram et discordias ac dissensiones excitauisset, Lex nos damnatorum nexuisset uinculis, Christus iehsu insolentiam atque intemperantiam carnis, mortificatione compressit, legem mandatorum in decretis euacuauit,  in quibus ostendit non secundum litteram interpretanda legis spiritalis dogmata; cum et sabbati ignaua otia, et corporalis superflua destrueret circumcisionis, atque omnibus accessum ad Patrem in uno reseraret spiritu. Quomodo enim potest discordia esse, ubi una uocatio, unum corpus, et unus spiritus est?

10. Quid enim aliud descendens operatus est Dominus iehsu , nisi ut de captiuitate nos in libertatem uindicaret, et illam captiuitatem uinctam perfidie uinculis sibi captiuam faceret, alligatam sapientie compedibus, mittente unoquoque prudente pedes suos in compedes eius, sicut scriptum est : et cum descendisset, et ascenderet, ut impleret omnia , et nos omnes de plenitudine eius acciperemus?

 11. Ideoque primum repletos Spiritu sancto posuit in Ecclesia apostolos, prophetas alios, alios euangelistas, alios autem pastores et doctores, ut eorum adhortationibus consummaretur 1088 profectus credentium, et ministerii fidelis [c 1Kb] opus cresceret . Aedificatur unusquisque edificatione uirtutum in mensuram etatis interioris, que mensura perfectior uite immaculate , id est, perfecti uiri, accipiens de plenitudine Christi recepit gratie plenitudinem.

12. Quis autem uir perfectus est, nisi ille qui absolutus infantia puerilis ingenii, atque adolescentie incerto ac lubrico, et immoderato iuuentutis calore, in uiri perfecti firmitatem successerit, atque ad illam morum maturitatem adoleuerit; ut non facile  deuii disputatoris alloquio flectatur, et quasi quadam doctrine irrationabilis turbidiore in scopulos iactetur procella, ad erroris remedia se conferens: et qui ueritatem non solum in sermone, sed etiam in operibus sequatur suis, et edificationem caritatis in se suscipiat; ut in unitate fidei et agnitionis occurrat, et quasi membrum non desit capiti suo, id est Christo, qui est caput omnium, ex quo totum corpus fidelium et sapientium per harmoniam rationabilem uerbi, hoc est enim [d 23Kb] , , id est, harmonia uerbi compaginatum et compactum atque connexum, per omnem iuncturam ministrationis, in mensuram uniuscuiusque partis augmentum corporis facit, in edificationem sui, in caritate; ut assurgat unum templum  Dei in omnibus, et unum domicilii celestis habitaculum in spiritu uniuersorum.

13. In quo non solum sanctorum hominum, sed omnium credentium, omnium etiam superiorum rationabilium uirtutum ac Potestatum, connexionem fidei, spiritusque accipiendam arbitror; ut per harmoniam quamdam uirtutum ac ministeriorum, corpus unum ex omnibus rationabilis nature spiritibus adhereat capiti suo Christo, ita edificationis  compage connexa, ut ne tactu quidem iunctura singulorum adherentium discrepare uideatur. Hoc est enim [a 21Kb] quod dixit Grecus, : quod non difficile erit tanto architecto secundum mensuram uniuscuiusque meritorum ac fidei conuenientem sibi connectere; cum edificatio caritatis [b 1Kb] rimam offensionis excludat, atque obstruat. Non est ergo dubitandum celestium potestatum adhesura ad hoc templum edificandum consortia; incongruum quippe intelligi quod ita assurgat humane caritatis edificatio in templum Dei, ut fiat in nobis habitatio Dei in spiritu, non sit autem in celestibus potestatibus.

14. Cuius rei gratia, ut maturius in nobis edificatio huiusmodi procederet, hortatur nos Apostolus  aperire oculos cordis, eleuare ad superiora, agnitionem Dei impense querere, ueritatem discutere, abscondere in corde mandata Dei, deponere erroris desideria, dedecoris 1089 occulta, renouari per gratiam sacramentorum, temperare iracundiam, commotionem ante occasum solis relaxare, cauere ne superiora tua occupet aduersarius, spiritus ille habens potestatem, qui se immersit in cor Iude , et comminuit anime eius ianuas; ne posset resistere, furem excludere, mendacem auertere, exsurgere a mortuis, sobrietatem assumere: uxorem uiro, ut Ecclesiam Christo, debere esse subditam; uirum pro uxore animam suam offerre, sicut se pro Ecclesia tradidit Christus : postremo quasi bonum bellatorem sumere arma Dei, ac pretendere  semper, non solum aduersus carnem et sanguinem, sed etiam aduersum spiritales nequitias ; ne a suis emolliri, ab extraneis capi possit. Hec breuiter comprehensa, ut potui, perstrinxi. uale, fili, et nos dilige; quia nos te diligimus.



EPISTOLA LXXuII.

Roganti que hereditas illa sit, pro qua mortem oppetere plerique non dubitant; respondet hanc ipsam esse quam ex repromissione quasi liberi adipiscimur; nos enim cum Deo ex caritate seruiamus, uera potiri libertate. Hoc in Esau benedictione signatum docet; unde colligit ex Lege per quam seruitus fuit, etiam libertatem esse, ut que ad fidem nos adduxerit: addit non Christum, sed Moysen accusaturum; atque adeo Iudeos desipere, a quibus accusator pre  bono iudice eligitur.


AMBROSIUS HORONTIANO.

1. Non otiose querendum putasti que sit rei diuine hereditas; et cur [c 1Kb] tanto estimetur nomine, ut propter eam plerique etiam mortem suam offerant. uerum si consideres quia et in usu humano hereditatis pecuniarie gratia facit, ut uenerabiliora  fiant iura pietatis; quia hoc quoque plus defertur parentibus, ne lesa pietas patris ulciscatur se [d 1Kb] exheredatione, uel abdicatione contumacis pignoris: mirari profecto desines que sit tanta diuine hereditatis appetentia.

2. Est autem hereditas proposita christianis omnibus; sic enim dicit Esaias: Est hereditas credentibus in Domino : que speratur ex repromissione, non ex Lege. Quod ueteris Testamenti exemplo probatur, dicente Sarra: Expelle ancillam, et filium eius; non enim heres erit filius ancille cum filio meo Isaac . Filius Sarre Isaac, filius ancille Ismel; hi ante Legem sunt: ergo antiquior repromissio quam Lex. Nos secundum Isaac filii per repromissionem, Iudei secundum carnem  filii ancille . Nobis mater libera, que non parturiebat, et postea ex repromissione effudit, peperitque masculum: illis mater Agar, generans in seruitutem. Liber est, cui gratia promittitur; seruus, cui iugum Legis imponitur: prius ergo nobis repromissio quam illis Lex; et secundum naturam antiquior libertas, quam seruitus. Libertas igitur ex repromissione, ex Lege seruitus. Sed licet repromissio ipsa ante Legem sit, ut diximus, ex repromissione autem libertas, in libertate caritas; secundum 1090 Legem tamen est caritas, [e 1Kb] que maior libertate est.

3. Non ergo serui? Et quomodo scriptum est: Laudate, serui, Dominum . Quomodo ipse Apostolus ait: Sed ut serui Christi facientes uoluntatem  Dei ex animo cum bona uoluntate ? uerum est et seruitus libera, que est uoluntaria, de qua Apostolus ait: Qui liber uocatus est, seruus est Christi . Hec est seruitus ex animo, non ex necessitate. Itaque nos serui quidem sumus Creatoris nostri: sed libertatem habemus, quam per gratiam Christi accepimus, generati ex repromissione secundum fidem. Unde quasi ex libera geniti, libertatis sacrificium deferamus, signati in fronte, sicut liberos decet; ut non confundamur, sed gloriemur, signati spiritu, non carne. Quibus recte dicitur: State, et nolite iterum iugo seruitutis contineri . Non dixit: Nolite seruire, sed nolite iugo seruitutis contineri; est enim grauius iugum seruitutis, quam seruitus.

 4. Denique Isaac filio suo Esau petenti benedictionem ait: Ecce ab ubertate terre erit tibi habitatio, et a rore celi summo: et super gladium tuum uiues, et seruies fratri tuo. Erit autem cum deposueris et solueris iugum illius a collo tuo . Quomodo istud conuenit, ut seruiat, cum soluerit iugum fratris a collo suo, nisi distantiam esse intelligamus  seruitutis? Que igitur sit differentia, ipsa nobis exponat lectio. Bonus Isaac, et bonus nobis, qui secundum ipsum in libertatem nascimur: et bonus pater utrique filio. Denique quod utrumque diligeret, circa alterum affectu probauit, circa alterum benedictione; seniori enim filio dixerat, ut cibum deferret sibi, et acciperet benedictionem: sed dum ille moram facit, et cibum agrestem et forensem requirit, frater iunior domesticum detulit ex ouium grege.

5. Bonus cibus omnium Christus est, bonus cibus est fides, suauis cibus misericordia, iucundus cibus gratia. Hos cibos epulatur populus Ecclesie sancte. Bonus cibus spiritus Dei, bonus cibus peccatorum remissio. At uero ille predurus cibus rigor Legis, terrorque penarum: agrestis cibus obseruantia littere  potius quam gratia indulgentie. Denique ille populus sub maledicto, nos in benedictione. uelox cibus fides: Prope est enim uerbum in ore tuo, et in corde tuo : tardior cibus Legis. Denique dum Lex exspectatur, populus errauit .

6. Contulit igitur benedictionem pater impigro et fideli filio: sed quia bonus pater erat, seruauit et seniori filio benedictionem; ut eum seruum faceret fratris sui: non quo familiam suam [a 1Kb] degeneri uellet seruituti addicere, sed quia is qui regere se non potest et gubernare, seruire debet, et subditus esse prudentiori; ut eius regatur consilio, ne sua stultitia precipitetur, et labatur temeritate. Pro benedictione igitur huiusmodi confertur seruitus. Denique inter  bona annumeratur, inter collatam terre 1091 ubertatem, et rorem celi a summo. Sed quia dixerat: Super gladium tuum uiues; ne ei fortitudinis aut potestatis noceret presumptio, addidit: Seruies fratri tuo; ut et carnis fructus uberes, et diuine rorem adipiscaris gratie, et eum sequaris, qui de suo gubernaculo regat.

7. Sed tunc erit istud, cum deposueris iugum eius a collo tuo; ut uoluntarie seruitutis mercedem habeas, non iniuriam subeas necessitatis. Inhonorata enim huiusmodi seruitus, que necessitate cogitur: honorata autem, que pietate defertur. Unde apostolus: Si uolens hoc ago, mercedem habeo: si inuitus, dispensatio mihi credita est . Melius utique mercedis premium, quam dispensationis obsequium  est. Nos igitur non contineamur seruitutis iugo, sed caritate spiritus seruiamus; quia dicit apostolus: Per caritatem spiritus seruite inuicem . Timor legis est caritas Euangelii. Denique: Initium sapientie timor Domini, plenitudo autem legis caritas . Tamen et ipsa lex dicit: Et in hoc uerbo omne mandatum instauratur , et in isto uno, inquit, sermone impletur: Diliges proximum tuum .

8. Hoc est igitur quod proposuimus, quia etsi ex lege seruitus, tamen secundum legem libertas; caritas  enim libertatis, timor seruitutis est. Est igitur et caritas legis, et seruitus caritatis: sed lex caritatis prenuntia est, caritas Euangelii pie seruitutis arbitra est.

9. Non superflua itaque lex, que tamquam pedagogus prosequitur infirmiores. Infirmitatem dico morum, non corporum; infantes enim sunt, qui fari uerbum Dei nesciunt, qui eius opera non recipiunt . Nam si etas senectutis uita immaculata , utique etas adolescentie est uita maculosa. [b 6Kb] Lex ergo pedagogus fuit, id est , donec fides ueniret. Et quasi infirmi, inquit, custodiebamur a lege, conclusi in eam fidem, que reuelanda foret . Postquam autem fides aduenit, non dicit Euangelium, sed fidem; ea est enim sola fides, que est  in Euangelio. Nam licet iustitia Dei in eo reuelatur, que est ex fide in fidem ; tamen sic illa Legis est fides, si ei accedat fidei plenitudo. Merito ergo fides ista quasi sola dicitur; quia illa sine hac fides non est, in hac confirmatur. Denique ubi hec fides uenit, plenitudo aduenit, aduenit filiorum adoptio, cessauit infirmitas, abiit infantia, in uirum perfectum assurgimus, Christum induimus. Quomodo igitur infirmus et paruulus esse potest, in quo Christus est Dei uirtus? Ergo ad perfectionem uenimus, perfectionis precepta accepimus.

10. Audisti hodie [c 1Kb] lectum: Non possum ego a me facere quidquam: sicut audio, iudico . Audisti lectum: Ego non accuso uos, ego non iudico. Ego non accuso, Moyses uos accusat, in quem speratis  . Audisti lectum: Si ego testimonium perhibuero de me ipso, testimonium meum non est uerum . Didici qualis iudex, qualis testis esse debeam. Non enim quasi infirmus dicit: Non 1092 possum ego a me facere quidquam: sed infirmus ille, qui sic intelligit. Nihil quidem sine Patre facit Filius; quia communis operatio, et unitas potestatis est: sed hoc loco quasi iudex loquitur, ut cognoscamus homines in iudicando, quod non ex uoluntate nostra et potestate, sed ex equitate debeamus formare sententiam.

11. Constitue aliquem reum coargutum et conuictum criminis, non astruentem defensionis genera, sed deprecantem et aduoluentem se ad genua iudicis; respondet ei iudex: Non possum a me facere  quidquam; iustitia in iudicando, non potentia est in iudicando. Ego non iudico, sed facta tua de te iudicant: ipsa te accusant, et ipsa condemnant. Leges te adiudicant, quas iudex non conuerto, sed custodio. Nihil ex me ego profero, sed ex te forma iudicii in te procedit. Secundum quod audio, iudico, non secundum quod uolo; et ideo iudicium meum uerum est, quia non uoluntati indulgeo, sed equitati.

12. Consideremus itaque que sit iudicandi religio. Dominus celi atque terrarum iudex omnium dicit: Non possum a me facere quidquam: sicut audio,  et iudico; et homo dicit Domino suo: Nescis quoniam potestatem habeo dimittere te, et potestatem habeo crucifigere te ? Quare Dominus non potest? Quia iudicium, inquit, [a 1Kb] meum uerum est. Non enim quero uoluntatem meam, sed uoluntatem eius, qui misit me , id est: Non uoluntatem hominis, quem uidetis: non arbitrium hominis, quem uos hominem tantummodo iudicatis: non uoluntatem carnis; quia spiritus promptus, caro autem infirma : sed uoluntatem diuinam, que auctor legis, arbitraque iudicii est. Similiter et testis uerus est, qui non sibi, sed alii fert testimonium; scriptum est enim: Laudet te proximus tuus, et non os tuum .

13. Pulchre autem dicitur Iudeis mystice: Ego  uos non iudico, id est, ego uniuersorum redemptio, ego peccatorum remissio, uos non iudico; quia me non recepistis. Non iudico, qui libenter indulgeo. Ego non iudico, qui sanguine meo redimo peccatores . Ego non iudico, qui deleo iniquitates, et memor non ero. Ego non iudico, qui malo uitam quam mortem peccatoris . Ego non iudico, qui non damno, sed iustifico confitentes. Moyses uos accusat, ille uos arguit, in quem speratis: ille accusat uos; quia iudicandi non habet potestatem, que eius debetur auctori. Ille ergo in quem speratis accusat: iste in quem sperare noluistis, absoluit.

14. Magna Iudeorum [b 1Kb] imprudentia! Merito accusantur in criminibus suis; quia accusatorem elegerunt,  et bonum iudicem refutauerunt: ideoque deest illis absolutio, pena non deest.

15. Recte ergo, fili, [c 1Kb] a lege cepisti, in Euangelio confirmatus es, a fide in fidem, sicut 1093 scriptum est: Iustus enim ex fide uiuit . uale et nos dilige; quia nos te diligimus.



EPISTOLA LXXuIII.

Abrahe instar nos ex fide iustificari, qua sumus filii libere: circumcisionem tantum per Christum uim habuisse, quam ipse in semet passus antiquauit: iustitiam ergo non exspectandam nisi ex fide, que, si perfecta sit, numquam caritate destituitur.


[d 1Kb] AMBROSIUS HORONTIANO.

1. Si Abraham credidit Deo, et reputatum est ei ad iustitiam , quod autem reputatur ad iustitiam,  ex incredulitate ad fidem est: utique ex fide iustificamur, non ex operibus legis. Abrahe autem ipsi duo filii Ismel et Isaac, unus de ancilla, alter de libera . Et responsum huiusmodi, ut expelleret ancillam, et filium ancille; non enim heredem fore ancille filium: et ideo non ancille  nos filios esse, sed libere, qua libertate nos Christus liberauit. Unde colligitur quod ii magis Abrahe filii, qui ex fide; prestant enim fidei quam generationis heredes. Lex pedagogus est, fides libera: abiiciamus ergo opera seruitutis, teneamus gratiam libertatis: [e 1Kb] deseramus umbram, solem secuti: ritus Iudaicos deseramus .

2. Circumcisio membri unius nichil prodest. Denique ait Apostolus: Ecce ego Paulus dico uobis, quoniam si circumcidamini, Christus uobis nichil proderit . Non quia non possit, sed quia indignos beneficiis suis iudicet, qui uias eius deserant.

3. Et quidem ante Sephora circumcidit filium suum, et periculum depulit, quod imminebat : sed tunc profuit Christus, cum adhuc perfecta  differret. Cum paruulus esset populus credentium, uenit non paruulus, sed perfectus in omnibus Dominus iehsu. Circumcisus est primo secundum legem, ne legem solueret: postea per crucem, ut legem impleret . Cessauit ergo quod ex parte est, quia uenit quod perfectum est; crux enim in Christo non unum membrum, sed totius circumcidit superfluas corporis uoluptates.

4. Fortasse adhuc queritur qua ratione circumcidi ex parte uoluerit, qui uenerat perfectam circumcisionem demonstraturus. De quo non puto esse diutius deliberandum. Nam si peccatum factus est, ut nostra peccata mundaret : si maledictum pro nobis factus est, ut legis maledicta uacuaret ; ea ratione et circumcisus  pro nobis est, ut circumcisionem Legis auferret, daturus salutem crucis.

5. Spiritu igitur ex fide spem iustitie exspectandam nobis asserit apostolus , et in libertatem uocatos, libertatem nostram in occasionem carnis non debere conferre. Siquidem neque circumcisio aliquid ualet, neque preputium: sed fides que per caritatem operatur . Et ideo scriptum est: Diliges Dominum Deum tuum . Qui autem diligit, 1094 utique credit, et credendo unusquisque diligere incipit. Denique Abraham creditit, et sic diligere cepit: et credidit non ex parte, sed per omnia. Aliter enim plenam non poterat habere caritatem; quia scriptum est: Charitas credit omnia . Si non credit omnia,  non uidetur caritas esse perfecta. Ergo perfecta caritas omnem fidem habet.

6. Non tamen facile dixerim, quod continuo omnis fides perfectam caritatem habeat; quia Apostolus dixit: Si habuero omnem fidem, ita ut montes transferam, caritatem autem non habeam, nichil mihi prodest  . Etenim cum tria sint maxime in uiro christiano, spes, fides, caritas: maior his est caritas .

7. Sed arbitror [a 1Kb] propositi gratia hoc dixisse Apostolum; neque enim uidetur mihi qui habeat omnem fidem, ita ut montes transferat, caritatem non habere; quomodo et illud, si habeat aliquis omnia mysteria, et omnem scientiam; quomodo non habeat caritatem, presertim cum dicat Ioannes: Quia omnis qui credit quia iehsu Christus est, de Deo natus est ; et supra ipse dixerit: Quoniam qui de Deo natus est, non peccat ? Unde colligitur, si his qui credit quia iehsu Christus est, de Deo natus est; et qui de Deo natus est, non peccat: utique his qui credat quia iehsu  Christus est, non peccat. Si quis autem peccat, non credit: qui autem [b 1Kb] non credit, nec diligit: qui autem non diligit, peccato obnoxius est. Ergo non diligit, qui peccat; caritas enim multitudinem operit peccatorum . Quod si caritas peccandi excludit affectum, quandoquidem etiam timorem excludit foras, plena est utique perfecte fidei caritas.

8. Denique apostoli, qui futuri erant amici, dixerunt: Adauge nobis fidem , petentes a bono medico, ut infirmantem in se fidem sanaret. Infirmabatur adhuc fides in iis, cum audiret etiam Petrus: Minime fidei, quare dubitasti ? Ergo fides uelut preuia caritatis occupat animam, et preparat semitas uenture dilectioni. Sic omnis fides est, ubi perfectio caritatis.

 9. Ideo puto dici quia caritas credit omnia , hoc est, facit fidem omnia credere, [c 1Kb] et habere huiusmodi animam omnem fidem. Ac per hoc ubi perfecta caritas, ibi omnis fides: sicut ubi perfecta caritas, ibi spes omnis. Denique sicut omnia credit, ita scriptum est quia sperat omnia . Ideo maior, quia spem, fidemque complectitur.

10. Hanc caritatem habens, nichil timet; quia caritas timorem excludit foras; et ideo [d 1Kb] ablegato et exuto timore, omnia suffert, omnia sustinet. [e 1Kb] Qui ergo per caritatem omnia sustinet, non potest timere martyrium. Et ideo quasi uictor, alibi in fine ait: Mihi enim mundus crucifixus est, et ego mundo . uale, fili, et nos dilige; quia nos te diligimus.



1095 EPISTOLA LXXIX.


Bellicio, qui cum credidisset in Christum, e morbo conualuerat,  asserit et morbum et sanitatem eiusdem Christi tribuenda uisitationi; atque ut ipsum retineat, et ad alia sacramenta properet, illum hortatur.


AMBROSIUS BELLICIO salutem.

1. Iactatum [f 1Kb] te graui egritudine significasti mihi credidisse in Dominum Iesum, et iam cepisse reualescere. Ad salutem igitur ea infirmitas fuit, [g 1Kb] plus aculei quam periculi ferens; quia diu promissum remorabaris. Hoc est quod ait: Percutiam, et sanabo . Percussit infirmitate, sanauit fide. uidit enim interiorem affectum tuum non uacuum pie cupiditatis, sed excuti dilationibus; et ideo admonere maluit, ita ut salutem non lederet, deuotionem excitaret.

 2. Quomodo enim saluti noceret, qui solet dicere, ut legimus in Euangelio: Ego ueniam, et curabo eum ? [h 1Kb] Ergo et cum a tuis inuitaretur, ut inuiseret domum tuam, sine dubio dixit: Ego ueniam, et curabo eum. Et si non audisti eum, ille tamen quasi Deus insensibiliter locutus est: et si non uidisti eum, ille tamen quod te incorporaliter inuiserit, dubitari non potest.

3. Sed uidisti eum, qui credidisti ei; uidisti eum, qui recepisti eum hospitio tue mentis: uidisti eum spiritu, uidisti eum oculis interioribus. Tene ergo hospitem nouum, diu exspectatum, sed sero susceptum: in quo et uiuimus, et sumus et mouemur . [i 1Kb] Gustasti igitur fidei prima exordia, non fiat uerbum occultum in corde tuo. Hec omnis gratia  est, hoc est omne munus. Nemo enim penetralia domus de ingressu estimat, siquidem [i 1Kb] omnis fructus in interioribus est; neque enim sapientis est a fenestra respicere in domum, et stultitia hominis audire per ostium.

4. Alia sunt sacramentorum perfectiorum mysteria; quia Oculus non uidit, nec auris audiuit, que preparauit Deus diligentibus eum, ut dixit Scriptura . Alia sunt illa, que de gloria futura annuntiarunt prophete, quibus reuelatum est, et euangelizarunt sancti , Spiritu Dei misso de celo, in quem concupiscunt et angeli uidere, ut ait apostolus Petrus . Alia sunt illa, in quibus est [k 1Kb] mundi redemptio, peccatorum remissio, gratiarum diuisio, sacramentorum participatio: que cum  acceperis, tunc mirabere tantum donatum esse homini, ut illud manna, quod miramur fluxisse de celo  Iudeis , [a 1Kb] nec tante gratie nec tante operationis iudices ad salutem fuisse. Illud enim quicumque acceperunt in deserto, mortui sunt, preter Iesum Naue, et Caleb : 1096 hoc sacramentum quicumque gustauerit, non morietur in eternum. Sanet te Dominus iehsu. uale.



EPISTOLA LXXX.

Ubi curationem ceci a natiuitate ostendit diuine fuisse potestatis, discipulorum interrogationem reprehendit; atque nonnullas eiusdem historie partes memorat et paucis edisserit.


[b 3Kb] AMBROSIUS BELLICIO.

1. Audisti, frater, lectionem Euangelii, in qua decursum est quod preteriens Dominus iehsu uidit [c 1Kb] a generatione  cecum. Ergo si Dominus uidit, non eum preteriuit : quare nec nos quidem preterire debemus, quem pretereundum Dominus non putauit; presertim cum a generatione cecus fuerit, quod non otiose est positum.

2. Est enim cecitas, que plerumque ui egritudinis aciem obducit oculorum, eademque temporis spatio mitigatur: est cecitas, que humorum infusione generatur; ea quoque, uitio plerumque sublato, medicine arte depellitur; ut cognoscas quia quod iste sanatur, qui a generatione sua cecus est, non artis est, sed potestatis. Donauit enim Dominus sanitatem, non medicinam exercuit; eos enim sanauit Dominus iehsu, quos nemo curaret.

3. [d 1Kb] Quam stolidi autem Iudei, qui interrogant:  Hic peccauit, an parentes eius ? debilitates corporum referentes ad merita delictorum. Et ideo Dominus ait: Neque hic peccauit, neque parentes eius: sed ut manifestarentur opera Dei in illo . Quod enim nature defuit, creatori competit reformare, qui auctor nature est. Unde addidit: Cum in hoc mundo sum, lux sum huius mundi ; hoc est, omnes [e 1Kb] possunt uidere, qui ceci sunt, si me lumen requirant. Accedite et uos, et illuminamini, [f 1Kb] ut uidere possitis .

4. Deinde quid sibi uult quod is, qui uitam refundebat imperio, salutem precepto dabat, dicens mortuo: Exi foras , et egressus est Lazarus  de sepulcro; dicens paralytico: Surge, tolle grabatum tuum ; et surrexit paralyticus, et cepit grabatum ipse portare, in quo [g 1Kb] solutus membris omnibus, portabatur: quid, inquam, sibi uult, quod exspuit et fecit lutum, et superunxit oculos ceci, et dixit ei: uade et laua in Siloam, quod interpretatur missus; et abiit, et lauit, et uidere cepit ? Que ista ratio est? Magna, ni fallor; plus enim uidet, quem iehsu tangit.

5. Simul et diuinitatem et sanctificationem eius aduerte. Quasi lux tetigit, infudit: quasi sacerdos per figuram baptismatis, mysteria gratie spiritalis impleuit. Exspuit, 1097 ut aduerteres quia interiora Christi lumen sunt. Et uere uidet [h 1Kb] , qui Christi mundatur internis. Lauat saliua eius, lauat sermo eius, sicut  habes: Iam uos mundi estis propter sermonem, quem locutus sum uobis .

6. Quod autem lutum fecit, et superunxit oculos ceci , quid aliud significat, nisi ut intelligeres quia ipse hominem, luto illito, reddidit sanitati, qui de luto hominem figurauit : et quod hec caro luti nostri per baptismatis sacramenta eterne uite lumen accipiat? Accede et tu ad Siloam, hoc est, ad cum qui missus est a Patre, sicut habes: Mea doctrina non est mea, sed eius qui me misit . Diluat te Christus, ut uideas. ueni ad baptismum, tempus ipsum adest: ueni festinus, ut tu dicas: Abii, et laui, et uidere cepi ; ut et tu dicas: [i 1Kb] Cecus eram, et uidere cepi; ut tu dicas, sicut iste refuso lumine ait: Nox precessit,  dies autem appropinquauit .

7. Nox erat cecitas. Nox erat, cum Iudas accepit buccellam a Iesu, et introiuit in eum Satanas. Iude nox erat, in quo diabolus erat: Ioanni dies erat, qui in Christi pectore recumbebat . Petro quoque dies erat, cum lumen Christi uideret in monte . [i 1Kb] Nox erat aliis, sed Petro dies erat. At uero ipsi Petro nox erat, quando Christum negabat. Denique gallus cantauit, et flere cepit , ut emendaret errorem; iam enim dies appropinquabat.

8. Interrogabant Iudei cecum: Quomodo uidisti ? Grandis amentia! interrogabant quod  uidebant: interrogabant causam, cum factum uiderent.

9. Et maledixerunt ei, dicentes: Tu sis discipulus eius . [a 1Kb] Maledictio eorum benedictio est; quia benedictio eorum, maledictio est. Tu sis, inquiunt, discipulus eius. Tunc prosunt, quando [b 1Kb] nocere se credunt. uale, fili, et nos dilige, ut facis; quia nos te diligimus.



EPISTOLA LXXXI.

Quosdam clericos propter laborem ac difficultatem animo despondentes, uerbis erigit, eisque non modo futuram mercedem ponit ob oculos, sed etiam paratum Christi presidium. Eam ob rem explicatis aliquot Scripture locis, admonet ne se diuelli ab illo patiantur.


AMBROSIUS clericis.


1. Plerumque humanis obrepit mentibus, ut aliqua leui prestricti offensione, si non illis cedant pro studio uoluntaria, officio desistant: quod in alio genere hominum tolerabile, in iis uero qui rei diuine intendunt, plenum doloris.

2. Sunt enim aliqui in clericorum munere, quibus inimicus obrepere studet, si alias eos non potuerit circumuenire, ut lesis huiusmodi 1098 inserat cogitationes. Quid mihi prodest in clero manere, subire iniurias, labores perpeti, quasi non possit [c 1Kb] ager meus me pascere, aut si ager desit, quasi aliter exercere sumptum non queam? Itaque huiusmodi cogitationibus etiam boni mores ab officio retrahuntur:  quasi uero hoc solum sit in clerico, ut sumptum expediat suum, et non ut diuinum sibi post mortem potius subsidium locet; quamquam ille post mortem abundet, qui tutus hic potuerit decernere aduersum tot inimicorum insidias.

3. Unde Ecclesiastes ait: Optimi duo super unum, quibus est merces bona in labore ipsorum; quoniam [d 24Kb] si ceciderit, unus erigit socium suum . Ubi sunt duo optimi super unum, nisi ubi Christus est, et is quem Christus tuetur? Quia si ceciderit, qui cum Domino est Iesu, erigit eum iehsu.

4. Sed qua ratione dixit: In labore ipsorum? Ergo et Christus laborat? Utique laborat, qui ait: Laboraui clamans . Laborat, [e 1Kb] sed in nobis: denique ad puteum fatigatus sedebat . Sed  quomodo laboret, docuit nos Apostolus minore exemplo, dicens: Quis infirmatur, et ego non infirmor ? Docuit et ipse Dominus sua uoce: Aeger eram, et non uisitastis me: nudus eram,  et non operuistis me . Laborat, ut me iacentem erigat.

5. Unde et in Eliseo figura Domini precessit, qui proiecit se, ut mortuum erigeret : in quo symbolum est, quod nobis Christus commortuus sit, ut nobis resurgeret. Proiecit itaque se usque ad nostram Christus fragilitatem, ut nos erigeret. Proiecit se, non cecidit, sed erexit consortem. Ipse enim consortes nos sibi fecit, ut scriptum est, quia unctus est [f 1Kb] oleo iustitie pre consortibus suis .

6. Unde pulchre ait Ecclesiastes: Quoniam qui ceciderit, erigit socium suum , non ipse erigitur; Christus enim non alterius auxilio, atque ope erectus est, sed ipse se resuscitauit. Denique  soluite, inquit, hoc templum, et in triduo illud resuscitabo. Hoc autem dixit de templo corporis sui . Nec immerito erectus non est ab alio, qui non cedidit; nam et ille qui a secundo erigitur, cecidit: et qui cecidit, indiget auxilio, ut erigatur. Quod et subiecta docent, dicente Scriptura: ue illi uni, cum ceciderit, et non est secundus qui eum erigat! quia et si dormierint duo, est calor illis . Commortui enim sumus Christo, et ideo conuiuimus . Christus nobis commortuus est, ut nos calefaceret, qui ait: Ignem ueni mittere in terram .

7. Mortuus eram, sed quia in baptismate commortuus Christo sum, accepi lumen uite a Christo. Et qui in Christo moritur, per Christum calefactus uite et  resurrectionis uaporem accipit. 1099 Frigidus erat puer, calefecit eum Eliseus spiritu suo, dedit ei uite calorem . Condormiuit ei, ut eum calor quietis eius, qui in symbolo consepultus ei fuerat, excitaret. Frigidus itaque est, qui non moritur in Christo: calefieri non potest, cui ignis ardens non appropinquat: [g 1Kb] incalescere non potest alteri, qui secum non habet Christum.

8. Et ut cognoscas secundum mysterium dictum, non secundum numerum; quia optimi duo quam unus, subiecit mysticum: Et spartum triplex; [h 1Kb] non corrumpetur. Tria enim, que non sunt composita, non corrumpuntur: Trinitas itaque incomposite nature corrumpi non potest; quia Deus unum et simplex, et incompositum est, quidquid est: quod  autem est, permanet, non subiicitur.

10. Bonum est itaque adherere alteri, et inserere collum in torques eius, et subiicere humerum, et portare illum, nec tediare ad uincula; quia de domo  alligatorum exiuit, qui regnet, puer ille qui super regem seniorem et stultum est. Ideoque qui eum sequuntur, alligati uinculis sunt. Denique Paulus uinctus Iesu Christi . Unde et ipse iehsu captiuam duxit captiuitatem . Non satis uisum est ei soluere captiuitatem, quam diabolus imposuerat; ne iterum [a 1Kb] liberos uagantesque inuaderet: sed perfecta absolutio estimata est sub Christo degere, et iniicere pedes in compedes sapientie, ipsius captiuum esse, ut sis liber ab aduersario.

11. Recte puer, quoniam puer natus est nobis ; et uere optimus puer, cui dictum est a Patre Deo: Magnum tibi est uocari puerum meum . Sapiens quoque, ut Euangelium docet;  quia proficiebat etate et sapientia . Conuenienter etiam pauper: quia cum diues esset, pauper factus est; ut nos sua inopia ditaret . Et ideo non fastidit in regno suo pauperem, sed exaudit eum, et liberat ex omnibus augustiis et molestiis.

12. Sub hoc ergo uiuamus, ut rex ille senior et stultus, [b 1Kb] nullam habeat potestatem supra nos. Qui dum uult regnare quasi uoluntatis sue dominus, nec sub uinculis esse Domini Iesu, inueteratus in peccatis, stultitie incidit deformitatem. Quid enim stultius quam, relictis celestibus, ad terrena intendisse, et posthabitis perpetuis, elegisse ea que caduca sunt et fragilia?

13. Nemo ergo dicat: Non est nobis [c 1Kb] portio in  Iacob, neque hereditas in Isrel . Nemo dicat: Non sum in clero; quia scriptum est: Date Leui cleros eius . Et iterum Dauid ait: Quia is qui inter cleros duos medius requiescit, ipse ad superna alis euolat spiritalibus . Non dicas de Deo tuo: Grauis mihi est ; nec de loco tuo: Inutilis est mihi; quia scriptum est: Locum tuum noli relinquere . uult enim auferre eum aduersarius, uult te abducere; quia inuidet spei tue, inuidet muneri.

14. Sed tu quicumque in clero es Domini, 1100 portio eius et possessio, noli recedere de Domini possessione, ut dicas Domino: Possedisti renes meos: suscepisti me ex utero matris mee ; et ille tibi quasi bono seruo dicat: Transi, recumbe . ualete, filii, et seruite Domino; quia bonus Dominus.



EPISTOLA LXXXII.

Quomodo in MARCELLI, Leti et amborum sororis causa  constitutus sit iudex, et quare illam cognitionem ita susceperit, ut maluerit arbitrum agere, commemorat, litis exponit statum, ac Marcello damnum non egre ferendum ostendit. Hinc eum laudat, quod arbitrum se ipse prestiterit longe equissimum. Cur tamen in eius arbitrio nonnichil mutauerit, docet: ac demum qua ratione singuli sine Ecclesie damno uicerint, declarat.


AMBROSIUS MARCELLO.

1. Apud me decursus est tui textus negotii, quod non intulisti, sed recepisti; quia erat et pietatis necessitas, et probande in pauperes liberalitatis uoluntas. Cognoui autem [d 1Kb] secundum sacre formam preceptionis, in quam me induit et beatissimi Apostoli auctoritas, et tue doctrine ac uite forma et disciplina.  Nam cum ipse arguerem quod adhuc inter uos maneret ueternosum iurgium, cognoscendi mihi necessitatem partes imposuerunt.

2. Erubui recusare, fateor, cum presertim [e 1Kb] togati utriusque partis inuicem se lacesserent, dicentes ut meo sub examine liqueret, cui parti maiora iuris uel iustitie suffragia forent. Quid plura? Cum iam conclusi essent dies, et paucarum horarum superesset spatium, quibus tamen alia audiret prefectus negotia; petierunt cause patroni prorogari paucorum dierum tempora, ut ego residerem cognitor. Tantus ardor erat christianis uiris, ne prefectus de episcopi iudicaret negotio. Aiebant preterea nescio que gesta indecore, et pro suo quisque studio iactabat, que episcopo potius iudice, quam prefecto  examinari oporteret.

3. His confusus, simul admonitus Apostolice preceptionis, que arguit, dicens: Nonne de iis qui intus sunt, uos iudicatis ? Et iterum: Secularia igitur iudicia si habueritis, contemptibiles qui sunt in Ecclesia, illos constituite ad iudicandum. Ad uerecundiam uestram dico. Sic non est inter uos sapiens quisquam, qui possit iudicare inter fratrem suum: sed frater cum fratre iudicio contendit, et hoc apud infideles ; recepi cognitionem, ita tamen ut compositionis essem arbiter. uidebam enim quod si pro tuis iudicarem partibus, posset ille non acquiescere: si pro illo ferretur sententia, obediret tua et sancte sororis defensio. Erat ergo iniqua decernendi conditio. Posset etiam illis uideri suspecta  necessitudinis sacerdotalis gratia. Quando enim uictus quemuis alium quam se equiorem putat? Et quod uerum est, erant uetusti iurgii intolerabilia utrique parti dispendia; si finis eius aut 1101 [f 1Kb] fructu careret, aut liberalitatis solatio.

 4. Cum igitur anceps iudicium, ius controuersum, multiplices ab utraque parte actiones cernerem, inuidie [a 1Kb] plenas supplicationes, rescriptorum quoque obreptiones obtexerent: aduerterem etiam graui conditione illum, si uicisset, acturum [b 1Kb] de duplis fructibus, et de sumptibus annose litis: tuo autem officio non conuenire, ut expensas iurgii posceres: nec competere, ut quidquam de fructibus possessor ageres, quos percepisses; malui iurgium [c 1Kb] compositione cedere, quam pronuntiatione acerbare. Alia enim habebant excitari iurgia: tum, quod est grauissimum, etsi iurgia sublata forent, erant tamen odia mansura, que apud bonos mores dispendii sunt.

5. Inter hos estus positus, cum me persona sacerdotis,  femine sexus, uidue grauitas, amici quoque contemplatio, trino quodam non perfunctorio conueniret nomine, illud sequendum putaui; ut neminem uinci uellem, et omnes uincere. Nec fefellit sententia; uicistis enim omnes germanitati, uicistis nature, uicistis Scripture dicenti: Quare non magis iniuriam accipitis? quare non magis fraudem patimini ?

6. Sed putas te grauatum iactura iuris, damno pecunie. Meliora utique sacerdotibus damna, quam lucra seculi sunt: Beatius est enim dare, quam accipere . Sed forte dicas: Fraudem non debui pati, iniuriam non debui perpeti, damnum subire. Quid ergo? Inferre uelles? Sed etsi tu non inferres, ille se passum diceret. Itaque uide quid  dicat Apostolus: Quare non magis fraudem patimini? Ut prope uideatur, qui non patitur, fecisse; tolerare enim debet, qui fortior est.

7. uerum quid ego ita tecum ago, quasi hoc meum, et non tuum sit? Tu enim obtulisti, quasi arbiter litis, ut soror [d 1Kb] in diem uite sue possideret partem predii, post obitum eius fratri cederet omnis possessio. Neque quisquam eum uel tuo, uel Ecclesie conueniret nomine: sed sibi haberet, si ita mallet, ut nichil dispensaret Ecclesie. Hoc cum ego predicarem, et preferrem tantam animo tuo infusam liberalitatis gratiam, respondit germanus tuus placere sibi oblationem, si metus deteriorande possessionis  decederet. Quemadmodum enim femina, et quod est amplius, uidua [e 1Kb] possessionem regeret tributariam? Quid sibi profuturum, quod sibi [f 1Kb] iura possessionis cederes; si maiora ex incultu agri subeunda sibi damna arbitraretur?

8. Mouebat hoc utriusque partis togatos. 1102 Itaque omnium conspirante assensu, placuit ut Letus u. c. agrum susciperet, et certum numerum frumenti, uini, olei, sorori quotannis pensitaret. Ergo sancte germane tue non ius, sed sollicitudo decessit: non fructus, sed culture labor: non reditus, sed incerti euentus quedam, ut dicitur uulgo, alea. Si tempestates uentorum graues prouentum impedierint, sorori tamen tue sua ubertas manebit. Si nimia siccitate aruerint locorum gignentia, [g 1Kb] sorori  tamen tue sata non minuetur fecunditas. Sibi ascribet Letus conditionem oblationis sue: si necessitates temporum et extraordinarie incubuerint exactiones, germana tua beneficio tuo, ut dispendio Leti, immunis erit: Letus autem se proprietate locorum solabitur.

9. uicistis ergo omnes: Letus, quia ius loci adeptus est, quod non tenebat: soror, quia annuis potietur fructibus iam sine lite, sine iurgio; nemo tamen plenius, nemo gloriosius quam tu uicisti, qui dum erga sororem confirmari uis liberalitatem tuam, in utrumque eam fraterne consortem necessitudinis contulisti. Nam et fratri concessisti proprietatem, et sorori [h 1Kb] usus fructum: nichil autem adimitur Ecclesie, quod pietati acquiritur; caritas enim non  damnum, sed lucrum Christi est; denique caritas fructus Spiritus sancti est . Apostolico igitur charactere cognitio decursa est. Dolebamus ante quod litem haberes: profuit iurgium, ut formam indueres apostolice uite et preceptionis. Illud sacerdotio non congruebat, hec transactio et apostolicam decet normam.

10. Nec uereare ne immunis sit atque exsors Ecclesia liberalitatis tue. Habet et illa fructus tuos et quidem uberiores, habet fructus doctrine tue, habet tue uite stipendium; habet fecunditatem, quam tuis institutis rigasti. His diues reditibus, non querit temporalia; quia eterna possidet. Addidisti autem  ei non solum apostolicos, sed etiam euangelicos fructus; Dominus enim dixit: Facite uobis amicos de iniquo mammona . Fecisti et tu amicos, et quod mirabile est, ex dissidentibus. Fecisti in ius germanitatis redire fratres, fecisti eos hac caritate, hac gratia securos esse, quod suscipiantur in eterna tabernacula.

11. Christo igitur auctore et duobus arbitris sacerdotibus, te qui formam prior dedisti, me qui sententiam prompsi, facta pax non claudicabit; quando tanta fidei conuenerunt suffragia, ut perfidia non possit esse sine pena.

12. Arabit Letus sorori, cui antea alienos inuidebat labores: messem Letus sorori colliget, 1103 in qua ante ferre non poterat alienas donationes:  deferet fructus ad sororis horrea, et hoc [a 1Kb] letus faciet, recepta etiam iam nominis sui proprietate.

13. Tu interea conformatus in apostolum Christi, assumens propheticam auctoritatem, dices ad Dominum: Possedisti renes meos . Hec melius possessio Christum decet; ut uirtutes sacerdotis possideat sui, hos fructus capiat, qui sunt integritatis et continentie, et quod est amplius, caritatis et tranquillitatis. uale, et nos dilige; quia nos te diligimus.



EPISTOLA LXXXIII.

SISINNIUM propter ueniam filio, qui se inconsulto uxorem duxerat, datam commendat; et commodis quibusdam que ille ex eo relaturus erat, memoratis, eumdem hac ignoscendi facilitate sanctorum uestigiis institisse  ostendit.


AMBROSIUS SISINNIO.

1. Quod filio nostro remisisti meo rogatu, quia te  inconsulto, uxorem acceperat, pietati magis tribuo, quam nostro amori; plus est enim pietatem ipsam de te impetrauisse, [b 1Kb] quam cuiusque petitionem. Certe sacerdos tunc magis impetrat, cum uirtus preualet; sacerdotis enim petitio doctrina pietatis est. Impetrauit igitur natura, impetrauit filius eo plenius, quia postulati contemplatio temporalis solet esse: uirtutis autem diuturnus habitus, et iugis [c 12Kb] animorum inductio.

2. Pulchre itaque gestum, ut te patrem recognosceres: simul quia iusta indignatio fuit; malo enim culpam fateri, ut plus laudetur paterna indulgentia: sed et ipsa paterna offensio fuit, [d 3Kb] quoniam uenturam in locum filie tuo debuisti eligere iudicio, cui fieres pater. Namque aut natura filios suscipimus,  aut electione; [e 1Kb] in natura casus est, in electione iudicium: magisque in adoptatis offendimus, quam in genitalibus filiis; quia genitales filios esse degeneres, ad naturam refertur; adscitos uel adoptione uel copula dedecores esse nostro errori ascribitur. Fuit ergo quod succenseres filio, sed fuit 1104 etiam quod remitteres; quia sibi uxorem elegit. Acquisisti filiam sine electionis periculo. Si bonam duxit, tibi acquisiuit gratiam: si errauit, recipiendo meliores facies, refutando deteriores.

3. Maturiore quidem consilio puella filio a patre traditur: sed maiore obsequii proposito a filio ad patrem ducitur, et a uiro lecta ingreditur soceri domum; dum metuit et filius displicere iudicium suum, et nurus ministerium. Illam paterne electionis prerogatiua  attollit atque erigit; istam offensionis humiliat metus, inclinat uerecundia. Non habebit filius, quod in uxorem referat, quasi exsors culpe, si quid  fortasse offensum sit, quod habet usus; immo amplius elaborabit, ut in utroque suum possit probari, et in uxore iudicium, et in se obsequium.

4. Fecisti igitur quod boni parentes, ut cito ignosceres, sed obsecratus; nam antequam rogareris, non erat ignoscere, sed factum probare. Deinde diutius differre ueniam, et tibi acerbum, et illis inutile; neque enim paterna uiscera diutius tolerare possent.

5 et 6. Summe deuotionis proposito Abraham filium suum secundum oraculum Dei offerebat in holocaustum; et quasi exsors nature, exerebat gladium, ne mora sacrificium decoloraret; tamen ubi abstinere a filio iussus est, gladium libenter recondit: et qui immolare unigenitum, fidei intentione properabat,  maiore pietatis studio festinauit ouem subrogare sacrificio .

7. Ioseph quoque , ut fratrem iuniorem teneret, simulabat iracundiam fratribus, et [a 1Kb] compositam furti fraudem; indignatus tamen, cum aduolueretur ad genua eius unus ex fratribus Iudas, flerent alii, fraterno uictus et compassus affectu, diutius tenere non potuit simulationem seueritatis: remotisque arbitris, aperuit fratribus quod germani sui essent, et ipse esset Ioseph, quem uendidissent: nec se memorem sue esse iniurie, et fraterne uenditionis acerbitatem fraterne excusare, atque id [b 1Kb] quod posset arguere, ad altiores causas referre; eo quod ita oportuisset fieri, procurante Deo; ut 1105 transiret in Aegyptum, qui gentem  suam frugis externe egentem pasceret, ut sterilitatis tempore alendis patri et filiis subsidio foret.

8. Quid autem de sancto Dauid loquar, qui degenerem filium, [c 1Kb] et fraterno oblitum sanguine, ad unius mulieris petitionem paternis uisceribus mentem emollitus domo recepit ?

9. Ipse ille Euangelicus pater adolescentiorem filium, qui prodegerat omnem substantiam a patre acceptam uiuendo luxuriose, regredientem tamen unius sermonis inflexus humilitate, quod in patrem peccasse se fatebatur, occursu pio fouit, supra collum eius cecidit, primam illi stolam, annulum et calceamenta deferri iussit; atque honoratum osculo, donatum munere, admirabili suscepit conuiuio .

 10. Horum te imitatorem prebuisti pietate patria, qua proxime ad Deum accedimus; et ideo ego prompte filiam nostram adhortatus sum, ut etiam hiemali tempore uie laborem exciperet, commodius  hibernatura non solum in hospitio, sed etiam in affectu paterno, cum iam successerit indignationi gratia: quandoquidem ut plene te ad similitudinem atque imitationem sanctorum referres, eos accusauisti, qui compositis mendaciis animum tuum aduersum filios excitandum arbitrati sunt. uale, et nos dilige; quia nos te diligimus.



EPISTOLA LXXXIu.

CYNEGIUM de consultatione sua commendat.


AMBROSIUS [d 1Kb] CYNEGIO.

1. Quam ingenuo commendasti pudore, quia de eo consuleres, quod non probares, sed morem gereres parenti; ut pietatem non lederes, securus quod non aliud a me posset referri, nisi quod sanctas deceret necessitudines.

 2. Ego uero libenter tua in me onera suscepi, et auo neptem, ut opinor, refudi. Quam nescio plane qua opinione nurum sibi fieri desiderabat, ut auum socero mutaret. Plura non opus est, ne hoc quoque accedat ad uerecundiam. uale, fili, et nos dilige; quia nos quoque te diligimus.



EPISTOLA LXXXu.

SYRICIO gratiis actis, quod litteras ad se miserit per Syrum presbyterum, celerem huius reditum laudat, et de sequendo Christo quedam subiungit.


AMBROSIUS SYRICIO.

1. Gratum est mihi cum litteras accipio tuas. At cum de conseruitio nostro 1106 aliquos dirigis, ut fratrem nostrum et compresbyterum Syrum tuis es prosecutus litteris, geminatur letitia. Sed utinam fructus fuisset iste diuturnior! Nam statim ut uenit,  recurrendum putauit: quod quidem desiderium meum plurimum minuit, ad sui gratiam multum addidit.

2. Nam ego diligo eos [e 1Kb] uel presbyteros uel diaconos, qui cum aliquo processerint, nequaquam se patiuntur a suo diutius abesse munere. Dicit enim propheta: Non laboraui sequens post te . Quis autem potest laborare sequens Iesum; cum ipse dicat: uenite ad me, omnes qui laboratis, et onerati estis, et ego uos reficiam ? Sequamur ergo Iesum semper, nec desinamus. Quod si semper sequamur, numquam deficimus; dat enim uires sequentibus se. Itaque quo propior uirtuti fueris, eo fortior eris.

 3. Plerumque cum sequimur, dicitur nobis ab aduersariis: Ubi est uerbum Domini? ueniat . Sed nos non fatigemur sequendo, non auertamur subdole interrogationis impedimento.  Dicebatur hoc prophete, cum mitteretur in carcerem, cum demergeretur in uoraginem luti: Ubi est uerbum Domini? ueniat . Sed ille multo magis secutus est, et ideo ad brauium peruenit, ideo accepit coronam; quia non laborauit, qui sequebatur Iesum: Non est enim labor Iacob, nec dolor uidebitur in Isrel . uale, et nos dilige; quia et nos amantem nostri, [a 1Kb] et parentem, diligimus.



EPISTOLA LXXXuI.

De litteris a Prisco utrinque perlatis.


AMBROSIUS SYRICIO.

1. Prisco amico [b 1Kb] et equeuo meo dedisti aduenienti litteras, ego quoque reuertenti reddidi, quas et pro officio et pro amore debui. Utrumque igitur  nostrum suo officio remuneratus est, qui et mihi tuas, et meas tibi restituit; ideo eius officii pretium incremento debet adipisci gratie. uale, et nos, frater, dilige; quia nos te diligimus.



EPISTOLA LXXXuII.

Laudat Polybium, cuius rogatu se binas ad Segatium et Delphinum epistolas scripsisse significat.


AMBROSIUS [c 1Kb] SEGATIO et DELPHINO episcopis.

1. Polybius filius noster cum de Africanis regressus partibus, in quibus proconsularem iurisdictionem egregie representauit, aliquantulos nobiscum exegisset dies, summa gratia se meis uisceribus infudit.

1107 2. Deinde cum abire hinc et demeare uellet, poposcit ut utrique uestrum scriberem. Promisi futurum. Itaque dictaui epistolam, et utriusque conscriptam  nomine dedi. Postulauit alteram. Dixi ad utrumque uestrum datam [d 1Kb] more, usuque nostro; eo quod sancta mens uestra non epistolarum numero, sed coniunctione nominum delectaretur: nec perpeti posset, ut fieret uocabulorum separatio, quorum affectus conueniret; idque prescriptum nostro muneri, ut uteremur caritatis compendio.

3. Quid plura? Exegit alteram, dedi; ut neque illi negarem, quod posceret: nec mihi immutarem, quod in usum uenerat. Ita et ille habet quod utrique reddat; quia id solum pretendit, ne cum alteri  reddidisset, alteri uacuus foret. Et ego uobis indiuise gratie munus sine ullo dependam offensionis periculo, et diuisionis scrupulo; cum presertim etiam hec forma scriptionis Apostolice sit, ut et unus ad plures, ut Paulus ad Galatas: et duo ad unum possint scribere, sicut scriptum est: Paulus uinctus Iesu Christi, [e 1Kb] et Timotheus frater, Philemoni . Salutem uobis dico: diligite nos, et orate pro nobis; quia ego uos diligo.



EPISTOLA LXXXuIII.

Priscum litterarum utriusque baiulum laudat.


AMBROSIUS ATTICO.

1. Prisco meo dedisti litteras. Priscus meus mihi reddidit, et ego Prisco. Tu Priscum, ut soles, dilige; et plus etiam quam soles: quod eo suadeo, quia et  ipse Priscum meum facio plurimi. Est enim erga eum priscus hic noster amor, qui a pueritia iam inde nobiscum etate accreuit simul: sed eum multo post uidi tempore; ut uere mihi non solum nomine, sed etiam tanti interuallo temporis priscus aduenerit. uale, et nos amantes tui dilige; quia nos te diligimus.



EPISTOLA LXXXIX.

De ALYPII ad se, deque suis ad eum litteris agit.


AMBROSIUS ALYPIO.

1. Antiochus uir [f 1Kb] consularis reddidit mihi eximietatis tue litteras, nec supersedi respondendi munere; nam per meos homines dedi litteras, et ni fallor, alia oborta copia, 1108 geminaui epistolam. Sed quia non tam remetienda amicitie munia, [g 1Kb] quam  cumulanda arbitror: oportuit ipso presertim regrediente, qui me tanto litterarum tuarum [h 1Kb] affecit nomine, referri aliquod officium sermonis mei; ut ego utrique uestrum, et ille tibi absolueretur, qui debebat referre quod acceperat. uale, [i 1Kb] et diligentes te dilige.



EPISTOLA XC.

ANTONII amorem in se, suumque uicissim in illum commemorat.


AMBROSIUS ANTONIO.

1. Numquam es tacitus mihi, nec umquam tuo  me transmissum silentio querar, qui sciam quod tuo non desim pectori. Nam cum id pendas, quod pluris est; qui potes etiam id negare, quod sepe etiam in multos defluit, non tam amoris usu, quam officii uicissitudine?

2. Ego uero etiam ex meo animo tuam uicem estimo, ut numquam me tibi, et te mihi absentem putem; quoniam semper animis adheremus: numquam tuas litteras mihi deesse opiner, aut meas tibi; cum te quotidie coram alloquar, in te oculos, studia, atque omnia officia mea dirigam.

3. His tecum delectat congredi; nam littere tue, ut aperte cum indiuiduo pectoris mei loquar, uerecundari me faciunt. Unde peto ut supersedeas gratiarum relatu; mihi enim mei in uos officii summa  merces est, si me debito erga uos muneri [a 1Kb] non defuisse arbitrarer. uale, et nos dilige, quia ego quoque te diligo.



EPISTOLA XCI.

CANDIDIANUM laudat, ac se deprimit.


AMBROSIUS CANDIDIANO fratri.

1. Summus quidem splendor in sermone est tuo, sed magis in affectu elucet mihi; nam in epistolis mentis tue aspicio fulgorem, dilectissime frater ac beatissime. Dominus te benedicat, et det tibi suam gratiam; nam et ipse in epistolis tuis uota magis, quam mea merita recognosco. Que enim merita mea tantis tuis equentur sermonibus? Dilige nos, frater; [b 1Kb] quia nos te diligimus.



[DE EXCESSU FRATRIS SUI SATYRUS.]





IN LIBROS DUOS DE EXCESSU FRATRIS SATYRI ADMONITIO.

 AMBROSIO preter Marcellinam sororem, quam perpetue uirginitatis uotum professam, Rome ut plurimum habitasse, libri de uirginibus et Ambrosiane ad eam epistole palam faciunt, fuit etiam germanus frater, cuius obitus hisce opellis causam prebuit. Huic nomen Satyro inditum constat, quo eum sancti Doctoris auctoritate Romanum Martyrologium ad Xu Kal. Octob. sanctorum numero inseruit. Sed ipsum insuper Uranium cognominatum esse ex eius epitaphio, quod tamquam ab ipsomet Ambrosio scriptum refert Dungalus , intelligitur; nisi malueris Uranio non cognominis rationem attribuere, sed tantum epitheti quo Satyri, iam in celum recepti, beatitudo significetur. Nos quidem in medio rem relinquemus, epitaphium uero subiiciemus his premonitis.

Satyrus itaque primum in foro causas orauit , deinde prouinciarum administrationi prefectus fuit , quod utrumque commune habuit cum Ambrosio. Sed multo plura in illis emicuerunt quam simillima, et usque adeo alter alterum uultu, corporis habitu, ualetudine, ingenio, moribus referebat , ut aliud fratrum par tam perfecte sibi consentiens uix umquam exstiterit. Hinc nata illa, que arctius quam natura ipsa eos colligabat, intima et mutua caritas ; ex qua factum est, ut cum inuitus ac reluctans Ambrosius onus subiisset episcopale, Satyrus omnem rerum domesticarum atque temporalium curam in se reciperet , hac saltem laboris ac sollicitudinis parte fratrem leuaturus. Contigit autem ut Prosper quidam in aliqua prouinciarum Africe degens, debitam fratribus pecuniam soluere detrectaret . Eo proficisci, licet fratre admodum refragante ac frequentibus litteris etiam reuocante , constituit Satyrus. uerum soluta in ipso cursu naue qua ferebatur, non sine ultimo periculo  appulit ad oram destinatam. Rem ex animi sententia transegit cum Prospero. At in Italiam atque adeo Mediolanum reuersus, uix fraternis amplexibus redditus fuerat, cum in grauissimum incidit morbum, cuius ui et atrocitate exstinctus est .

Quantum doloris ex eius morte ceperit Ambrosius, facile quiuis ex utriusque amore ac suauissima uite societate intelligat. uerumtamen hoc casu frangi se nequaquam passus, non modo exanimi corporis oculos manu sua claudere , atque feretro humeros subiicere sibi imperauit : sed etiam conscenso ambone basilice, audiente innumera populi frequentia, et patente presentis cadaueris facie , eum laudauit priore harum orationum, cuius summam hic exhibemus. Principio  gratias agit quod Ecclesie periculum in familiam suam conuersum uideatur; et non tam sibi dolendum quod fratrem amiserit, quam gratulandum quod eum quandoque habuerit, profitetur; maxime autem id sibi esse solatio, quod lacrymas suas prosequantur omnium lacryme , quodque iam ne a fratre umquam diuellatur , minime timeat. Hinc ubi multiplicem, que sibi cum fratre intercedebat, coniunctionem tenerrimo amoris sensu commemorauit , dolorem suum ita excusat, ut eum temperandum potius, quam delendum asserat. Colligit tamen quasdam consolationis causas, et potissimum  quod fratri ex Africa reduci ultima pietatis officia reddere sibi licuerit. Tum repetitis eiusdem fratris in se meritis, timorem suum ob eius absentiam, fallacemque ex ipsius reditu letitiam describit . Sub hec, instituta inter fratris atque Tabithe luctum comparatione, cur illi resuscitari non conduxisset, exponit . Ubi sua et fratris conditione inter se comparatis  , denuo ad ea que sibi eiusdem exasperent desiderium, redit . Deinde ad cardinales uirtutes sermonem conuertens, quantam in Eucaristia fiduciam reposuerit, quantaue prudentia cauerit, ne a schismatico baptismum acciperet, predicat . Illic eius eloquentia, fortitudine, simplicitate, castitate, temperantia, et liberalitate erga pauperes commendatis, qualem se in fratres prebuerit, ex eo quod nec patrimonium diuidere, nec uxorem ducere, nec testamentum condere substituerit, demonstrat . His licet augeatur conceptus dolor, cur tamen moderandus sit, rationes proponit; seque promittit illius memoriam numquam positurum . Ultimo nonnullis ad Marcelline consolationem interiectis, postremum uale fratri amantissime dicit, atque orationem fusis pro eius pace ac quiete precibus claudit .

Cum dies septem elapsi essent , rediit ad Satyri monumentum populus, ceremonias precesque consuetas celebraturus. Hic alteram harum orationum Ambrosius, quamuis ad meditandam eam temporis angustiis coactatus, admodum fusam pronuntiauit hoc ferme sensu. Postquam premisit priori libro nonnichil dolori indultum esse, in hoc magis omnium hominum conditionem consideraturum se pollicetur . Inde proponit tria tractanda, mortem scilicet communem esse, nos eius opera seculi erumnis tutos effici, ac demum per eam ad resurrectionem aditum dari . Ut persuadeat communem hanc legem ferendam esse, uaria exempla in medium affert, puta eorum qui natiuitatem planctu, obitum autem plausu prosequebantur: nec non Lyciorum apud quos uiri in luctu uestem induere muliebrem legibus cogebantur . Dehinc, adiectis rationibus nonnullis, feminarum in maritorum funeribus impotentiam grauiter castigat : et patientiam in amicorum morte, quam in diutina eorum absentia difficiliorem non esse docet . Mox ad secundam partem accedens , multiplices exponit humane uite calamitates, ex quibus nos nisi per mortem non liberari, sanctorum uirorum exemplis probat . Ubi uero quantum iidem passi fuerint, amplificauit; metuendam inde colligit  mortem non esse, quod requies, lucrum, remedium, ac decus in ea ipsa reperiantur. Transit denique ad postremum membrum, ad quod astruendum triplici genere argumenti utitur, nimirum ratione, uniuersitatis exemplo, testimonio rei geste . Rationem exigere ut corpus et anima simul aut penis aut premiis afficiantur, paucis perstringit. At uero in secunda parte diu moratus , pulchre de nature generationibus ac mutationibus philosophatur: post que, dubiis quibusdam prudenter exsolutis, resurrectionem Phenicis, atque humane generationis exemplo, firmat : expositoque eiusdem resurrectionis ordine ac ratione, indignum esse ait, ut ea non credatur, cum philosophicis de animarum in uaria corpora transmigratione deliriis, ac peticis de serpentinorum dentium in homines conuersione ineptiis fides habeatur . Unde colligit prophetarum testimoniis, quorum locos proponit, atque edisserit, magis credendum . Postremo uenitur ad rei geste testimonia, ubi exposita trium mortuorum a Christo ad uitam reuocatorum historia, nec ii qui ab Elia, Petro et in passione Dominica resuscitati sunt, pretermittuntur . Contra philosophos sanctus Presul rursus insurgens, resurrectionem rationi consonam esse luculenter monstrat . Adiicit  Deo et Christo, qui causa est resurrectionis, fidem prebendam; et quomodo rapiendus sit in era Paulus, explanans , patriarchas uiuere docet, de quorum uirtutibus pie disputat . His qua ratione Christus inter mortuos liber dicatur, ubi subiunxit, que de tubis Moses precepit, spiritali enarrat sensu ; quibus expositionem quorumdam e Canticis et Apocalypsi locorum addit . Contracta demum tamquam in manipulum tota oratione, uotisque ut fratrem breui sequatur, palam conceptis, sermonem absoluit .

Extra dubium est hos duos libros constare totidem orationibus, quas in unum opus, indito librorum titulo, et forte etiam nonnullis adiectis aut immutatis, coniungi uoluit ipsemet Ambrosius; unde statim initio secundi libri hec uerba ponit: Superiore libro aliquid indulsimus, etc. Eadem operi prefigitur in manuscriptis hec inscripto: Incipiunt libri sancti Ambrosii episcopi de Excessu Satyri fratris sui, et de Resurrectione mortuorum. In quibusdam tamen codicibus aliqua uarietas est; exempli causa, in nonnullis hoc modo inscribitur: Flebilis querimonia beati Ambrosii antistitis de excessu karissimi sui fratris; sed in similibus librarios maxima licentia usos reperimus. Maioris auctoritatis est, quod Augustinus  librum secundum his uerbis allegat: In opere quod scripsit de Resurrectione; utrumque autem Ambrosius  isto lemmate: In libris Consolationis et Resurrectionis. De priore huius inscriptionis parte dicemus in Admonitione ad Orationem de Obitu ualentiniani, nunc uero tantum monebimus communi titulo sermonis argumentum liquidius efferri. Quod ad titulum secundi libri, fere is concipitur in illam formam: De Fide Resurrectionis, uel de Resurrectione mortuorum; et eum aptum esse atque congruum premissa analysis eiusdem libri plane conuincit.

Illud operis eo ipso anno compositum fuisse, quo Satyrus migrauit ad superos, inficias iuerit nemo; sed quoto anno hec eadem mors inciderit, obscurius est. Baronius eumdem illi, quem cedi Gratiani, tribuendum putat, id est 383; suamque opinionem inde communit, quod belli atque barbarorum timorem, de quo hic agitur, alio referri posse non existimat, nisi ad irruptionem, quam exstincto memorato principe, Maximus Italie minitabatur. uerumtamen preterquam quod neque Maximus, neque Eugenius  barbaros quales priore libro describit sanctus Presul, secum adduxisse usquam leguntur; quomodo idem Ambrosius aut mentionem tam recentis doloris pretermisisset, aut tam fidenter in domum suam, quidquid timebatur omnibus, fraterna morte conuersum esse atque expiatum pronuntiasset? Accedit quod cum Satyri nauigationem Ambrosiani pontificatus initio susceptam esse illud suadeat, quod in occasionem non soluendi debiti eamdem Ambrosii dignitatem trahebat Prosper, cumque Satyrum in ipso etatis flore Ambrosius sublatum narret ; ex his clarum fit bellicos illos motus ac Barbarorum minas cum exitio ualentis imperatoris anno 378, Iu kal. Sept. in tugurio combusti, magis quadrare; hac enim tempestate ingens a Barbaris metus Italiam ac uicinas prouincias inuasit. Quapropter utrumque hunc librum anno insequenti, hoc est, 379 scriptum esse nulli dubitamus; idque sub estatis initium contigisse argumento est, quod Ambrosius fratrem et per hiberna frigora nauigasse, et paucis a reditu mensibus exspirasse testatum facit.

Antiqui moris fuit apud Athenienses, ut qui pro patria fortiter dimicando occubuissent, publica laudatione honorarentur, quemadmodum Plato auctor est in Menexeno: Romani uero illustres uiros atque feminas eodem honore prosequebantur, quam consuetudinem a P. ual. Publicola consule, qui Iunium collegam publice laudauit, exortam esse obseruant historici. Sed antiquiora adhuc eiusdem ritus uestigia exstant in libris sacris. Nam uel Dauidis planctus super Saule ac Ionatha, qui libro II Regum capite I describitur: uel Ieremie lamenta super Iosia rege, de quibus libro II Paralipomenon, quid aliud sunt, nisi funebres laudationes? Non igitur mirum uideri debet, si tot orationes in laudem eorum, siue qui pro Christi fide ac nomine sanguinem profudissent, siue qui uirtutum singularium splendore christianum nomen illustrauissent, habite reperiantur apud Patres Ecclesie Grece ac Latine; sed illud forte uidebitur insolentius, quod fratris laudes frater ipse celebrare aggressus fuerit. uerum clarissima exempla habet Ambrosius, quibus se defendat. Namque ut omittamus illud profanis usu uenisse, ut magni uiri mortuorum sibi arctissimo coniunctionis nexu copulatorum encomiastas se prebuerint, quod factum legitur a Iulio Cesare, qui Iuliam amitam et Corneliam uxorem laudauit e more pro rostris, ut ait Suetonius in eius uita; unus Gregorius Nazianzenus, cuius orationes in patris, fratris ac sororis funeribus dicte supersunt, Ambrosio sufficere posset ad patrocinium: postea uero et Gregorium et Ambrosium Bernardus in laudando Girardo fratre imitatus est.

Admonebimus, antequam de tabula manus tollatur, Dungalum a librariis quibusdam, qui ob nonnullam argumenti affinitatem librum de Paradiso his duobus libris una descripserunt, deceptum, eumdem librum tamquam tertium de Morte Satyri allegauisse, in quo ipsum grauiter allucinasse nemo non uideat. Quod autem ad epitaphium ab eo memoratum, hec eius uerba sunt Ambrosio nostro  non plane indigna:

Uranio Satyro supremum frater honorem
    [a 1Kb] Martyris ad leuam detulit Ambrosius.
Hec meriti merces, ut sacri sanguinis humor
   Finitimas penetrans alluat exuuias.





SANCTI AMBROSII MEDIOLANENSIS EPISCOPI DE EXCESSU FRATRIS SUI SATYRI LIBRI DUO [a 1Kb] . 



LIBER PRIMUS.

 1113 1. Deduximus, fratres dilectissimi, hostiam meam, hostiam incontaminatam, hostiam Deo placentem,  [b 14Kb] domnum et fratrem meum Satyrum. Memineram esse mortalem, nec fefellit opinio,  [a 1Kb] sed superabundauit gratia. Itaque nichil habeo quod querar, et habeo in quo Deo gratias agam; quia semper optaui, ut si que perturbationes uel Ecclesiam uel me manerent, in me potius ac meam deciderent domum. Deo igitur gratias, quia in hoc omnium metu, cum omnia motibus sint suspecta Barbaricis, communem merorem priuato dolore transegi, et in me conuersum est [b 1Kb] quidquid timebam omnibus. Atque utinam hic consummatum sit, ut dolor meus publici doloris redemptio sit!

2. Nihil quidem habui, fratres karissimi, in rebus humanis tanto fratre pretiosius, nichil amabilius, nichil carius; sed prestant priuatis publica. Ipsius quoque sententiam si quis sciscitaretur, [c 1Kb] mallet occidi pro aliis, quam sibi uiuere; propterea enim  pro omnibus secundum carnem Christus est mortuus, ut nos non solis nobis uiuere disceremus .

3. Accedit illud quod ingratus diuinitati esse non possum: letandum est enim magis quod talem fratrem habuerim, quam dolendum quod fratrem amiserim; illud enim munus, hoc debitum est. Itaque [d 1Kb] perfunctus sum, quamdiu licuit, 1114 commisso mihi fenore: qui deposuit pignus, recepit. Nihil interest utrum abiures depositum, an doleas restitutum. In utroque fidei ambiguum, [e 1Kb] uite periculum est. An si pecuniam neges, culpa est: si hostiam neges, [f 1Kb] pietas est? cum pecunie fenerator illudi possit, nature auctor, et necessitudinis creditor fraudari non queat. Itaque quanto uberior fenoris  summa, tanto gratior sortis usura.

4. Unde ingrati de [g 1Kb] fratre esse non possumus; quia quod nature communis fuit, reddidit: quod gratie singularis est, meruit. Quis enim communem conditionem recuset? Quis doleat sibi proprium pignus ereptum cum ad solatium nostri Filium suum unicum pro nobis Pater tradiderit ad mortem ? Quis exceptum se putet esse debere a conditione moriendi, qui non sit exceptus a conditione nascendi? Magnum pietatis mysterium, ut mors corporis nec in Christo esset excepta; ac licet nature Dominus, carnis tamen quam susceperat, legem non recusaret. Et mihi necesse est mori, illi necesse non fuit. An qui de seruo [h 1Kb] dicit: Si eum uolo sic manere, donec uenio, quid ad te ? Non potuit ipse sic manere, si uellet? Sed perpetuitate uite huius sibi pretium, mihi sacrificium perdidisset. Quod igitur maius est solatium nostri, quam quod secundum carnem et Christus mortuus est? Aut cur ego uehementius fleam fratrem, cum sciam illam mori non potuisse pietatem?

1115 5. Cur solus pre ceteris fleam, quem fletis omnes? Priuatum dolorem communi dolore digessi, presertim cum mee lacryme nichil prosint, uestre autem lacryme fidem astruant, consolationem afferant. Fletis diuites, et flendo probatis nichil opitulari repositas diuitias ad salutem; cum pecunie pretio mors differri non queat, et pari usu diuitem, inopemque dies supremus eripiat. Fletis senes, quod in hoc liberorum [i 1Kb] sortem pauetis; et ideo  quia uitam corporis producere non potestis, instituite liberos non ad usum corporis, sed ad uirtutis officium. Fletis et iuuenes, quod nature finis non sit maturitas senectutis. Fleuerunt et pauperes, et quod multo est pretiosius, multoque uberius, lacrymis suis eius delicta lauerunt. Ille sunt lacryme redemptrices, illi gemitus qui dolorem mortis abscondunt, ille dolor qui, perpetue ubertate letitie, ueteris [i 1Kb] sensum doloris obducat. Itaque licet priuatum funus, fletus tamen est publicus; et ideo non potest fletus esse diuturnus, qui uniuersorum est affectibus consecratus.

6. Nam quid te, mi frater amantissime, fleam, qui mihi sic ereptus es, ut esses omnium? Non enim perdidi usum tui, sed commutaui: ante corpore inseparabilis,  nunc indiuiduus affectu; manes enim mecum, at semper manebis. Et quidem cum uiueres nobiscum, numquam te patria eripuit mihi, nec ipse mihi umquam patriam pretulisti: et nunc alteram prestitisti: cepi enim iam hic non esse peregrinus, ubi melior mei portio est. Numquam enim totus in me fui, sed in altero nostri pars maior amborum: uterque autem eramus in Christo, in quo et summa uniuersitatis, et portio singulorum est. Hic mihi tumulus genitali solo gratior, in quo non nature, sed gratie mee fructus est; in isto enim corpore, quod nunc exanimum iacet, prestantior uite mee functio; quia in hoc quoque quod gero corpore, uberior tui portio.

7. Atque utinam ut memorie, ut gratie; ita etiam  uite tue hoc quidquid est, [a 1Kb] quod spiramus, spirare possemus, dimidiumque meorum decideret temporum, quod ad tuorum proficeret usum! Par enim erat, ut quibus indiuisum semper fuit patrimonium facultatum, [b 1Kb] non esset uite tempus diuisum: uel certe qui indistincta semper habuimus uiuendi consortia, non haberemus [c 1Kb] distincta moriendi.

8. Nunc uero, frater, quo progrediar, quoue conuertar? Bos bouem requirit, seque non totum putat, et frequenti mugitu pium testatur amorem, si forte defecerit cum quo ducere collo aratra consueuit: et ego te, frater, non requiram? Aut possum umquam obliuisci tui, cum quo uite huius semper aratra sustinui? Labore inferior, sed amore coniunctior: non tam mea uirtute habilis, quam tua patientia tolerabilis,  1116 qui pio semper sollicitus affectu latus meum tuo latere sepiebas: caritate, ut frater: cura, ut pater; sollicitudine, ut senior: reuerentia, ut iunior. Ita in unius necessitudinis gradu complurium mihi necessitudinum officia impendebas; ut in te non unum, sed plures amissos requiram, in quo uno ignorata adulatio, expressa est pietas. Neque enim habebas quod simulatione adderes, qui totum pietate comprehenderes, ut nec incrementa receperis, nec uicem exspectaris.

9. Sed quo immemor officii, memor gratie, immodico dolore progredior? Reuocat Apostolus, et tamquam frenos merori inducit, dicens sicut nuper audistis: Nolumus uos ignorare, fratres, de dormientibus; ut non tristes sitis, sicut et ceteri qui spem non  habent . Date ueniam, fratres karissimi. Neque enim omnes possumus dicere: Imitatores mei estole, sicut et ego Christi ; sed ad imitandum si auctorem queritis, habetis quem possitis imitari. Non omnes ad docendum idonei, utinam omnes ad discendum habiles!

10. At non grauem lacrymis contraximus culpam: non omnis infidelitatis aut infirmitatis est fletus. Alius est nature dolor, alia est tristitia diffidentie: et plurimum refert desiderare, quod habueris; et lugere, quod amiseris. Non solus dolor lacrymas habet, habet et letitia lacrymas suas, et pietas fletum excitat, et oratio stratum rigat, et [d 1Kb] precatio, iuxta Propheticum dictum , lectulum lauat. Fecerunt et fletum magnum sui cum patriarche sepelirentur.  Lacryme ergo, pietatis indices, non illices  sunt doloris. Lacrymaui ergo, fateor, etiam ego, sed lacrymauit et Dominus. Ille alienum, ego fratrem : ille in uno lacrymauit omnes, ego in omnibus lacrymabo te, frater.

11. Ille nostro, non suo lacrymauit affectu; neque enim diuinitas lacrymas habet: [e 1Kb] sed lacrymauit eo, quo tristis fuit : lacrymauit eo, quo crucifixus est, quo mortuus, quo sepultus est: lacrymauit in eo, de quo hodie nobis insinuauit propheta, dicens: Mater Sion dicet: Homo, et homo factus est in ea, et ipse fundauit eam Altissimus . Eo lacrymauit, quo matrem Sion dixit, genitus in Iudea, susceptus ex uirgine. Matrem autem secundum diuinitatem habere non potuit, quia auctor est matris. Ille factus est non diuina generatione,  sed humana; quia homo factus est, [f 1Kb] Deus natus est.

12. Sic et alibi habes: Puer natus est nobis, Filius datus est nobis . In puero enim nomen etatis, in Filio plenitudo diuinitatis est. Factus ex matre, natus ex Patre; idem tamen et natus est et datus: non diuersum, sed unum putes. Unus enim Dei Filius, et natus ex Patre, et ortus ex uirgine, distanti ordine, [g 1Kb] sed in unum concurrente nomine, sicut et presens lectio docet, quia et homo factus est in ea, et ipse fundauit 1117 eam Altissimus , homo utique corpore, altissimus potestate. Et si Deus et homo diuersitate nature; idem tamen non alter in utroque. Aliud ergo speciale nature sue, aliud commune nobiscum: sed in  utroque unus, et utroque perfectus.

13. Non igitur mirandum est, quia et Dominum eum et Christum fecit Deus. Fecit ergo Iesum, eum utique qui ex corpore nomen accepit; fecit eum de quo etiam patriarcha scribit Dauid: Mater Sion dicet: Homo, et homo [h 1Kb] factus est in ea.  dissimilis utique est non diuinitate, sed corpore: nec discretus a Patre, sed exceptus in munere: manens in consortio potestatis, segregatus in mysterio passionis.

14. Plura loci huius [i 1Kb] tractatus exposcit, quibus possimus ostendere auctoritatem Patris, proprietatem Filii, Trinitatis totius unitatem: [i 1Kb] sed consolandi hodie, non tractandi partes recepi; quamquam abducere a merore animum intentione tractandi  consolationis sit usus. [k 1Kb] Sed temperandus mihi magis  meror, quam alienandus affectus; ut mulceantur magis desideria, quam sopiantur. Non libet enim abire a fratre longius, et occupatione subduci; cum uelut comitandi eius gratia hic sermo susceptus sit, ut diutius sensu prosequar proficiscentem: et quem oculis teneo, mente complectar. In illo enim totam oculorum aciem figere libet, cum illo totis animorum officiis immorari, illum toto blanditiarum ambire obsequio; dum stupet animus, nec amissum credo, quem adhuc cerno presentem: nec mortuum puto, cuius adhuc officia non requiro, quibus ego uite mee usum et spirandi omne munus addixeram.

15. Quid enim referam tante gratie, tanto labori? Ego te, frater, heredem feceram, tu me heredem reliquisti: ego te superstitem optabam, tu me superstitem  dimisisti. Ego pro muneribus tuis, ut compensarem beneficia, uota referebam: nunc et uota perdidi, sed tamen tua beneficia non amisi. Quid agam, mei successor heredis? quid agam, mee uite superstes? quid agam exsors huius, quod capio luminis? quas grates, que munera referam tibi? Nihil a me preter lacrymas habes. Aut fortasse securus meriti tui, quas solas superstites habeo lacrymas, non requiris. Nam etiam cum adhuc uiueres, flere prohibebas: meroremque magis nostrum, quam tuam mortem tibi esse testabaris dolori. Prohibent ulterius prodire lacryme, 1118 fletusque reuocant. Prohibet etiam tui gratia; ne dum nostra deflemus, de tuis meritis desperare uideamur.

16. At certe nobis [a 1Kb] tu etiam meroris istius minuis  acerbitatem: non habeo quod timeam, qui timebam tibi; non habeo quod mihi iam mundus eripiat. Etsi sancta supersit soror, integritate uenerabilis, equalis moribus, non impar officiis; tibi tamen ambo plus timebamus, in te uite huius iucunditatem repositam putabamus. Propter te uiuere delectabat, propter te mori non pigebat; te enim ambo superstitem precabamur, tibi nos superuiuere non iuuabat. Quando [b 1Kb] non cohorruit animus, cum metus huiusmodi titillaret? Quomodo consternata mens erat egritudinis tue nuntio!

17. ue misere opinioni! Putabamus redditum,  quem uidemus dilatum; [c 1Kb] tuis enim uotis apud sanctum martyrem Laurentium impetratum esse nunc cognoscimus commeatum. Atque utinam non solum commeatum, sed etiam prolixum uite tempus rogasses! Potuisti annos plurimos impetrare uiuendi, qui potuisti commeatum [d 1Kb] impetrare ueniendi. Et quidem tibi, omnipotens eterne Deus, gratias ago, quod uel hec nobis suprema solatia non negasti, quod amantissimi fratris ex Siculis Africanisue regionibus exoptatum nobis reditum contulisti; ita enim mature, postquam uenit, ereptus est; quasi propter hoc solum uideretur esse dilatus, ut ad fratres rediret.

18. Habeo plane pignus meum, quod nulla mihi peregrinatio iam possit auellere: habeo quas complectar,  reliquias: habeo tumulum, quem corpore tegam; habeo sepulcrum, super quod iaceam; et commendabiliorem Deo futurum esse me credam, quod supra sancti corporis ossa requiescam. Utinam sic potuissem aduersus mortem quoque tuam meum corpus obiicere! Si gladiis petitus esses, me pro te potius suffigendum dedissem: si exeuntem potuissem reuocare animam, meam potius obtulissem.

19. Nihil mihi profuit ultimos hausisse anhelitus, [e 2Kb] nichil flatus in os inspirasse morienti; putabam enim quod aut tuam mortem ipse susciperem, aut meam uitam in te ipse transfunderem. O infelicia illa, sed tamen dulcia suprema osculorum pignora! O amplexus miseri, inter quos exanimum corpus obriguit, halitus supremus euanuit! Stringebam quidem brachia,  sed iam perdideram, quem tenebam; et extremum spiritum [f 1Kb] ore relegebam, ut consortium mortis 1119 haurirem. Sed nescio quomodo uitalis ille mihi halitus factus est, et maiorem gratiam [g 1Kb] in ipsa morte redolebat. Atque utinam si tuam nequiui meo spiritu uitam producere, uel ultimi anhelitus tui uigor transfundi potuisset in meam mentem, et illam tui animi puritatem atque innocentiam noster spirasset affectus! Hanc mihi hereditatem, frater carissime, reliquisses, que non lacrymabili dolore [h 1Kb] percuteret affectum, sed memorabili gratia commendaret heredem.

 20. Quid igitur nunc agam, cum omnes uite istius suauitates, cuncta solatia, cuncta denique ornamenta amiserim? Tu enim mihi unus eras domi solatio, foris decori: tu, inquam, in consiliis arbiter, cure particeps, deprecator sollicitudinis, depulsor meroris: tu meorum assertor actuum, cogitationumque defensor: tu postremo unus, in quo domestica sollicitudo resideret, publica cura requiesceret. Testor sanctam animam tuam, me in [a 1Kb] fabricis Ecclesie id sepe ueritum esse, ne displicerem tibi. Denique ubi rediisti, obiurgasti moram: ita domi forisque eruditor quidam et arbiter sacerdotis, ut domestica cogitare non sineres, publica curare censeres. At non uerear, ne uidear arroganter dicere; hec enim laudis tue portio est, quia sine offensione  ulla et gubernasti fratris domum, et commendasti sacerdotium.

21. Sentio equidem quod repetendis officiis tuis, recensendisque uirtutibus, afficiatur animus: sed tamen in ipsa mei affectione requiesco, atque he mihi recordationes etsi dolorem renouant, tamen afferunt uoluptatem. An ego possum aut non cogitare de te, aut umquam sine lacrymis cogitare? Et potero umquam aut tanti non meminisse fratris, aut sine lacrymabili quadam meminisse gratia? Quid enim mihi umquam iucundum, quod non esset ex te profectum? Quid, inquam, mihi sine te, aut tibi umquam sine me uoluptati fuit? Quis non usus nobis, et prope uisus ipse, somnusque communis? Que discreta umquam uoluntas? Quod non commune  uestigium? [b 1Kb] fere ut cum gradum tollerem, uel tu meum, uel ego tuum corpus uideremur attollere.

22. Quod si quando sine altero prodeundum fuit, intectum latus putares, [c 1Kb] affectum uultum cerneres, mestum animum iudicares: non assueta gratia, non uigor solitus prenitebat: suspecta omnibus solitudo metum alicuius egritudinis afferebat. Ita nouum uidebatur omnibus nos diuidi! Ego certe fraterne [d 1Kb] impatiens et non oblitus absentie, quasi presentem reflexa sepius ceruice querebam, et coram alloqui atque aspicere uidebar mihi: sed tamquam suspenso collo iugum, ubi speratis excideram, 1120 trahere me putabam, difficilis progredi, uerecundus uideri, et redire properans, quod sine te procedere non liberet.

 23. At uero ubi ambobus prodeundum fuit, non plura in itinere uestigia, quam uerba; nec incessus, quam sermo crebrior: nec ambulandi cura, sed colloquendi gratia; uterque enim nostrum ex alterius ore pendebat. Non intento aspectu legere iter, sed mutuo [e 1Kb] sollicitos experiri sermones, haurire oculorum gratiam, spirare fraterne imaginis uoluptates. Quam uirtutes tuas tacitus mecum ipse mirabar! quam plaudebam mihi, quod tali me Dominus fratre donauerat, tam pudico, tam [f 1Kb] efficaci, tam innocenti, tam simplici; ut cum tuam innocentiam cogitarem, efficaciam desperarem: cum efficaciam cernerem, innocentiam non putarem! Sed utrumque mira quadam uirtute iungebas.

24. Denique ea que ambo nequiueramus concludere,  solus implesti. Plaudebat sibi, ut audio, Prosper, quod sacerdotii mei occasione redditurum se, que abstulerat, non putabat: sed uehementiorem tuam unius efficaciam expertus est, quam duorum. Itaque soluit omnia, nec moderationi ingratus tue, nec illudens pudori: sed et modestie gratus, nec insolens efficacie. Sed cui, frater, illa quesisti? Nos enim idem uolebamus laborum tuorum esse premium, quod documentum erat. Peregisti omnia, et ubi perfunctus omnibus reuertisti, tu solus nobis, qui omnibus es preferendus, eriperis; quasi ideo mortem distuleris, ut consummares pietatis officium, palmam efficacie reportares.

25. Quam nec ipsi nos, frater carissime, seculi huius delectabant honores, quod nos a nobis inuicem  diuidebant! Quos ideo adepti sumus, non quia fuit [g 1Kb] eorum expetenda perceptio, sed ne uilis dissimulatio uideretur. Aut fortasse ideo sunt tributi, ut quia immaturo tui obitu nostre futurus eras uoluptatis occasus, sine nobis iam uiuere disceremus.

26. Et quidem presage mentis agnosco formidinem, dum repeto sepe, que scripserim. Reuocabam te, frater, ne ipse Africam peteres, ac potius aliquem destinares. Timebam te committere uie, fluctibus credere, et solito metus maior incesserat animum: sed et peregrinationem explicuisti, et rem ordinasti, et ueteri [h 1Kb] et sentinoso, ut audio, nauigio iterum te fluctibus credidisti. Namque cum celeritatem aucuparis, cautelam pretermisisti, auidus nostre gratie, dissimulans periculi tui.

 27. O fallax letitia! o incerta humanarum rerum curricula! Ex Africa redditum, ex mari restitutum, ex naufragio seruatum, putabamus iam nobis non posse eripi: sed grauiora naufragia 1121 in terris positi sustinemus; nam quem non potuerunt naufragia maris ad mortem deducere, strenuis natatibus euitata, eius mors cepit nobis esse naufragio. Quid enim superest suauitatis, quibus tam predulce decus, tam clarum in his mundi tenebris lumen exstinctum est: in quo non nostre solum familie, sed totius patrie decus occidit?

28. Habeo sane uobis, fratres dilectissimi, plebs sancta, maximam gratiam, quod non alium dolorem meum, quam uestrum putatis; quod uobis accidisse hanc nostri [a 1Kb] creditis solitudinem, quod fletum totius  ciuitatis, etatum omnium, ordinum omnium uota, noua quadam pietate defertis. Non enim misericordie priuate dolor, sed quoddam publice officium et munus est gratie: aut si qua uos mei tangit misericordia, quod talem fratrem amiserim, habeo fructum uberem, habeo uestri pignus affectus. Mallem fratrem uiuentem; sed tamen publicum officium in secundis rebus iucundius est, in aduersis gratius.

29. Neque uero mihi mediocre meritum tanti uidetur officii. Neque enim otiose uel in Actibus apostolorum , Thabita mortua, flentes uidue describuntur, uel in Euangelio  mota lacrymis uidue prosequens turba funus adolescentis inducitur, cui resurrectio debebatur; illam  tamen Thabitam uidue, hunc tota ciuitas fleuit. Non ergo dubium est [b 1Kb] uestris lacrymis apostolorum patrocinium comparari: non, inquam, dubium est Christum misericordia motum, cum uos flentes uideret. Etsi nunc non tetigit loculum, [c 1Kb] suscepit tamen commendatum spiritum: et si non appellauit corporis uoce defunctum; diuine tamen potestatis auctoritate a cruciatibus mortis, et a nequitie spiritalis incursionibus eius animam liberauit: et si non resedit in loculo, qui erat mortuus; tamen requieuit in Christo: et si non locutus est nobis; tamen ea que supra nos sunt, cernit: et que potiora sunt nobis, iam se uidere letatur. Per ea enim que in  Euangelio legimus, que futura sunt intelligimus: et presentium species indicium est futurorum.

30. Non opus fuit ei [d 1Kb] resurrectio temporalis, cui eterna debetur. Quid enim in hanc miseram et erumnosissimam recideret labem, atque in hanc flebilem uitam rediret, quem raptum magis 1122 esse ex tam imminentibus malis urgentibusque periculis gaudere debemus? Nam si pacato seculo, bellisque cessantibus, raptum Enoch  nemo defleuit, sed magis propheta laudauit, sicut de illo Scriptura dixit: Raptus est, ne malitia [e 1Kb] mutaret cor eius ; quanto magis nunc iure dicendum est, cum ad seculi lubricum, uite accedat ambiguum! Raptus est, ne in manus incideret Barbarorum: raptus est, ne totius orbis excidia,  mundi finem, propinquorum funera, ciuium mortes, ne postremo sanctarum uirginum atque uiduarum, quod omni morte acerbius est, colluuionem uideret.

31. Ego uero te, frater, cum uite tue flore, tum mortis commoditate beatum arbitror. Non enim nobis ereptus es, sed periculis: non uitam amisisti, sed ingruentium acerbitatum formidine caruisti. [f 1Kb] Nam qua eras sancte mentis misericordia in tuos, si nunc urgeri Italiam tam propinquo hoste cognosceres, quantum ingemisceres, quam doleres in Alpium uallo summam nostre salutis consistere, [g 1Kb] lignorumque concedibus construi murum pudoris! Qua afflictione mereres tam tenui discrimine tuos ab hoste distineri, ab hoste impuro atque crudeli, qui nec pudicitie parceret, nec saluti!

 32. Quonam, inquam, hec modo ferres, que nos [h 1Kb] perpeti, et fortasse  spectare cogemur, rapi uirgines, et auulsos a complexu parentum paruulos liberos supra tela iactari, incestari sacrata Deo corpora, et senilem uidue maturioris uterum in usus desuetos oncrum redire, non pignorum? Quonam, inquam, modo ista tolerares, qui etiam ultimo spiritu tui iam fortassis oblitus, et adhuc nostri non immemor, de cauenda incursione Barbarorum nos sepius admonebas, commemorans non frustra te dixisse fugiendum. Fortasse ideo quod nos destitui tua morte cernebas: quod non infirmitate animi, sed pietate faciebas; et si  infirmus pro nobis, tamen firmus tibi. Qui cum a uiro nobili reuocareris [a 1Kb] Symmacho tuo parente, quod ardere bello Italia diceretur, quod in periculum tenderes, quod in hostem incurreres; respondisti hanc ipsam tibi causam esse ueniendi, ne nostro deesses periculo, ut consortem te fraterni discriminis exhiberes.

33. [b 1Kb] Felix igitur tam opportuno obitu, quia non est in hunc seruatus dolorem. Certe felicior 1123 quam sancta soror, que tuo solatio destituta, de suo pudore sollicita, duobus nuper beata germanis, nunc ex duobus fratribus erumnosa, neque alterum sequi potest, neque alterum derelinquere: cui tumulus hospitium tuus, et corporis tui sepulcrum est domus. Atque utinam uel hoc tutum diuersorium!  Cibus in fletibus, potus in lacrymis; cibum etenim dedisti nobis panem lacrymarum, et potum dedisti nobis in lacrymis in mensura, aut fortasse ultra mensuram .

34. Nam quid de me loquar, cui neque mori licet, ne sororem relinquam: neque uiuere libet, ne a te auellar? Quid enim mihi sine te potest esse iucundum, in quo omnis semper fuit nostra iucunditas? aut quid diutius in hac uita degere iuuat, atque in terris morari, in quibus tamdiu iucunde uiximus, quamdiu simul uiximus! Etsi esset quod hic delectare nos posset, sine te delectare non posset: et si quando uoluissemus impense uitam producere, iam tamen sine te esse nollemus.

35. Hec intolerabilia. Quid enim tolerabile sine  te tanto uite comite, tanto laborum meorum officiorumque consorte? Cuius ego casum quo esset tolerabilior, nec premeditari potui; ita pauebat animus de illo tale aliquid cogitare! non quo conditionem ignorarem, sed quidam uotorum usus sensum communis fragilitatis obduxerat; ut de illo nisi secunda omnia cogitare nescirem.

36. Denique proxime cum graui  urgerer occasu; hoc solum dolebam, quod non ipse assideres lectulo, ac uotiuum mihi cum sancta sorore partitus officium, [c 1Kb] morientis oculos digitis tuis clauderes. Quid optaueram! Quid rependo!  Que uota deficiunt! Que ministeria succedunt! Aliud preparabam, aliud exhibere compellor; non iam ipse ministerium funeris, sed minister. O dura oculorum lumina, que potuistis fratrem uidere morientem! O immites et aspere manus, que clausistis oculos, in quibus plus uidebam! [d 1Kb] O durior  ceruix, que tam lugubre onus, consolabili licet obsequio, gestare potuisti!

37. Hec tu, frater, mihi iustius exhiberes. Hec ego a te exspectabam, hec ego officia desiderabam. Nunc uero ipse mee uite superstes, quod sine te solatium capiam, qui solus merentem solari solebas, excitare letitiam, mestitudinem propulsare? Qualem te nunc ego, frater, aspicio, iam nulla mihi uerba referentem, 1124 iam nulla offerentem oscula!  Quamquam ita mutuus semper utrique nostrum insederit amor, ut interiore potius foueretur affectu, quam forensi blanditia diuulgaretur; neque enim aliorum querebamus testimonium, qui tantam nostri gratiam tenebamus. Ita uirilis se utrique nostrum germanitatis succus infuderat, ut non blanditiis probare amorem, sed conscia mente pietatis interno amore contenti, fucum blanditiarum non requirere uideremur, quos et ipsa in amorem mutuum imago formaret; nescio [e 1Kb] enim qua expressione mentis, qua corporis similitudine alter in altero uidebamur.

38. Quis te aspexit, qui non me uisum putaret? Quoties aliquos salutaui, qui quoniam te prius consalutauerant, se a me iam dicerent salutatos! Quanti tibi dixerunt aliquid, qui se mihi dixisse memorarent!  Que mihi hinc gaudia, quanta frequenter oborta letitia, quod eos errare in nobis cernerem! [f 1Kb] Quam gratus error, quam iucunda prolapsio, quam religiosa fallacia, quam suauis calumnia! Neque enim de tuis erat aliquid aut factis aut sermonibus, quod timerem, qui mihi tua letabar ascribi.

39. Tamen si uehementius contenderent, quod se mihi aliquid intimasse memorarent, respondebam ridens et gaudens: uidete ne fratri dixeritis. Nam cum omnia nobis essent nostra communia, indiuiduus spiritus, indiuiduus affectus; solum tamen commune non erat secretum amicorum: non quo  conferendi periculum uereremur, sed tenendi seruaremus fidem. Sane si consilio pendenda res esset, erat semper commune consilium, nec semper commune secretum. Nam etsi amici ita alteri nostrum dicerent, ut dicta sua [a 1Kb] ad alterum peruenirent; tamen scio plerumque ita fidem secreti esse seruatam, ut nec fratri committeretur. Erat enim fidele indicium, et extraneo non esse proditum, quod non esset cum fratre collatum.

40. His igitur tantis ac talibus bonis in excessum quemdam, fateor, mentis elatus, superstitem me [b 1Kb] timere desieram, quod illum uita crederem digniorem: et ideo excepi plagam, quam ferre non possum; tolerabiliora enim tanti doloris premeditata, quam inexplorata uulnera. Quis iam mestum solabitur?  Quis afflictum leuabit? Cum quo participabo curas? Quis me ab istius mundi uindicabit [c 1Kb] usura? Tu enim auctor negotiorum, censor seruulorum, arbiter fratrum; non litis, sed pietatis arbiter.

41. Nam si quando aliquid cum sancta sorore 1125 mihi conferendum fuit, utra melior uideretur sententia, te iudicem sumebamus, [d 1Kb] qui nullius lederes os, atque utrique satisfacere gestiens, et amandi affectum tenebas, et censendi modum; ut et utrumque gratum dimitteres, et utriusque tibi gratiam uindicares. Aut si ipse aliquid disceptandum deferres, quam grata contentio tua! quam sine felle ipsa indignatio! quam seruulis ipsis cercitio non amara; cum te fratribus magis deferre, quam ex affectu disceres uindicare! Nobis enim professio repressit  studia cercendi; immo tu, frater, ab omni nos abducebas  cercitionis affectu, uindicare pollicens, et lenire desiderans.

42. Non mediocris igitur prudentie testimonium, que ita a sapientibus definitur: [e 1Kb] Bonorum primum esse Deum scire, et uerum illud atque diuinum pia mente uenerari, illam amabilem et concupiscendam eterne pulchritudinem ueritatis tota mentis caritate diligere. Secundum autem, in proximos a diuino illo fonte atque celesti nature deriuare pietatem: quod etiam mundi sapientes nostris hausere de legibus. Neque enim deriuare ista in hominum [f 1Kb] disciplinas, nisi de celesti illo diuine legis fonte potuissent.

43. Quid igitur obseruantiam eius erga Dei cultum predicem? Qui priusquam perfectioribus esset initiatus  mysteriis, in naufragio constitutus, cum ea qua ueheretur, nauis scopuloso illisa uado, et urgentibus hinc atque inde fluctibus solueretur, non mortem metuens, sed ne uacuus mysterii exiret e uita; quos initiatos esse cognouerat, ab his diuinum illud fidelium sacramentum poposcit: [g 2Kb] non ut curiosos oculos inferret arcanis, sed ut fidei sue consequeretur auxilium. Etenim ligari fecit [h 1Kb] in orario, et orarium inuoluit collo, atque ita se deiecit in mare, non requirens de nauis compage resolutam tabulam, cui supernatans iuuaretur, quoniam fidei solius arma quesierat. Itaque his se tectum atque munitum satis credens, alia auxilia non desiderauit.

44. Simul fortitudinem eius spectare licet, qui fatiscente remigio, non quasi naufragus [i 1Kb] tabulam  sumpserit, sed quasi fortis ex se ipso adminiculum  sue uirtutis assumpserit: nec deseruit 1126 spes, nec fefellit opinio. Denique primus seruatus ex undis, et in portum terrene stationis euectus, presulem suum, cui se crediderat, recognouit: statimque ubi etiam ceteros seruulos suos uel ipse liberauit, uel liberatos comperit, negligens facultatum, nec amissa desiderans, Dei ecclesiam requisiuit; ut ageret gratias liberatus, et mysteria eterna cognosceret, pronuntians [a 1Kb] nullum referenda gratia maius esse officium. [b 1Kb] Quod si homini non referre, simile homicidio iudicatum est; quantum crimen est non referre Deo!

45. Est ergo prudentis agnoscere se ipsum, et quemadmodum a sapientibus definitum est, secundum naturam uiuere. Quid enim est tam secundum naturam,  quam referre auctori gratiam? Aspice celum hoc; nonne auctori refert gratiam, cum uidetur? Celi enim enarrant gloriam Dei, et opera manuum eius annuntiat firmamentum . Mare ipsum cum sedatum atque tranquillum est, diuine serenitatis testatur indicium: cum mouetur, indignatio superna terrori est. Nonne omnes Dei gratiam iure miramur, cum aduertimus quod insensibilis natura quadam sensibili ratione suos fluctus cerceat, et fines suos unda cognoscat? Nam de terris quid loquar, que diuino obedientes precepto omnibus sponte animantibus pabulum subministrant ; atque id quod acceperint agri, uelut crescentibus usuris multiplicatum, cumulatumque restituunt?

46. Ergo ille qui natura duce diuini rationem  operis igneo mentis uigore perceperat, sciuit primo omnium seruatori suo gratiam esse referendam: sed  quia referre non poterat, habere poterat. [c 1Kb] Est enim huiuscemodi gratie uis, ut et cum refertur, habeatur; et habendo referatur. Referebat igitur gratiam, deferebat fidem. Nam qui tantum mysterii celestis inuoluti in orario presidium fuisset expertus, quantum arbitrabatur si ore sumeret, et toto pectoris hauriret arcano! quam maius putabat fusum in uiscera, quod tantum sibi tectum orario profuisset!

47. Sed non ita auidus fuit, ut esset incautus; scimus enim plerosque auiditate studii pretermittere cautionem. Aduocauit ad se episcopum , 1127 nec ullam ueram putauit nisi uere fidei gratiam, percontatusque ex eo est utrumnam cum episcopis catholicis, hoc est, cum Romana Ecclesia conueniret? Et forte [d 2Kb] ad id locorum  in schismate regionis illius Ecclesia erat; Lucifer enim se a nostra tunc temporis communione diuiserat, et quamquam pro fide exsulasset, et fidei sue reliquisset heredes; non putauit tamen fidem esse in schismate. Nam etsi fidem erga Deum tenerent, tamen erga Dei Ecclesiam non tenebant, cuius patiebantur uelut quosdam artus diuidi, et membra lacerari. Etenim cum propter Ecclesiam Christus passus sit, et Christi corpus Ecclesia sit ; non uidetur ab his exhiberi Christo fides, a quibus euacuatur eius passio, corpusque distrahitur.

48. Itaque quamuis gratie fenus teneret, et metueret tanti nominis debitor nauigare; tamen eo transire maluit, ubi tuto posset exsoluere: iudicabat enim diuine solutionem gratie in affectu ac fide  esse; quam quidem statim ubi primum copia liberior Ecclesie fuit, implere non distulit. [e 2Kb] Deique gratiam  et accepit desideratam, et seruauit acceptam. Nihil igitur ea prudentia sapientius, que diuina et humana secernit.

49. Nam quid spectatam in stipendiis forensibus eius facundiam loquar? Quam incredibili admiratione in auditorio [a 1Kb] prefecture sublimis emicuit! Sed malo illa laudare, que perceptis mysteriis Dei duxit humanis esse potiora.

50. Fortitudinem quoque eius si quis plenius spectare uolet, consideret quoties post naufragium inuicto quodam contemptu uite huius, maria transfretauerit: diffusasque regiones obeundo peragrarit: postremo quod hoc ipso tempore periculum non refugerit, sed ad periculum uenerit, patiens iniurie, negligens frigoris, atque utinam sollicitus cautionis!  Sed hoc ipso beatus, quod dum licuit uigore uti corporis, inoffenso ad exsequenda que uellet, functus 1128 iuuentutis officio, uitam uixit, debilitatem ignorauit.

51. Qua uero prosecutione simplicitatem eius edisseram? Ea est enim quedam morum temperantia, mentisque sobrietas. Date, queso, ueniam, et permittite dolori meo; ut de eo mihi paulo uberius liceat loqui, cum quo iam non conceditur colloqui. Certe et uobis proficit, ut aduertatis [b 1Kb] non fragilitate quadam uos hoc officium, sed iudicio detulisse: nec misericordia mortis impulsos, sed uirtutum honorificentia prouocatos; anima enim benedicta omnis simplex . Tanta autem simplicitas erat, ut conuersus in puerum, simplicitate illius etatis innoxie,  perfecte uirtutis effigie, [c 1Kb] et quodam innocentium morum speculo eluceret. Intrauit igitur in regnum celorum, quoniam credidit Dei uerbo; quoniam sicut puer artem repulit adulandi, iniurie dolorem clementer absorbuit, quam inclementius uindicauit: querele quam dolo promptior, satisfactioni facilis, difficilis ambitioni, sanctus pudori; ut frequenter in eo superfluam magis uerecundiam predicares, [d 1Kb] quam necessariam quereres.

52. Sed numquam superflua fundamenta uirtutis; pudor enim non reuocat, sed commendat officium. Itaque uelut quadam uirginali uerecundia suffusus ora, cum uultu affectum proderet, si forte aliquam subito ueniens [e 1Kb] offendisset parentem, uelut depressus  et quasi demersus in terram, licet in ipso nequaquam dissimilis cetu uirorum, rarus attollere os, eleuare oculos, referre sermonem: quod pudico quodam mentis pudore faciebat, cum quo castimonia quoque corporis congruebat. Etenim intemerata sacri baptismatis dona seruauit, mundus corpore, purior corde: non minus adulterini sermonis opprobrium, quam corporis perhorrescens: non minorem ratus pudicitie reuerentiam deferendam integritate uerborum, quam corporis castitate.

53. Denique in tantum castimoniam dilexit, ut 1129 nec uxorem expeteret; licet in eo non solum castitatis appetentia fuerit, sed etiam pietatis gratia. Miro autem modo et coniugium dissimulabat, et iactantiam declinabat: tantaque erat dissimulatio,  ut nobis quoque urgentibus, differre magis consortium, quam refugere uideretur. Hoc unum itaque fuit, quod nec fratribus crederet: non aliqua cunctationis hesitantia, sed uirtutis uerecundia.

54. Quis igitur non miretur uirum inter fratres duos alterum uirginem, alterum sacerdotem, etate medium, magnanimitate non imparem, ita inter duo maxima munera prestitisse; ut alterius muneris castitatem, alterius sanctitatem referret, non professionis uinculo, sed uirtutis officio? Ergo si libido atque iracundia reliquorum uitiorum educatrices sunt, iure castitatem atque clementiam dixerim quasdam uirtutum parentes; quamquam pietas quoque ut omnium principatus bonorum, ita etiam seminarium uirtutum est ceterarum.

 55. Nam de parcimonia quid loquar, et quadam habendi castitate? Is enim non querit aliena, qui sua seruat: nec inflatur immodico, qui contentus est proprio. Nihil ergo aliud nisi proprium recuperare uoluit; magis ne fraudaretur, quam ut ditaretur. Nam eos qui aliena quererent, recte accipitres pecunie nominabat. Quod si radix malorum omnium auaritia est; utique uitia exuit, qui pecuniam non requirit .

56. Non umquam accuratioribus epulis aut congestis ferculis delectatus est, nisi cum amicos rogaret: quantum nature satis esset, non quantum uoluptati superesset, requirens. Et certe erat non pauper opibus, sed tamen [f 1Kb] pauper spiritu. De istius beatitudine.   nequaquam utique dubitare debemus, qui neque ut opulens, exsultauit in diuitiis: neque ut pauper, exiguum quod habuit, iudicauit.

57. Superest ut ad conclusionem cardinalium uirtutum, etiam iustitie partes in eo debeamus aduertere. Nam etsi cognate sint inter se, concreteque uirtutes; tamen singularum quedam [a 1Kb] forma expressior desideratur, maximeque iustitie. Ea enim sibi parcior foris tota est, et quidquid habet quadam inclementia sui, dum rapitur amore communi, transfundit in proximos.

58. Sed huius multiplex est species. Alia erga propinquos, alia erga uniuersos, alia erga Dei cultum, uel adiumentum inopum. Itaque qualis in uniuersos  fuerit, prouincialium, quibus prefuit, [b 1Kb] studia docent: qui parentem magis fuisse proprium, quam iudicem loquebantur: gratum pie necessitudinis arbitrum, constantem equi iuris disceptatorem.

59. Inter fratres autem qualis fuerit, licet 1130 omne hominum genus beneuolentia complecteretur, indiuisum patrimonium docet: [c 1Kb] nec distributa aut delibata, sed reseruata hereditas. Etenim pietatem sibi causam esse negauit testandi. Nam hoc quoque ultimo sermone signauit, cum quos dilexerat, commendaret; sibi nec uxoris arbitrium fuisse ducende, ne a fratribus diuelleretur: nec testamenti faciendi uoluntatem, ne nostrum in aliquo arbitrium lederetur. Denique et oratus et obsecratus a nobis, nichil tamen condendum putauit: non oblitus tamen pauperum,  sed tantum obsecrans esse tribuendum, quantum nobis iustum uideretur.

60. Quo uno satis et diuini timoris expressit indicium, et humane edidit religionis exemplum. Nam quod pauperibus contulit, Deo detulit; quoniam qui largitur pauperi, Deo fenerat : et postulando quod iustum est, non exiguum, sed totum reliquit. Hec enim est summa iustitie, uendere que habeas, et conferre pauperibus. Qui enim dispersit, dedit pauperibus, iustitia eius manet in eternum . Ergo dispensatores nos, non heredes reliquit; nam hereditas successori queritur, dispensatio pauperibus obligatur.

61. Unde non immerito quantus fuerit, hodie quoque per uocem [d 1Kb] lectoris paruuli, Spiritus sanctus  expressit: Innocens manibus, et mundo corde, qui non accepit in uanum animam suam, nec fecit proximo  suo dolum: hec est generatio requirentium Deum . Hic ergo et in montem Domini ascendet, et in tabernaculo habitabit Dei; quia ingressus sine macula, operatus est iustitiam, locutus est ueritatem, non decepit proximum : nec pecuniam feneratus est suam, qui semper uoluit recuperare hereditariam. Agnosco oraculum; quod enim [e 1Kb] nulla ordinauit dispositio, Spiritus reuelauit.

62. Quid uero illud recenseam, quod supra ipsam iustitiam pietate progressus; cum quedam [f 1Kb] incubatori communium fructuum mei contemplatione muneris putasset esse tribuenda, largitatis me iactabat auctorem, portionis sue lucrum ad commune consortium conferebat.

 63. Hec et alia, que mihi tunc [g 1Kb] erant uoluptati, maxime nunc recordationem doloris exasperant. Manent tamen, eruntque semper, nec umquam uelut umbra pretereunt, neque enim uirtutis gratia cum corpore occidit, nec idem nature meritorumque finis; licet ipsius nature usus non in eternum occidat, sed temporali quadam uacatione requiescat.

64. Talibus igitur perfunctum uirtutibus, ereptum periculis desiderio magis quam amissione flebo. Suadet enim ipsa opportunitas mortis, ut prosequendum magis gratia, quam dolendum 1131 putemus; scriptum est enim in communi dolore proprium uacare debere . Neque enim prophetico sermone uni illi mulieri, que figuratur, sed singulis dicitur, cum Ecclesie dictum  uidetur.

65. Dicitur ergo et ad me, et dicit Scriptura celestis: Hoccine doces, [h 1Kb] sic instituis Dei plebem? An nescis quia exemplum tuum periculum ceterorum est? Nisi forte exauditum non esse te quereris. Primum istud arrogantis est impudentie, mereri solum uelle, quod multis etiam sanctis negatum noueris; cum scias, quia non est personarum acceptor Deus . Nam etsi misericors Deus, tamen si semper exaudiret omnes, non iam ex uoluntate libera, sed ex quadam uelut necessitate facere uideretur; Deinde cum omnes rogent, si exaudiret omnes, nemo moreretur. Pro quantis ergo quotidie rogas! Numquid constitutio Dei contemplatione soluenda est tui? Cur ergo non impetratum aliquando  doles, quod non semper impetrabile esse cognoscis?

 66. [a 1Kb] Stulte, inquit, super omnes mulieres, nonne uides luctum nostrum, et que nobis contigerunt, quoniam Sion mater nostra omnium tristitia contristatur, et humilitate humiliata est. Lugete ualidissime et nunc, quoniam omnes lugemus; et tristes sitis, quoniam omnes contristati sumus: tu enim contristaris in fratre. Interroga terram et dicet tibi, quoniam hec est que debeat lugere, tantorum superstes germinum: et ex ipsa, inquit, ab initio omnes nati, et alii uenient, et ecce pene omnes in perditionem ambulant, et in exterminium fit multitudo eorum. Et quis ergo debet lugere magis, nisi que tam magnam multitudinem perdidit, quam tu qui pro uno doles ?

67. Absorbeat igitur nostrum dolorem communis dolor, et acerbitatem proprii meroris excludat.  Non enim dolere debemus eos, quos cernimus liberatos; neque enim otiose tam sanctas hoc tempore animas corporeis uinculis reminiscimur absolutas. Namque uelut diuino iudicio tam [b 1Kb] graues uiduas, ita uno tempore defunctas uidemus, ut profectionis quidam uideatur excessus, non mortis occasus; ne ueterana emeritis stipendiis pudicitia in dubium diu seruati pudoris incideret. Quos gemitus mihi, quos dolores tam acerba excitat recordatio! Et si meroribus non uacabam; tamen in ipso dolore priuato, in ipso tantorum amisso flore meritorum, communis quedam nature me conditio solabatur: defixusque in uno dolor acerbitatem publici funeris, domestice specie pietatis obduxerat.

68. Repeto ergo, sacra Scriptura, solatia tua; iuuat  enim tuis preceptis, tuis sententiis immorari. [c 1Kb] Quam facilius est celum et terram preterire, quam de Lege unum apicem cadere ! Sed iam audiamus que scripta sunt: Nunc, inquit, retine apud temet ipsam dolorem tuum, et 1132 fortiter fer, qui tibi contigerunt, casus. Si enim iustificaueris terminum Dei, et filium tuum recipies in tempore, et in mulieribus collaudaberis . Si hoc ad mulierem, quanto magis ad sacerdotem? Si de filio, non utique absurdum etiam de fratrum amissione talia posse memorari; quamquam si mihi fuisset filius, numquam eum amplius dilexissem. Nam sicut in obitu liberorum effusi labores, suscepti frustra dolores merorem uidentur augere; ita etiam in fratribus consuetudinis usus atque collegii acerbitatem  doloris accendunt.

69. Sed ecce dicentem Scripturam audio: Noli facere hunc sermonem, sed consenti persuaderi. Qui enim casus Sion? Consolare propter dolorem Hierusalem. uides enim quia sancta nostra contaminata sunt, [d 1Kb] et  nomen quod nominatum est super nos, pene profanatum est, et illi nostri contumeliam passi sunt, et sacerdotes nostri succensi sunt, et leuite nostri in captiuitate fuerunt, et mulieres nostre contaminate sunt, et uirgines nostre uim passe, et iusti nostri rapti, et paruuli nostri proditi sunt, et iuuenes nostri seruierunt, et fortes nostri inualilidi facti sunt. Et quod omnium maius, signaculum Sion quoniam resignata est de gloria sua, nunc et tradita est in manibus eorum, qui nos oderunt. Tu ergo excute tuam multam tristitiam, et depone abs te multitudinem dolorum; ut tibi repropitietur fortis, et requiem faciat tibi Altissimus requietione dolorum .

70. Cessabunt igitur lacryme, parendum est enim remediis salutaribus, quia debet aliquid inter fidos et perfidos interesse. Fleant ergo qui spem resurrectionis  habere non possunt, quam non sententia Dei eripit, sed fidei inclementia. Intersit inter Christi seruulos, idolorumque cultores; ut illi fleant suos, quos in perpetuum existimant interiisse: illi nullas habeant lacrymarum ferias, nullam tristitie requiem consequantur, qui nullam putant requiem mortuorum. Nobis uero quibus mors non nature, sed uite istius finis est; quoniam in melius ipsa natura reparatur, fletus omnes casus mortis abstergat.

71. Certe si illi sibi aliqua solatia repererunt, qui finem sensus, defectumque nature mortem arbitrati sunt; quanto magis nos, quibus meliora post mortem premia bonorum factorum conscientia pollicetur! Habent gentiles solatia sua, quia requiem malorum omnium mortem existimant: et ut uite fructu carent,  ita etiam caruisse se putant omni sensu et dolore penarum, quas in hac uita graues et assiduas sustinemus. Nos uero ut erectiores premio, ita etiam patientiores solatio esse debemus; non enim amitti, sed premitti uidentur, quos non assumptura mors, sed eternitas receptura est.

72. Cessabunt ergo lacryme: aut si cessare non poterunt, in communibus lamentis flebo te, frater, et sub dolore publico domesticos gemitus 1133 tegam. Nam cessare qui poterunt, cum ad omnem sonum nominis tui lacryme subrepant, uel cum usus ipse recordationem excitat, uel cum affectus imaginem representat, uel cum recordatio dolorem renouat? Quando enim dees, qui tantis officiis representaris? [e 1Kb] Ades, inquam, et semper offunderis, et toto te animo  ac mente complector, aspicio, alloquor, osculor, comprehendo uel in ipsa quiete nocturna, uel in luce clara; cum reuisere et consolari dignaris merentem. Denique ipse iam noctes, que quasi molestiores, uiuente te, uidebantur; quod mutui conspectus  copiam denegarent: ipse iam somnus colloquiorum nostrorum dudum interruptor inamabilis, dulcis esse iam cepit; quia te mihi reddidit. Non igitur miseri, sed beati; quorum nec presentia deficit, nec cura minuitur, et augetur gratia. Etenim [a 1Kb] somni similis imago mortis.

73. Quod si in quiete nocturna uinculis adhuc corporeis inherentes, et quasi inter carceraria religate claustra membrorum; possunt tamen anime altiora et discreta perspicere: quanto magis spectant hec, cum iam puro ethereoque sensu nulla corporee labis impedimenta patiuntur! Meritoque mihi conquerenti, [b 1Kb] uergente quodam iam in occasum die, quod non reuiseres quiescentem, totus omni tempore indiuiduus adfuisti; ita ut illo perfusus sopore membrorum,  cum ego uigilarem tibi, tu uiueres mihi, dicerem: Quid est mors, frater? Nam certe nullis a me separabare momentis; ita enim ubique presto eras, ut quam in istius uite usu habere nostri copiam nequibamus, nunc nobis semper et ubique presto sit. Nam tunc utique omnia presto esse non poterant; nec enim complexiones nostre, conspectusque et osculorum corporalium suauitates locis omnibus et omnibus temporibus suppetebant. Animorum imagines semper nobiscum erant, etiam quando non eramus una: que ne nunc quidem occiderunt, assiduoque aduolant, quo maiore desiderio, eo maiore copia.

74. Teneo igitur te, frater, nec mihi te aut mors aut tempus auellet. Ipse dulces lacryme sunt, ipsi fletus iucundi, quibus restinguitur ardor animi, et  quasi relaxatus euaporat affectus. Neque enim sine te esse possum, aut tui non meminisse umquam, aut meminisse sine lacrymis. O amari dies, qui interruptam copulam proditis! O flebiles noctes, que tam bonum consortem quietis, et indiuiduum mihi comitem perdidistis! Quas ederetis cruces, nisi se offunderet imago presentis, nisi uisiones animi representarent, quem species corporis denegaret!

75. Iam iam, frater animo meo carissime, quamquam tu immaturo decesseris obitu; beatus tamen, qui ista non sustines, nec amissum fratrem merere compelleris, quem absentem diu ferre non poteras, sed recursu celeri reuisebas. 1134 Quod si tunc solitudinis mee tedia repellere, mestitiam fraterne mentis ableuare properabas; quanto nunc crebrius afflictum  animum debes reuisere, et ex te conceptum, per te lenire merorem!

76. At mihi tamen dat aliquas officii usus inducias, et obsequii sacerdotalis intentio abducit animum: sancte uero sorori quid fiet, que licet diuino  metu pietatem temperet; rursus tamen ipsum pietatis dolorem studio religionis accendit, strata humi et totum gremio sui complexa tumulum, laborioso fessa incessu, tristis affectu, dies noctesque merorem integrat? Nam licet fletum plerumque sermone suspendat, [c 1Kb] in oratione renouat: et quamuis Scripturarum memoria consolationes serentibus precurrat; flendi tamen desiderium precandi assiduitate compensat, lacrymarum ubertatem tunc precipue, quando nemo interrumpere possit, instaurans. Ita quod miserearis, habes: quod reprehendas, non habes; flere enim in oratione uirtutis est. Et quamquam istud familiare uirginibus, quibus mollior sexus, tenerior affectus, contuitu communis fragilitatis in lacrymas etiam sine domestici sensu doloris exuberat; tamen cum maior  causa merendi est, finis meroribus excluditur.

77. Deest igitur consolandi uia, quia suppetit excusandi gratia. Neque enim possis prohibere, quod doceas; presertim cum religionis astruat lacrymas, non doloris; et communis seriem deplorationis metu pudoris obtexat. Consolare ergo qui potes adire animum, penetrare mentem. Cernat te esse presentem, sentiat non esse defunctum; ut cuius secura de merito, eius functa solatio, discat pro eo non grauiter dolere, [d 1Kb] qui se admonuerit non esse dolendum.

78. Sed quid ego te morer, frater? quid exspectem, ut nostra tecum commoriatur, et quasi consepeliatur oratio? Licet [e 1Kb] ipsa species et exanimis corporis forma soletur, oculosque manens gratia et permanens figura demulceat; nichil, inquam, moror,  procedamus ad tumulum. Sed prius ultimum coram populo [f 1Kb] uale dico, pacem predico, osculum soluo. Precede ad illam communem omnibus et debitam, sed iam mihi pre ceteris [g 1Kb] desiderabilem domum. Para hospiti consortium; et quemadmodum hic omnia nobis fuere communia, ita illic quoque ius diuiduum nesciamus.

79. Ne, queso, cupientem tui diu differas, properantem exspecta, festinantem adiuua, et si diutius morari tibi uidebor, accerse. Neque enim umquam prolixius abfuimus a nobis, tu tamen solebas reuisere. Nunc quoniam tu redire iam non potes, nos ad te ibimus: equum est ut officium rependamus, subeamus uicem. Numquam nobis fuit uite conditio discretior: semper aut sanitas aut egritudo communis;  ut cum alter egresceret, alter in morbum incurreret: 1135 et cum alter reualesceret, uterque consurgeret. Quomodo ius nostrum amisimus? Et nunc consortium egritudinis fuit, quomodo mortis consortium non fuit?

 80. Tibi nunc, omnipotens Deus, innoxiam [a 1Kb] commendo animam, tibi hostiam meam offero: cape propitius ac serenus fraternum munus, 1136 sacrificium sacerdotis. Hec mei iam libamina premitto, in hoc ad te pignore uenio, non pecunie, sed  uite pignore; ne me diutius residere facias tanti fenoris debitorem. Non mediocris est fraterni amoris usura, nec uilis nature sors, quam cumulant incrementa uirtutis. Possum ferre, si cito cogar exsoluere.



LIBER SECUNDUS. DE FIDE RESURRECTIONIS.


 1135 1. Superiore libro aliquid indulsimus desiderio, ne tamquam feruenti plage austeriora adhibita medicamenta exasperarent magis, quam lenirent dolorem: simul quia fratrem sepius allocuti sumus, et oculis tenebamus, absurdum non fuit relaxare paulisper affectum nature, qui lacrymis magis pascitur, fletibus delinitur, stupore defigitur. Mollis enim et tenera species est forma pietatis, nichil insolens amat, nichil immite, nichil durum: ferendo autem magis probatur patientia, quam resistendo.

2. Ergo quia dudum dies mortis inter lacrymabiles aspectus debuit [a 1Kb] animum declinare fraternum, quia totum tenebat; nunc quoniam [b 1Kb] die septimo ad sepulcrum redimus, qui dies symbolum future quietis est, a fratre paululum ad communem humani generis  cohortationem iuuat deriuare mentem, intentionemque transfundere; ita ut neque toti sensibus defigamur in fratre, ne obrepat affectus: neque tante exsules pietatis et gratie eum, quem diligimus, deseramus; et uere ipsi nobis tanti doloris augeamus iniuriam, si hodie nobis et [c 1Kb] in sermone moriatur.

3. Unde, proposuimus, fratres karissimi, solari nos communi usu, nec durum putare, quidquid uniuersos maneret; et ideo mortem non esse lugendam: primum, quia communis sit, et cunctis debita: deinde, quia nos seculi huius absoluat erumnis: postremo, quia somni specie ubi [d 1Kb] ab istius mundi labore requietum sit, uigor nobis uiuacior refundatur. Quem dolorem non soletur resurrectionis gratia? quem non  excludat merorem, si credas nichil perire morte; immo ipsius mortis celeritate fieri, ut plus perire  non possit? Erit ergo, fratres karissimi, ut in adhortatione communi, etiam fratri nostrum pendamus affectum: nec ab eo longius deuiasse uideamur, si per resurrectionis spem, et future 1136 glorie suauitatem, etiam in sermone nobis hodie reuiuiscat.

4. Ordiamur igitur ab eo, ut lugendum nobis nostrorum obitum non esse doceamus. Quid enim absurdius, quam ut id quod scias omnibus esse prescriptum, quasi speciale deplores? Hoc est animum supra conditionem extollere, legem non recipere communem, nature [e 1Kb] consortium recusare, mentem carnis inflari, et carnis ipsius nescire mensuram. Quid absurdius, quam nescire qui sis, affectare quod non sis? Aut quid imprudentius, quam quod futurum  scias, id cum acciderit, ferre non posse? Natura ipsa nos reuocat, et ab huiuscemodi meroribus quadam sui consolatione subducit. Quis est enim tam grauis luctus, aut tam acerbus dolor, in quo non interdum relaxetur animus? Habet hoc natura, ut quamuis homines in tristibus rebus sint; tamen si modo homines sunt, a merore mentem paulisper abducant.

5. Fuisse etiam quidam feruntur populi, [f 1Kb] qui ortus hominum lugerent, obitusque celebrarent. Nec imprudenter; eos enim qui [g 15Kb] in hoc uite salum uenissent, merendos putabant: eos uero qui ex istius mundi procellis et fluctibus emersissent, non iniusto gaudio prosequendos arbitrabantur. Nos quoque ipsi [h 1Kb] natales dies defunctorum obliuiscimur, et eum quo  obierunt diem, celebri solemnitate renouamus.

6. Non est ergo grauis subeundus meror secundum  naturam; ne aut excellentiorem aliquam nature exceptionem nobis arrogare uideamur, aut communem recusare. Etenim mors equalis est omnibus, indiscreta pauperibus, inexcepta diuitibus. Et ideo licet per unius peccatum, in omnes tamen pertransiuit ; ut quem generis non refugimus auctorem, non refugiamus et mortis: et sit nobis sicut per unum mors, ita per unum etiam resurrectio; nec recusemus erumnam, ut perueniamus ad gratiam: uenit enim, 1137 ut legimus, Christus saluum facere, quod perierat : et ut non solum uiuorum, sed etiam mortuorum dominetur . Lapsus sum in Adam, de paradiso eiectus in Adam, mortuus in Adam; quomodo reuocet, nisi me in Adam inuenerit, ut in illo culpe obnoxium, morti  debitum, ita in Christo iustificatum ? Si ergo debitum est mortis, solutio debet esse tolerabilis. Sed hic locus posterioribus partibus reseruandus.

7. Nunc propositum est asserere mortem grauiori non debere esse merori, quod eum natura ipsa respuat. Denique [a 1Kb] Lyciorum feruntur esse precepta, que uiros iubeant mulierum uestem induere, si merori indulgeant; eo quod mollem et effeminatum iudicauerint in uiro luctum. Deforme est enim eos qui pro fide, pro religione, pro patria, pro equitate iudicii, atque intentione uirtutis obuium morti debent pectus offerre, merere in alio grauius, quod in se, si causa exegerit, sit expetendum. Nam quemadmodum potes in te non refugere, quod impatientius alii  doleas accidisse? Depone merorem, si potes: include, si non potes.

8. Aut absorbendus omnis, aut premendus est dolor. Cur enim [b 1Kb] mestitiam tuam non ratio potius, quam dies leniat? Non quod oblitteratura est temporis series, melius prudentia mitigabit. Quin etiam hoc ipsum irreligiosum puto erga ipsorum memoriam, quos dolemus amissos; ut obliuisci eorum malimus, quam consolatione mulceri: aut cum horrore reminisci, quam meminisse cum gratia: recordationem timere, quorum imago debeat esse uoluptati: diffidere potius quam sperare de meritis defunctorum: et pene addictos, quam immortalitati debitos, quos dilexeris, estimare.

9. Sed dicis: Quos diligebamus, amisimus. Nonne  hec nobis cum ipso mundo elementisque communia  sunt; quia ad tempus credita in perpetuum tenere non possumus? Gemit terra sub aratris, imbribus ceditur, tempestate concutitur, stringitur frigore, sole torretur: ut fructus annuos feta parturiat: et cum se uario flore uestierit, proprio exuitur et spoliatur ornatu. Quantos hec raptores habet? Nec fructum suum queritur amissum, quem ideo generauit, ut amitteret: nec imposterum negat, quem sibi meminit auferendum.

10. Celum ipsum non semper stellarum micantium globis fulget, quibus quasi quibusdam insignitur coronis. Non semper ortu lucis albescit, radiis solis irrutilat: sed assiduis uicibus ille quidam mundi uultus gratissimus, humenti noctium caligat horrore. Quid gratius luce? quid sole iacundius? que quotidie occidunt;  1138 decessisse tamen hec nobis non moleste ferimus, quia eum redire presumimus. Doceris in his quam in tuis debeas exhibere patientiam. Si superiora tibi occidunt, nec dolori sunt; cur si occiderint humana, doleantur?

11. Sit tamen patiens dolor, sit in tristibus modus, qui exigitur in secundis. An si immoderate gaudere non conuenit, lugere conuenit? Non enim mediocre malum est immoderatio doloris, aut metus mortis. Quantos ad laqueum impulit, armauit ad gladium; ut in eo ipso amentiam suam proderent, [c 1Kb] mortem non ferentes, et mortem appetentes: et quod pro malo fugerent, pro remedio adsciscerent? Qui quoniam consentaneum nature sue ferre ac perpeti nequiuerunt, contrarium uoto incidunt; ut ab his in perpetuum  separentur, quos sequi desiderauerint. Sed hec rara; quoniam natura ipsa reuocat, etsi precipitet amentia.

12. Illud uero frequens in mulieribus, [d 1Kb] ut clamores publicos serant, quasi metuant ne earum ignoretur erumna: ut illuuiem uestis affectent, quasi in ea sit sensus dolendi: ut impexum sordibus immadident caput: ut postremo, quod plerisque in locis uulgo fieri solet, discisso amictu, diloricata ueste, secreti pudoris nuda prostituant, quasi ipsum lenocinentur pudorem, quia pudoris sui premia perdiderunt. Sic procaces oculi prouocantur, ut concupiscant, ut amare incipiant membra nudata: que si non aspicerent, non amarent. Atque utinam sordidata illa tegumenta corporis non speciem, sed mentem obnuberent!  Latet plerumque sub tristi amictu mentis  lasciuia: et deformis horror uestis obtexitur; ut secreta petulantium tegantur animorum.

13. Satis pie uirum luget, que seruat pudorem, non deserit fidem. Hec bene defunctis officia impenduntur, ut uiuant in mentibus, in affectibus perseuerent. Non amisit uirum, que exhibet castitatem: non est uiduata coniugio, que non mutauit nomen mariti. Nec tu perdidisti heredem, que adiuuas coheredem: sed pro successore corruptibilium, [a 1Kb] mutasti consortem immortalium. Habes qui tibi representet heredem: solue pauperi, quod debetur heredi; ut non solum materne aut paterne senectutis, sed etiam uite proprie sit superstes. Plus successori tuo relinquis, si portio eius non ad luxum presentium proficiat, sed ad pretium futurorum.

 14. Sed desideramus amissos. Duo sunt enim que maxime angunt, aut desiderium eorum, quos amiserimus, sicut meo exemplo metior: [b 1Kb] aut quod eos uite suauitate priuatos, creptos laboris sui fructibus arbitremur. Tenera enim 1139 amoris est titillatio, que improuisum affectum excitat, ut sedandi magis, quam excludendi doloris facultas relinquatur: simul quia pium uidetur desiderare quod amiseris, et specie uirtutis adolescit infirmitas.

15. Sed cur tu putes patientiorem illam esse debere, que dilectum ad peregrina dimiserit, et militie gratia, uel suscepte administrationis officio, uel negotiandi usu transfretasse compererit; quam te qui non fortuito arbitrio derelinqueris, aut studio pecunie, sed lege nature? At recuperandi tibi interclusa  spes: quasi cuiquam certa sit redeundi. Et plerumque dubia plus fatigant, ubi periculi metus integer, grauiusque est timere, ne acciderit, [c 1Kb] quam tolerare quod iam noueris accidisse. Aliud enim summam formidinis coaceruat, aliud finem exspectat doloris.

16. An dominis ius est, [d 1Kb] quo decreuerint, transferre mancipia, Deo non est? Sed non suppetit exspectare remeantem; suppetit tamen precedentem sequi. Et certe breuis uite usus nec illi multum uidetur eripuisse, qui ante precessit: nec te differre diutius, qui remanseris.

17. Quod si desiderium tuum mitigare non possis; nonne tamen uidetur indignum pro desiderii tui studio rerum ordinem uelle conuerti? Amantium  ardentiora utique desideria sunt, et tamen necessitatis contuitu temperantur: [e 1Kb] et si dolent deseri, lugere tamen non solent: destituti amare impatientius erubescunt. Ita patientia desiderii plus probatur.

18. Quid autem de his loquar, qui defunctos putant uite suauitate priuari? Nulla potest esse iucunditas inter has uite nostre amaritudines aut dolores,  que uel ex corporis ipsius infirmitate, uel extrinsecus accidentium incommoditate generantur. Anxii enim semper, et ad ipsa letiorum uota suspensi, quodam fluctuamus incerto, sperantes dubia pro certis, incommoda pro secundis, caduca pro solidis: nichil habentes potestatis in arbitrio, nichil firmitatis in uoto. At si aliquid contra uoluntatem acciderit, perditos nos putamus; plusque aduersorum dolore frangimur, quam secundorum fructu potimur. Quibus igitur carent bonis, qui magis eripiuntur incommodis?

19. ualetudo, credo, bona plus adiuuat, quam affligit mala: aut opulentia plus delectat, quam egestas afficit: aut filiorum magis amabilis gratia, quam lugubris amissio: aut adolescentia iucundior, quam  senectus tristior. Quam plerumque suorum tedet uotorum et optati penitet; ut doleat impetratum, quod non impetrare metuebat. Exsilia uero, et ceterarum penarum acerbitates, que potest compensare patria? que uoluptates? Que etiam cum adsunt; debilitantur tamen, aut non utendi affectu, aut amittendi metu.

20. Esto tamen: maneat inoffensus, immunis a doloribus, perpes in uoluptatibus uite cursus 1140 humane; quid tamen commodi consequi potest anima in istiusmodi corporis inclusa compagibus, et quibusdam membrorum angustiis coarctata? Si caro nostra carcerem fugit, si detestatur omne quidquid euagandi facultatem negat; que utique paruis ultra se audiendi uidendique excurrere uidetur sensibus:  quanto magis anima nostra corporeum istud euadere gestit [f 10Kb] ergastulum, que motu ereo libera, nescimus quo uadat, aut unde ueniat !

21. Scimus tamen quod corpori superuiuat, et ea, iam depositis proprii sensus repagulis expedita, libero cernat obtutu, que ante sita in corpore non uidebat. [g 1Kb] Quod exemplo dormientium possumus estimare  rerum absentium, uel etiam celestium uisiones. Ergo si mors carnis ex seculi nos absoluit erummis, utique malum non est, que libertatem restituit, excludit dolorem.

22. Hinc igitur nobis adoriendus disputandi locus mortem malum non esse; quia erumnarum omnium  malorumque perfugium est, et fida statio securitatis, ac portus quietis. Nam quid in hac uita non experimur aduersi? Quas non procellas, tempestatesque perpetimur? quibus non exagitamur incommodis? cuius parcitur meritis?

23. Sanctus patriarcha Isrel profugus patria, fratre, parentibus, domum mutauit exsilio , stuprum filie , generi necem fleuit , famen pertulit, sepulturam defunctus amisit; transferri enim ossa sua, ne uel mortuus requiesceret, obsecrauit.

24. Sanctus Ioseph odia fratrum, insidias inuidorum, seruulorum obsequia, mercatorum imperia , [a 1Kb] domine petulantiam, mariti inscitiam, carceris quoque est expertus erumnam .

25. Sanctus Dauid filios amisit duos: unum incestum , alterum parricidam . Hos habuisse pudoris est, doloris est perdidisse. Amisit et tertium, quem amabat, paruulum. Hunc uiuentem adhuc fleuit, mortuum non desiderauit. Sic enim legimus  quod, egrotante  puero, deprecabatur Dauid Dominum pro eo, et ieiunauit, et in cilicio iacuit, et astantibus maioribus natu, ut excitarent eum de terra, nec surgendum sibi, nec cenandum putauit. Ubi uero defunctum puerum comperit surrexit de terra, lauit illico, unctus est, uestimenta mutauit, adorauit Dominum, cibum sumpsit . Cum hec miranda pueris suis uiderentur, respondit eis recte se, infante uiuente, ieiunasse et plorasse; quia iure arbitrabatur Dominum posse misereri, nec dubitandum quod uitam posset seruare uiuentis, qui posset uiuificare defunctos: iam uero, obita morte, quid ieiunaret, qui iam non posset reducere mortuum exanimemque reuocare: Ego, inquit, ibo ad eum: ipse autem non reuertetur ad me .

1141 26. O maximum solatium desiderantis! O  uerum [b 1Kb] sapientis iudicium! O miram sapientiam seruientis! ut nemo sibi aduersi aliquid accidisse indigne ferat, et contra meritum suum se queratur afflictum. Quis enim tu es, qui de tuo merito ante pronunties? Cur preuenire desideras cognitorem? Cur eripis sententiam iudicaturo? Nec sanctis istud permissum est, nec a sanctis impune umquam est usurpatum. Dauid se propterea flagellatum suo carmine confitetur: Ecce ipsi peccatores et abundantes in seculo, obtinuerunt diuitias. Ergo sine causa iustificaui cor meum, et laui inter innocentes manus meas: et fui flagellatus tota die, [c 14Kb] et index meus in matutinum .

27. Petrus quoque quamuis plenus fide deuotionis; tamen quia nondum conscius nostre infirmitatis presumptiue  dixerat Domino: Animam meam pro te ponam  ; tentationem presumptionis antequam tertio gallus cantaret incurrit . Licet illa tentatio documentum fuerit ad salutem; ut discamus non contemnere carnis infirmitatem, ne contemnendo tentemur. Si Petrus tentatus est, quis presumat, quis astruat se non posse tentari? Atque haud dubie pro nobis tentatus est Petrus, ut in fortiore non esset tentamenti periculum: sed in illo disceremus quemadmodum in persecutionibus resistentes, etsi uite studio tentaremur; tentationis tamen aculeum patientie lacrymis uinceremus.

28. Idem tamen Dauid, ne quem fortassis Scripturarum tenacem moueat factorum diuersitas: idem, inquam, Dauid parricidam mortuum fleuit, qui non fleuerat innocentem. Denique cum ploraret et lugeret,  dixit: Filius meus Abessalon, filius meus Abessalon; quis dabit mihi mortem pro te ? Non solus ergo fletur Abessalon, fletur parricida, fletur Ammon . Non solum fletur incestus, sed etiam uindicatur: alter contemptu regni, alter fratris exsilio. Fletur sceleratus, non fletur dilectus. Que causa? que ratio? Non mediocris igitur in prudentibus deliberatio, sapientibus confirmatio; magna enim prudentie in tanta factorum diuersitate constantia, una fides. Et illos mortuos fleuit, et flendum infantem mortuum non putauit; illos enim sibi periisse credebat, hunc resurrecturum sperabat.

29. Sed de resurrectione posterius, nunc ad proposita reuertamur. Premisimus enim etiam sanctos  uiros grauia in hoc mundo et multa perpessos sine suffragatione meritorum, cum erumna laborum. Unde regressus ad se Dauid, in posterioribus dicit: Memento, Domine, quia puluis sumus, homo tamquam fenum, dies eius ; et alibi: Homo uanitati similis factus est, dies eius sicut umbra pretereunt . Quid enim nobis 1142 miserius, [d 1Kb] qui tamquam spoliati et nudi proiicimur in hanc uitam, corpore fragili, corde lubrico, imbecillo animo, anxii ad sollicitudines, desidiosi ad labores, proni ad uoluptates?

30. Non nasci igitur longe optimum, secundum sancti Salomonis sententiam. Ipsum enim etiam ii qui sibi uisi sunt in philosophia excellere secuti sunt. Nam ipse illis anterior, [e 1Kb] nostris posterior, ita  in Ecclesiaste locutus est: Et laudaui ego omnes defunctos  qui iam mortui sunt, magis quam uiuentes, quicumque uiuunt usque adhuc. Et optimus super hos duos, qui nondum natus est, et qui non uidit hoc opus malum, quod factum est sub sole. Et uidi ego uniuersum laborem, et omnem uirtutem operis huius; quia emulatio uiro ab altero eius. Et quidem hoc uanitas, et presumptio spiritus .

31. Et quis hoc dixit, nisi ille qui sapientiam poposcit et impetrauit ; ut sciret compositionem orbis terrarum, et uirtutem elementorum, anni cursus, et stellarum dispositiones, non ignoraret naturas animalium, et iras colligeret bestiarum, uim uentorum, et cogitationes hominum deprehenderet? Quem igitur non latuerunt celestia, quemadmodum laterent mortalia? Qui cogitationem  mulieris inuestigauit sibi infantem uindicantis alienum , qui naturas animalium, quas non acceperat, diuina tamen gratia aspirante cognouit : hic de sue conditione nature, quam in se expertus est, errare aut mentiri potuit?

32. Sed non solus hoc sensit, etsi solus expressit. Legerat sanctum dixisse Iob: Pereat dies ille, in quo natus sum ; et cognouerat nasci malorum omnium esse principium: et ideo diem quo natus est, perire optauit; ut tolleretur origo incommodorum: et optauit perire diem generationis sue; ut diem resurrectionis acciperet. Audierat etiam Salomon dixisse patrem suum: Notum fac mihi, Domine, finem meum, et numerum, dierum meorum; ut sciam  quid desit mihi . Nouerat enim Dauid non posse id quod perfectum est, hic comprehendi, et ideo ad ea que sunt futura, properabat. Nunc enim ex parte scimus, et ex parte cognoscimus: tunc autem id quod perfectum est, poterit comprehendi; cum reuelata facie nobis speculande maiestatis eternitatisque diuine ceperit relucere non umbra, sed ueritas .

33. Nemo tamen festinaret ad finem, nisi uite istius fugeret incommoditatem. Et ideo etiam Dauid quare ad finem festinet, exposuit dicens: Ecce ueteres posuisti dies meos, [a 15Kb] et habitudo mea tamquam nichil ante te: uerumtamen uniuersa uanitas, omnis homo uiuens . Quid igitur moramur 1143 fugere uanitatem? aut quid nos delectat in hoc seculo  uane conturbari, thesaurum pecuniarum condere,  et ignorare cui congregamus heredi? Petamus amoueri a nobis plagas, eripi nos ex insipienti seculo, carere peregrinatione diuturna, ad illam redire patriam et naturalem domum. In hac enim terra aduene sumus atque peregrini : [b 1Kb] remigrandum eo, unde descendimus: ambiendum et obsecrandum non perfunctorie, sed obnixe; ut a dolis et ab iniquitate loquacium liberemur. Et ille qui remedium nouerat, prolongatum tamen suum ingemit incolatum, et cum peccatoribus et iniquis se habitare deplorat . Quid ego faciam, qui et peccatum habeo, et ignoro remedium?

34. Hieremias quoque quod generatus sit, et ipse deplorat his uerbis, dicens: Heu me, mater! ut quid me peperisti uirum causam dicentem iudicii in omni  terra? Non profui, [c 77Kb] neque profuit mihi quisquam: uirtus mea defecit . Si igitur sancti uiri uitam fugiunt, quorum uita etsi nobis utilis, sibi tamen inutilis estimatur; quid nos facere oportet, qui nec aliis prodesse possumus, et nobis uitam hanc quasi fenebrem pecuniam usurario quodam cumulo grauescentem onerari in dies peccatorum ere sentimus?

35. Quotidie morior, Apostolus dicit . Melius utique, quam illi, [d 1Kb] qui meditationem mortis philosophiam esse dixerunt: illi enim studium predicarunt, hic usum ipsum mortis exercuit. Et illi quidem propter se: Paulus autem ipse perfectus moriebatur non propter suam, sed propter nostram infirmitatem. Quid autem est mortis meditatio, nisi  quedam corporis et anime segregatio; quia mors ipsa non aliud quam [e 74Kb] corporis atque anime secessio definitur? Sed hoc secundum communem opinionem.

36. Secundum Scripturas autem [f 1Kb] triplicem esse mortem accipimus. Una est cum morimur peccato, Deo uiuimus . Beata igitur mors, que culpe refuga, Domino dedita, a mortali nos separat, immortali nos consecrat. Alia mors est uite huius excessus, qua mortuus est patriarcha Abraham, patriarcha Dauid, et sepulti sunt cum patribus suis; cum anima nexu corporis liberatur. Tertia mors est, de qua dictum est: Dimitte mortuos sepelire mortuos suos . Ea morte non solum caro, sed etiam anima moritur: Anima enim que  peccauerit, ipsa morietur . Moritur  enim Domino, non nature infirmitate, sed culpe. Sed hec mors non [a 1Kb] perfunctio huius est uite, sed lapsus erroris.

37. Una ergo est mors spiritalis, alia naturalis, tertia penalis. Sed non que naturalis, eadem penalis; non enim pro pena Dominus, sed pro remedio dedit mortem. Denique Ade peccanti prescriptum est aliud pro pena, aliud 1144 pro remedio; pro pena, cum dicitur: Quoniam audisti uocem uxoris tue, et manducasti de ligno, de quo preceperam tibi ab eo solo ne manducares, maledicta terra in operibus tuis: in tristitia manducabis fructum eius omnibus diebus uite tue. Spinas et tribulos germinabit tibi, et edes pabulum agri. Cum sudore uultus tui manducabis panem tuum, donec reuertaris in  terram, de qua assumptus es .

38. Habes penarum ferias, quia aduersus spinas seculi huius et sollicitudines mundi, uoluptatesque diuitiarum, que uerbum excludunt, penam includunt ; mors pro remedio data est, quasi finis malorum. Non enim dixit: Quoniam audisti uocem mulieris, reuerteris in terram; hec enim esset penalis sententia, quemadmodum est illa: Maledicta terra spinas et tribulos germinabit tibi; sed dixit: Manducabis panem tuum in sudore, donec reuertaris in terram. uides mortem magis metam esse nostrarum penarum, qua cursus huius uite inciditur?

39. Ergo mors non solum malum non est, sed etiam bonum est. Denique pro bono queritur, sicut  scriptum est: Querent homines mortem et non inuenient eam . Querent enim illi qui dicturi sunt montibus: Cadite super nos, et collibus: Operite nos . Queret etiam anima illa, que peccat. Querit diues ille positus in inferno, qui uult digito Lazari refrigerari linguam suam .

40. uidemus itaque quod et mors hec lucrum est, et uita pena est. Unde et Paulus ait: Mihi uiuere Christus est, et mori lucrum . Quid est Christus, nisi mors corporis, spiritus uite? Et ideo commoriamur cum eo, ut uiuamus cum eo. Sit quidam quotidianus usus in nobis, affectusque moriendi; ut per illam, quam diximus, segregationem a corporeis cupiditatibus anima nostra se discat extrahere,  et tamquam in sublimi locata, quo terrene adire libidines, et eam sibi glutinare non possint, suscipiat mortis imaginem, ne penam mortis incurrat. Repugnat enim lex carnis [b 1Kb] legi mentis, et  eam legi erroris addicit, sicut Apostolus reuelauit, dicens: uideo enim legem carnis mee repugnantem legi mentis mee, et captiuantem me in lege peccati . Omnes impugnamur, omnes sentimus: sed non omnes liberamur. Et ideo infelix ego homo, nisi remedium queram.

41. Sed quod remedium? Quis me liberabit de corpore mortis huius? Gratia Dei per Iesum Christum Dominum nostrum . Habemus medicum, sequamur remedium. Remedium nostrum Christi gratia est, et corpus mortis corpus est nostrum. Ergo peregrinemur a corpore, ne peregrinemur a Christo: etsi in corpore sumus, tamen que sunt corporis non sequamur, [c 1Kb] nec 1145 deseramus iura nature, sed dona gratie preoptemus:  Dissolui enim, et cum Christo esse multo melius: permanere autem in carne magis necessarium propter uos .

42. Sed non omnibus necessarium, Domine Iesu: non mihi, qui nulli utilis sum; nam mihi lucrum est mori, ne plura peccem. Lucrum mihi est mori, qui ipso libro quo alios consolor, quasi uehementiore monitore ad desiderium amissi fratris impellor; quoniam me eius non sinit obliuisci. Nunc magis amo, et uehementius desidero. Desidero cum loquor, desidero cum relego; et ideo hoc potius scribendum arbitror, ne quando ab eius recordatione diuellar. Quod non contra Scripturas facio, sed cum Scripturis sentio; ut patientius doleam, impatientius desiderem.

 43. Prestitisti mihi, frater, ne mortem timerem, atque utinam moriatur anima mea in anima tua; hoc enim sibi Balaam pro maximo bono optat, donatus Spiritu prophetandi: Moriatur, inquit, anima mea in animis iustorum, et fiat semen meum [d 32Kb] sicut semen istorum . Et uere hoc secundum prophetiam optat; qui enim uiderat ortum Christi, uidit eius triumphale, uidit mortem, uidit in eo perennem hominum resurrectionem; et ideo mori non timet resurrecturus. Non moriatur ergo anima mea in peccato, [e 1Kb] neque peccatum in se recipiat: sed moriatur in anima iusti: ut eius recipiat equitatem. Denique qui moritur in Christo, fit eius gratie particeps in lauacro.

44. Non ergo formidabilis mors, nec amara  egentibus, [f 1Kb] nec grauior diuitibus, nec iniusta senioribus, nec ignaua fortibus, nec perpetua fidelibus, nec improuisa sapientibus. [g 1Kb] Quam multi enim uitam solo mortis titulo consecrarunt, quantos uiuere  puduit, mori profuit? Morte unius plerumque accepimus maximos populos liberatos: morte imperatoris fugatos exercitus hostium, quos uiuus uincere nequiuisset.

45. Morte martyrum religio defensa, cumulata fides, Ecclesia roborata est: uicerunt mortui, uicti persecutores sunt. Itaque quorum uitam nescimus, horum mortem celebramus. Unde et Dauid prophetice gloriatus in sue mentis excessu: Pretiosa, inquit, in conspectu Domini mors sanctorum eius . Mortem maluit preferre, quam uitam. Ipsa mors martyrum premium uite est. Morte etiam inimicorum odia soluuntur.

46. Quid plura? Unius morte mundus redemptus est. Potuit enim Christus non mori, si uoluisset:  sed neque refugiendam mortem quasi ignauam putauit, neque melius nos quam 1146 moriendo seruasset. Itaque mors eius uita est omnium. [a 1Kb] Morte eius signamur, mortem eius orantes annuntiamus, mortem eius offerentes predicamus: mors eius uictoria est, mors eius sacramentum est, mors eius annua solemnitas mundi est. Quid preterea de eius morte dicamus, cum diuino probemus exemplo, quia immortalitatem mors sola quesiuit, atque ipsa se mors redemit? Non igitur merenda mors, que causa salutis est publice: non fugienda mors, quam Dei Filius non dedignatus est, non refugit. Non soluendus ordo nature; quod enim commune est omnibus, exceptum in singulis esse non potest.

 47. Et mors quidem in natura non fuit, sed conuersa est in naturam; non enim a principio Deus mortem instituit, sed pro remedio dedit. Et consideremus ne uideatur esse contrarium. Nam si bonum est mors, cur scriptum est, quia Deus mortem non fecit: sed malitia hominum mors introiuit in orbem terrarum . Reuera enim mors diuino operi necessaria non fuit, cum in paradiso positis bonorum omnium iugis successus afflueret; sed preuaricatione damnata in labore diuturno, gemituque intolerando uita hominum cepit esse miserabilis: debuitque dari finis malorum, ut mors restitueret, quod uita amiserat. [b 1Kb] Immortalitas enim oneri potius quam usui est, nisi aspiret gratia.

48. Et si bene discutias, non nature mors ista  est, sed malitie; manet enim natura, malitia moritur. Resurgit quod fuit: atque utinam ut iam peccandi liberum, ita uacuum culpe prioris! Sed hoc ipsum indicio est mortem non esse nature, quia iidem erimus, qui fuimus. Itaque aut peccatorum  nostrorum supplicia pendemus, aut bene gestorum gratiam consequemur. Resurget enim natura eadem, iam stipendiis mortis honoratior. Denique mortui, qui in Christo sunt, resurgent primi: deinde et nos qui uiuimus, inquit, simul cum illis rapiemur in nubibus obuiam Christo in era; et ita semper cum Domino erimus . Illi primi, uiuentes autem secundi. Illi cum Iesu, uiuentes per Iesum. Illis dulcior uita post requiem: uiuentibus etsi grata compendia, tamen ignota remedia.

49. Nihil est igitur quod in morte timeamus, nichil quod debeamus dolere; si aut nature repetenti uita, que accepta est, rependatur: aut petenti impendatur officio, in quo religionis cultus, aut uirtutis usus est. Neque enim quisquam sibi, ut sic maneret,  optauit. [c 1Kb] Ioanni promissum estimatum est, sed non est creditum. uerba tenemus, sententiam deriuamus. Ipse in libro negat sibi, quod non moreretur, esse promissum; ne quem uana spes exemplo incesseret. 1147 Quod si id uelle spes insolens; quanto insolentius, quod non preter modum acciderit, ultra modum dolere?

50. Gentiles plerumque se consolantur uiri, [d 1Kb] uel de communitate erumne, uel de iure nature, uel de immortalitate anime. Quibus utinam sermo constaret, ac non miseram animam in uaria portentorum ludibria formasque transfunderent! Quid igitur nos facere oportet, quorum stipendium resurrectio est? cuius gratiam quoniam negare plerique non possunt, fidem abnuunt. Et ideo eam non uno argumento  aliquo, sed pluribus modis, ut possumus, astruamus.

51. Et quidem omnia aut usu, aut ratione, aut exemplo, aut eo quia decorum sit ea esse, ideo esse creduntur; et ad fidem singula suffragantur. Usus, quia mouemur: ratio, quia quod mouet, uirtutis alterius conuenit estimari: exemplum, quia generauit ager fruges, et ideo generaturum esse presumimus: decorum, quia et ubi fructum non putamus, decere tamen credimus, ut uirtutis opera minime deseramus.

52. Singula igitur singulis astruuntur. Tribus tamen euidentius colligitur resurrectionis fides, quibus omnia comprehenduntur: ratione, uniuersitatis exemplo, testimonio rei geste; quia plurimi  surrexerunt. Ratio euidens est; quia cum omnis uite nostre usus in corporis animeque consortio sit, resurrectio autem aut boni actus premium habeat, aut penam improbi; necesse sit corpus resurgere, cuius actus expenditur. Quomodo enim in iudicium  uocabitur anima sine corpore, cum de suo et corporis contubernio ratio prestanda sit?

53. Resurrectio omnibus attributa est: sed ideo difficile creditur, [a 1Kb] quia non nostrum meritum, sed Dei munus est. Prima igitur resurrectionis fides usus est mundi, rerumque status omnium, generationum series, successionum uices, obitus ortusque signorum, diei et noctis occasus, eorumque quotidie tamquam rediuiua successio. Temperamenti quoque genitalis huius terre aliter ratio subesse non posset, nisi humoris ipsius quo omnia terrena generantur, quantum diurni solis estus excoqueret, tantum rore nocturno dispositio diuina repararet. Nam quid de fructibus loquar? Nonne tibi uidentur occidere, cum decidunt: resurgere, cum reuirescunt?  Quod satum est, resurgit: quod mortuum est, resurgit; et in eadem genera, in easdem species reformatur. Hos terra primum reddidit fructus, in his primum natura nostra speciem resurrectionis imitata est.

54. Quid dubitas de corpore corpus resurgere? Granum seritur, granum resurgit: pomum decidit, pomum resurgit; sed flore granum induitur, folliculoque uestitur: Et hoc mortale 1148 oportet induere immortalitatem, et hoc corruptibile induere incorruptionem . Flos resurrectionis immortalitas est, flos resurrectionis incorruptio est. Quid enim uberius quiete perpetua? quid locupletius securitate diuturna? Hic est multiplex fructus, cuius prouentu pullulat fecundior hominum natura  post mortem.

55. Sed miraris quemadmodum putrefacta solidentur, dispersa ceant, absumpta reparentur, non miraris quemadmodum semina uapore et compressu terre soluta uiridescant. Nam utique etiam ipsa terreno coalitu putrefacta soluuntur, et cum [b 1Kb] occecata et mortua soli genitalis succus animauerit, quodam calore uitali spiritum quemdam herbe uiridantis exhalant. Deinde paulatim teneram spice adolescentis etatem culmo erigit, et uaginis quibusdam natura tamquam sedula mater includit; ne pubescentem glacies adurat aspera, atque a nimio solis defendat ardore: frugem quoque ipsam adhuc quasi primis erumpentem cunabulis, mox adultam ne pluuia decutiat, ne aura dispergat, ne auium minorum  morsus interimat, uallo aristarum sepire consueuit.

 56. Quid igitur miraris si homines, quos acceperit, terra restituat; cum seminum corpora quecumque susceperit, uiuificet, erigat, uestiat, muniat, atque defendat? Desine ergo dubitare quod depositum generis humani terre fides reddat, que commendata sibi semina usurario quodam fenore multiplicata restituat. Nam quid de generibus arborum loquar, [c 1Kb] que posito surgunt de semine, fructusque resolutos rediuiua fecunditate resuscitant, et forme ueteri atque imagini sue reddunt, multasque etates quedam arborum corpora reparata transmittunt; ut ipsa durando uincant secula? Putrescere uidemus acinum, uitem resurgere: surculus inseritur, arbor renascitur. An de reparandis arboribus diuina est prouidentia, de hominibus nulla cura? Et qui ea que ad usus hominum dedit, perire non passus est;  hominem perire patietur, quem ad imaginem sui fecit?

57. Sed incredibile tibi uidetur, ut mortui reuiuiscant: Insipiens tu ipse quod seminas, nonne prius moritur, ut uiuificetur ? Sere quemlibet fructum arentem, resuscitatur. Sed habet succum. Et nostrum corpus habet sanguinem suum, habet humorem suum. Hic nostri succus est corporis. Unde illud quoque [d 1Kb] explosum arbitror, quod arentem surculum quidam reuiuiscere negant, idque ad preiudicium carnis deriuare nituntur. Non enim caro arida, cum caro omnis e limo sit, limus in humore, humor e terris. Denique multa gignentia quamuis iugi serenitate [e 1Kb] humo arida arenosaque nascuntur; quoniam ipsa sibi terra humorem sufficit.  1149 [f 1Kb] Num igitur in hominibus terra degenerat, que omnia regenerare consueuit? Unde claret non esse dubitandum quod secundum naturam magis, quam contra naturam est; ex natura enim est resurgere nascentia omnia, contra naturam est interire.

58. Sequitur illud quod gentiles plerumque perturbat, quomodo fieri possit ut quos mare absorbuerit, [g 1Kb] fere dilacerauerint, bestie deuorauerint, terra restituat. Quo ita demum ueniatur necesse est, ut non de fide resurrectionis, sed de parte dubitetur. Esto enim ut laceratorum corpora [h 1Kb] non resurgant, resurgunt ceteri: nec resurrectio destruitur, si conditio excipitur. Miror tamen cur uel de his dubitandum putent, quasi non omnia que ex terris  sunt, in terram redeant, et in terram resoluantur . Mare quoque ipsum quecumque  corpora humana demerserit, uicinis exspuit unda plerumque littoribus. Quod ni ita esset, [a 1Kb] difficile, credo, Deo foret dispersa connectere, dissipata sociare; cui mundus obtemperat, muta obsequuntur elementa, seruit natura: quasi non maioris miraculi sit limum animare quam iungere?

59. Auis in regione Arabie, cui nomen est phenix, rediuiuo sue carnis humore reparabilis, cum mortua fuerit, reuiuiscit; solos non credimus homines resuscitari? Atqui hoc relatione crebra, [b 2Kb] et scripturarum auctoritate cognouimus memoratam auem quingentorum annorum spatia uitalis usus habere prescripta; eamque cum sibi finem uite adesse presaga quadam nature sue estimatione cognouerit, thecam sibi de thure et myrrha, et ceteris odoribus  adornare, completoque opere pariter ac tempore, intrare illo, atque emori: ex cuius humore oriri uermem, paulatimque eum in auis eiusdem figuram concrescere, usumque formari, subnixam quoque remigio pennarum, renouate uite officia munere pietatis ordiri. Nam thecam illam, uel tumulum corporis, uel incunabulum resurgentis, in qua deficiens occidit, et occidens resurgit, ex Aethiopia in Lycaoniam uehit: atque ita resurrectione auis huius, locorum incole completum quingentorum annorum tempus intelligunt. Ergo isti aui quingentesimus resurrectionis annus est, [c 1Kb] nobis millesimus: illi in hoc seculo, nobis in consummatione mundi. Plerique etiam opinantur quod auis hec rogum sibi ipsa succendat, et rursus 1150 de  fauillis suis et cineribus reuiuiscat.

60. Sed fortasse natura discretior, fidei quoque discretionem uideatur afferre: in originem principiumque hominis procreandi mens nostra redeat. uiri estis, femine estis que humana sunt, non ignoratis: et si qui ignoratis, ex nichilo putatis esse, quod nascimur. [d 1Kb] Quam ex paruo quanti exsurgimus! Et si non exprimimus, intelligitis tamen quid  uelimus, uel potius quid nolimus dicere. Unde hoc caput, et uultus iste mirabilis, cuius artificem non uidemus, opus uidemus, in uaria officia ususque formatur? Unde forma erectior, status excelsior, faciendi uis, sentiendi uiuacitas, gradiendi facultas? Ignota certe nobis sunt nature organa, [e 1Kb] sed nota ministeria. Et tu semen fuisti, et tuum corpus semen est resurrecturi. Audi Paulum, et disce quia semen es: Seminatur in corruptione, surget in incorruptione: seminatur in ignobilitate, surget in gloria: seminatur in infirmitate, surget in uirtute, seminatur corpus animale, surget corpus spiritale . Et tu ergo seminaris ut cetera, quid miraris si resurges ut cetera? Sed illa credis, quia uides: ista non credis, quia non uides: Beati  qui non uiderunt, et crediderunt .

61. Tamen antequam tempus ueniat, nec illa creduntur; non enim omne tempus accommodum ad resuscitanda semina. Alio triticum seminatur, alio nascitur: alio uitis inseritur, alio gemmantia sarmenta pubescunt, luxuriat pampinus, uua formatur: alio plantatur olea, alio uelut aluo grauis et onusta prole baccarum, fructus sui [f 1Kb] ubertate curuescit. Ante uero quam suum cuique tempus adueniat, fetura restrictior est: nec generationis etatem habet in potestate generandi ipsa, que generat. Nunc informem situ, nunc fetu nudam, [g 1Kb] nunc uirentem floribus, nunc arentem ipsam omnium cernas parentem. Que utique uellet omnibus se uestire temporibus, nec umquam aurea segetum aut uiridantia pratorum indumenta  deponere: ipsa sui egens, et prouentuum suorum, que in alios transfuderit, indotata compendiis.

62. Ergo et nostram resurrectionem et si non credis fide, non credis exemplo, usu es crediturus. Et aliis quidem fructibus, ut uiti, olee, pomisque diuersis anni etas extrema habilis maturandis: nobis quoque mundi consummatio tamquam extremus anni finis accommodam resurgendi prescripsit etatem.  Et bene in consummatione mundi 1151 resurrectio mortuorum est; ne post resurrectionem in hoc malum nobis esset seculum recidendum. Ideo enim Christus est passus, ut nos ex hoc malo seculo liberaret; ne iterum nos huius seculi tentamenta subruerent et obesset renasci, si renasceremur ad culpam.

63. Et rationem igitur resurrectionis, et tempus tenemus: rationem quia in omnibus sibi fetibus eque natura respondet, nec in sola hominum successione degenerat: tempus, quia omnia in anni fine generantur. Mundi tempora annus unus est. Et quid mirum si annus unus est, quando dies una est? Una enim die Dominus operarios conduxit ad uineam, dicens: Quid hic statis tota die otiosi ?

 64. Cause originum semina sunt. Semen esse corpus humanum gentium Doctor asseruit . Est ergo substantia resurgendi, quando est series seminandi. Quod si substantia aut causa non esset, arduum quisquam putaret Deo unde uellet, uel quomodo uellet, homines regenerare, qui mundum ex nulla materia, nulla substantia esse iussit, et factus est? Celum aspice, terram intuere. Unde stellarum ignes? unde orbis solis et radii? unde lune globus? unde montium uertices, dura saxorum, nemorosa siluarum? unde uel diffusus er, uel infuse uel superfuse aque? Sed si hec omnia Deus fecit ex nichilo (Ipse enim , cur miremur renasci posse, quod fuerit; cum uideamus natum  esse, quod non fuit?

65. Illud mirum, quod cum [a 2Kb] resurrectionem non credant, tamen ne genus pereat hominum, clementi quadam benignitate prospiciunt; et ideo transire ac demigrare in corpora dicunt animas, ne mundus intereat. Sed quid sit difficilius, ipsi asserant, transire animas an redire: sua repetere, an noua querere.

66. Sed illi dubitent, qui non didicerunt: nos uero qui legimus Legem, prophetas, apostolos, Euangelium, dubitare fas non est. Quis enim dubitet, cum legit: Et in tempore illo saluabitur omnis plebs tua, que scripta est in libro: et multi dormientium [b 1Kb] in terre fossis, una apertione exsurgent, hi in uitam eternam, et hi in opprobrium et in confusionem perpetuam: et intelligentes splendebunt ut splendor firmamenti,  et ex iustis multi sicut stelle in secula ? Bene itaque dormientium dixit quietem,  ut intelligas mortem non esse perpetuam, que somni uice initur ad tempus, et ad tempus excluditur: melioremque profectum uite eius ostendit, que futura post mortem est, quam eius que ante mortem 1152 merore ac dolore transigitur. Siquidem illa stellis comparatur, hec erumne addicitur.

67. Nam quid illa contexam, que alio loco scripta sunt: Suscitabis me et confitebor tibi? Quid etiam illud, quod Iob sanctus uite istius expertus iniurias, et aduersa omnia [c 1Kb] patientia uirtutis exsuperans, compensationem sibi malorum presentium de resurrectione promisit dicens: Suscitabis corpus meum hoc, quod multa mala passum est ? Esaias quoque resurrectionem populis annuntians, Dominici se nuntium dixit esse responsi; sic enim  habes: Os enim Domini locutum est, et dicent die illa . Quid igitur os Domini locutum sit populos esse dicturos, in posterioribus declaratur, ubi scriptum est: Propter timorem tuum, Domine, in utero accepimus et parturiuimus spiritum salutis tue, quem effudisti super terram. Cadent qui inhabitant terram, resurgent qui in monumentis sunt : ros enim qui abs te, sanitas est illis, terra uero impiorum peribit. Ambula, populus meus, et intra in recessus tuos. Abscondere aliquantulum, donec transeat ira Dei.

68. Quam bene recessus esse signauit tumulos mortuorum, quibus pauxillulum abscondimur; ut in iudicium Dei, quod pro nostris sceleribus ius debite indignationis assumet, tolerabilius transire possimus!  uiuit igitur qui absconditur et quiescit, quasi e medio se subtrahens et recedens; ne eum arctioribus laqueis mundi huius inuoluat erumna, quibus repositam resurrectionis esse letitiam, sanitatemque corporum solutorum diuino rore reparabilem; celestia oracula propheticis uocibus pollicentur. Et bene ros significatur, quo genitalia omnia terrarum semina suscitantur. Quid igitur mirum si fatiscentis quoque corporis nostri cineres ac fauille pinguedine celestis roris exuberant, et accepto humore uitali in compaginem suam membrorum nostrorum habitus reformantur?

69. Docet etiam sanctus Ezechiel propheta, et plena expositione describit, quemadmodum arentibus uigor ossibus refundatur, sensus redeat, motus  accedat, neruisque redeuntibus, corporis compago rigescat humani: quemadmodum nimis arida renatis  ossa [a 1Kb] uisceribus uestiantur, uenarumque hiatus, et sanguinis riuulos extente cutis uelamen obducat. In ipsis, dum legimus, propheticis sermonibus humanorum uidetur seges corporum rediuiua consurgere, atque ipsa spatia diffusa camporum nouis uideas pullulare seminibus.

70. Quod si ueteres sapientes [b 1Kb] satis hydri dentibus 1153 in regione Thebana inhorruisse armatorum segetem crediderunt: cum utique alterius nature semina certum sit in naturam uerti alteram nequiuisse, nec partum suis discordem fudisse seminibus; ut ex serpente homines nascerentur, ut caro ex dentibus gigneretur: quanto magis utique credendum est, quecumque sunt seminata, in suam naturam resurgere, nec a satione sua segetes discrepare, nec  duris mollia, nec mollibus dura uiuiscere, nec in sanguinem uenena conuerti; sed carnem de carne, os de ossibus, sanguinem de sanguine, humorem de humore reparari. Potestis ergo, gentiles, reformationem negare nature, qui mutationem potestis asserere? Potestis non credere oraculis, non Euangelio, non prophetiis, qui fabulis inanibus creditis?

71. Sed iam ipsum audiamus prophetam; sic enim ait: Et facta est super me manus Domini, et eduxit me in spiritu Dominus, et posuit me in medio campo, et hic erat plenus ossibus humanis: et circumduxit me per gyrum eorum, et ecce ossa multa ualde in facie campi, arida nimis. Et ait ad me: Fili hominis, si uiuent ossa ista? Et dixi: Domine tu scis. Et ait ad me: Prophetiza super ossa ista, et dices illis:  Ossa arida hec, audite uerbum Domini. Hec dicit Dominus ossibus istis: Ecce ego induco in uos spiritum uite, et dabo in uos neruos, et adducam super uos uiscera, et extendam super uos cutem, et dabo Spiritum meum in uos; et uiuetis, et scietis quod ego sum Dominus. Et prophetaui sicut mandauit mihi. Et factum est cum prophetarem hec omnia, ecce factus est terre motus magnus .

72. uide nunc quemadmodum et auditum in ossibus, et motum prius ostendat esse, quam uite spiritus refundatur. Nam et supra ossa arida iubentur audire, quasi sensum habeant audiendi: et hic accessisse eorum unumquodque ad suam compaginem prophetico sermone signatur; sic enim habes: Et accedebant ossa, unumquodque ad suam compaginem.  Et uidi, et ecce super illa nerui et uiscera nascebantur, et ascendebat super ea cutis desuper, et spiritus in his non erat .

 73. Magna Domini gratia, quod future resurrectionis propheta testis adhibetur, ut nos quoque eam illius oculis uideremus. Neque enim omnes testes adhiberi poterant, sed in uno omnes testes sumus: quia nec in uirum sanctum cadit mendacium, nec in tantum error prophetam.

74. Nec nimus uerisimile debet uideri, quia iubente Deo, ossa in suam compaginem reformantur; cum utique innumera habeamus exempla, quibus natura rerum celestibus est obsecuta preceptis; ut terra pabulum gignere iuberetur, et gigneret ; ut ad uirge tactum sitientibus populis petra uomeret aquam , atque estu 1154 torridis miseratione diuina undarent fluenta dura saxorum . uirga in serpentem uersa  quid aliud indicauit, nisi uolente Deo ex insensibilibus sensibilia posse generari? An uero incredibilius putas quod ossa, cum iubentur, accedunt ; quam quod retrorsum fluenta uertuntur, maria fugiunt? Sic enim propheta testatur; Mare uidit et fugit, Iordanis conuersus est retrorsum . Nec super hoc ambigi potest, quod duorum populorum [c 1Kb] alterius salute, alterius obitu comprobatum est, aquarum cursus stetisse frenatos eosdemque aliis circumfusos, aliis ad mortem refusos, [d 1Kb] ut alios mergerent, alios reseruarent . Quid in ipso Euangelio? Nonne ibi probauit Dominus, quod uerbo unda mitescat , fugentur celi nubila, cedantflabra uentorum, placidisque littoribus muta Deo famulentur elementa?

 75. Sed persequamur cetera, ut quemadmodum spiritu uite animentur defuncti, surgant iacentes, sepulcra reserentur, possimus aduertere. Et ait ad me: Prophetiza, fili hominis, et dic spiritui: Hec dicit Dominus: A quatuor uentis celi ueni, spiritus, et insuffla in mortuos istos, et uiuant. Et prophetaui sicut mandauit mihi, et intrauit in eos spiritus uite, et uixerunt, et steterunt in pedibus suis congregatio nimis multa. Et locutus est Dominus ad me, dicens: Fili hominis, ossa hec omnis domus Isrel. Ipsi enim dicunt: Arida facta sunt ossa nostra, periit spes nostra, interibimus. Propterea prophetiza et dic: Hec dicit Dominus: Ecce ego aperio uobis monumenta uestra, et educam uos de monumentis uestris in terram Isrel, et scietis quod ego sum Dominus, cum aperiam sepulcra  uestra, et educam de sepulcris populum meum, et dabo Spiritum meum in uobis, et uiuetis, et ponam uos super terram uestram, et scietis [e 1Kb] quia ego sum Dominus:  locutus sum, et faciam, dicit Dominus .

76. Aduertimus quemadmodum [a 1Kb] uitalis spiritus commercia resumantur, cognouimus quemadmodum dehiscentibus tumulis, mortui suscitentur. An uero mirandum est iussu Domini mortuorum sepulcra reserari, cum tota suis terminis uno tonitruo terra quatiatur, mare suis exundet finibus, idemque suarum cursus refrenet undarum? Denique ille [b 1Kb] qui credidit quia in momento, in ictu oculi, in nouissima tuba  mortui resurgent ; cum primis rapietur in nubibus obuiam Christo in era ; qui non credidit, relinquetur, et perfidia sua subdet se ipse sententie.

77. Ostendit tibi Dominus etiam in Euangelio,  ut iam ad exempla ueniamus, quemadmodum resurgas. Non enim unum Lazarum, sed fidem omnium suscitauit: quod tu si credas, cum legis, mens quoque tua, que mortua fuerat, in illo Lazaro reuiuiscit. quid enim sibi uult quod Dominus ad monumentum accessit, magna uoce clamauit: Lazare, exi foras ? nisi ut 1155 future resurrectionis [c 1Kb] specimen prestaret, exemplum ederet? Cur uoce clamauit, quasi spiritu non soleat operari, quasi tacitus [d 1Kb] non soleat imperare? Sed ut illud ostenderet, quod scriptum est: Quoniam in momento, in ictu oculi, in nouissima tuba, et mortui [e 1Kb] resurgent incorrupti ; tubarum enim crepitus uocis metitur elatio. Et clamauit: Lazare, exi foras. Cur etiam nomen additur; nisi forte ne alius resuscitatus  pro alio uideretur, aut fortuita magis resurrectio, quam imperata?

78. Audiuit ergo defunctus, et exiuit foras de monumento, ligatus pedes et manus [f 16Kb] institis, et facies eius orario colligata erat . Comprehende, si potes, quemadmodum clausis oculis iter carpat, uinctis pedibus gradum dirigat, inseparabili gressu, [g 1Kb] separabilique progressu. Manebant uincula, nec tenebant: tegebantur oculi, sed uidebant. uidebat denique qui resurgebat, qui ambulabat, qui deserebat sepulcrum. uirtute enim diuine preceptionis operante, natura suum non requirebat officium; et tamquam in excessu posita, non iam suo ordini, sed diuino nutui seruiebat. Rumpebantur prius mortis quam sepulture uincula: agebatur  priusquam parabatur incessus.

 79. Si miraris hec, disce quis imperauerit, ut mirari desinas. iehsu Christus Dei uirtus; [h 1Kb] uita, lux, resurrectio mortuorum: uirtus erexit iacentem, uita gressum extulit, lux fugauit tenebras, reparauit obtutum, resurrectio uiuendi gratiam reformauit.

80. Fortasse moueat quod Iudei lapidem tollunt, Iudei institas soluunt; ne forte et tu sollicitus sis, quis lapidem de monumento tuo tollat . Quasi uero qui spiritum refundere poterat, lapidem remouere non poterat: aut uincula rumpere, qui uinctum fecerat ambulare: aut deoperire faciem, qui opertis oculis lumen infuderat: aut findere petram, qui poterat reformare naturam? Sed ut uel oculis suis crederent, qui credere mente nolebant, remouent lapidem, uident cadauer, fetorem sentiunt,  institas rumpunt. Non possunt negare defunctum, quem aspiciunt resurgentem, uident signa mortis, et uite munera. Quid si dum conantur, labore ipso emendantur? quid si dum audiunt, uel auribus suis credunt? quid si dum intuentur, uel oculis suis corriguntur? quid si dum rumpunt uincula, mentes suas soluunt? quid si dum Lazarus exuitur, populus liberatur? dum Lazarum abire permittunt, ipsi ad Dominum reuertuntur? Denique multi qui uenerant ad Mariam, uidentes que facta sunt, crediderunt .

81. Nec hoc solum exemplum edidit Dominus 1156 noster iehsu Christus; sed alios quoque resuscitauit, ut nos uel exemplis uberioribus crederemus. Resuscitauit adolescentem fletu uidue matris  inflexus, quando accessit et tetigit loculum, dicens: Adolescens, tibi dico surge: et resedit qui erat mortuus, et cepit loqui . Statim ut audiuit, statim resedit, statim locutus est. Alia ergo uirtutis gratia, alius ordo nature.

82. Nam quid de archisynagogi filia loquar, in cuius obitu flebant turbe, tibicines personabant? Etenim ad fidem mortis pompa funeris exhibetur. Quam cito ad uocem Domini conuertitur spiritus, rediuiuum corpus erigitur, cibus sumitur; ut uite testimonium crederetur.

83. Et quid miremur ad uocem Dei refundi animam, redire ossibus uiscera; cum meminerimus prophetici tactu corporis mortuum suscitatum ? Elias orauit, et defunctum suscitauit  infantem : Petrus in nomine  Christi Tabitham surgere atque ambulare precepit, et redditam sibi pauperes gratulati crediderunt pro alimentis ; et nos adhuc pro salute [a 1Kb] non credimus? Illi resurrectionem alienam suis lacrymis redemerunt, nos nostram nec Christi credimus passione? Qui cum emitteret spiritum, ut ostenderet pro nostra resurrectione se mortuum, seriem ipsam resurrectionis exercuit; simul enim ut clamans iterum uoce magna emisit spiritum; et terra mota est, et petre scisse sunt, et monumenta aperta sunt, et multa corpora sanctorum dormientium resurrexerunt, et exeuntes de monumento post resurrectionem eius uenerunt in sanctam ciuitatem, et multis apparuerunt .

84. Si hec facta sunt, cum emitteret spiritum,  cur incredibilia putamus, cum redire ceperit ad iudicium? presertim cum hec resurrectio documentum illius resurrectionis, et future sit ueritatis exemplum: minus autem exemplum est, quam ueritas. Quis igitur in Domini passione monumenta aperuit, manum resurgentibus dedit, uiam qua ciuitatem sanctam peterent, demonstrauit? si nemo fuit, fuit utique uis diuina, que operaretur in corporibus mortuorum. Hominis tu queris auxilium, ubi opus Dei cernis?

85. Non egent [b 1Kb] humanis diuina ministeriis. Celum Deus fieri iussit, et factum est: terram creari statuit, et creata est . Quis humeris saxa conuexit? quis congessit impensas? quis laboranti Deo suam operam ministrauit? In momento hec facta sunt. uis scire quam breui? Dixit, et facta  sunt . Si dicto elementa consurgunt, cur dicto mortui non resurgant? Qui licet mortui sint, tamen aliquando uixerunt, habuerunt spiritum sentiendi, habuerunt uires agendi; plurimumque refert capax animi non fuisse, 1157 et exanimum remansisse. Diabolus dixit: Dic lapidi huic, ut fiat panis . Confitetur, iubente Deo, conuerti posse naturam; tu non credis, iubente Deo, reformari posse naturam?

86. De solis cursu celique ratione philosophi disputant, et sunt qui putant his esse credendum; cum quid loquantur, ignorent. Neque enim celum ascenderunt, axem dimensi, mundum oculis perscrutati sunt; quia nullus eorum cum Deo in principio fuit, nullus eorum de Deo dixit: Cum pararet celum,  cum ipso eram, et eram cum eo componens, ego eram [c 1Kb] cui adgaudebat . Si ergo illis creditur, non creditur Deo, qui ait: Quemadmodum celum nouum, et terra noua, que ego facio manere coram me, dicit Dominus, sic stabit nomen uestrum, et semen uestrum: et erit mensis ex mense, et sabbatum ex sabbato: et ueniet omnis caro in conspectu meo,  ut adorent in Hierusalem, dicit Dominus Deus: et exibunt, et uidebunt membra hominum, qui preuaricati sunt in me. Nam uermis eorum non morietur, et ignis eorum non exstinguetur, et erunt in aspectum uniuerse carni 

87. Si terra renouatur et celum, cur dubitemus hominem posse renouari, propter quem terra facta et celum est? Si preuaricator seruatur ad penam, cur iustus non perpetuatur ad gloriam? Si uermis non moritur peccatorum, quemadmodum interibit caro iustorum? Hec est enim resurrectio, sicut uerbi ipsius sonus exprimit; ut quod cecidit, hoc resurgat: quod mortuum fuerit, reuiuiscat.

88. Et hec est series et causa iustitie, ut quoniam corporis animique communis est actus  utrumque in iudicium ueniat, utrumque aut pene dedatur, aut glorie reseruetur. Nam propemodum absurdum uidetur, ut cum animi legem lex carnis impugnet, et mens plerumque quod odit, hoc faciat, quando inhabitans in homine peccatum carnis operatur; animus [d 1Kb] subdatur iniurie aliene reus culpe, caro quiete potiatur auctor erumne: et solus atteratur, qui non solus errauit: aut solus gloriam referat, qui non solus [e 1Kb] gratie militauit.

89. Plena, ni fallor, et iusta ratio: sed ego rationem a Christo non exigo. Si ratione conuincor, fidem abnuo. Credidit Abraham Deo , et nos credamus; ut qui sumus generis, etiam fidei simus heredes. Credidit et Dauid, propter quod et  locutus est : et nos credamus, ut possimus loqui, scientes quoniam, qui suscitauit Dominum Iesum Christum, et nos cum Iesu suscitabit . Hoc enim promisit, qui numquam mentitur, Deus : hoc promisit ueritas in Euangelio suo, dicens: Hec est autem uoluntas eius qui misit me, ut omne quod dedit mihi, non perdam ex eo: sed resuscitem illud in nouissimo die . Nec satis putauit semel dixisse, sed etiam [f 1Kb] repetita expressione signauit; sic enim sequitur: Hec est enim 1158 uoluntas Patris mei, qui misit me, ut omnis qui uidet Filium, et credit in eum, habeat uitam eternam, et ego resuscitabo eum in nouissimo die .

90. Quis hoc dicit? Utique is qui mortuus plurima  defunctorum corpora suscitauit. Si Deo non credimus, nec exemplo credimus? Non credimus quod promisit; quando etiam quod non promisit, effecit? Ipse autem quam causam moriendi habuisset, nisi habuisset et causam resurgendi? Etenim [g 1Kb] quoniam Deus mori non poterat, mori non poterat sapientia: resurgere autem non poterat, quod mortuum non  erat; assumitur caro, que mori posset; ut dum moritur, quod solet, quod mortuum fuerat, hoc resurgeret. Neque enim poterat esse nisi per hominem resurrectio; quoniam sicut per hominem mors, ita et per hominem resurrectio mortuorum .

91. Ergo resurrexit homo, quoniam homo mortuus est: resuscitatus homo, sed resuscitans Deus. Tunc secundum carnem homo, nunc per omnia Deus: nunc enim secundum carnem iam non nouimus Christum, sed carnis gratiam tenemus; ut ipsum primitias quiescentium, ipsum primogenitum ex mortuis nouerimus. Primitie utique eiusdem sunt generis atque nature, cuius et reliqui fructus [a 1Kb] quorum pro letiore prouentu primitiua Deo munera deferuntur, sacrum munus pro omnibus, et quasi reparate quedam  libamina nature. Primitie ergo quiescentium Christus. Sed utrum suorum quiescentium, qui quasi mortis exsortes dulci quodam sopore teneantur, an omnium mortuorum? Sed sicut in Adam omnes moriuntur, ita et in Christo omnes uiuificabuntur . Itaque sicut primitie mortis in Adam, ita etiam primitie resurrectionis in Christo.

92. Omnes resurgunt, sed nemo desperet, neque iustus doleat commune consortium resurgendi; cum precipuum fructum uirtutis exspectet. Omnes quidem resurgent, sed unusquisque, ut ait Apostolus, in suo ordine . Communis est diuine fructus clementie, sed distinctus ordo meritorum. Dies omnibus lucet, sol omnes populos fouet, pluuia possessiones omnium uberiore imbre fecundat.

 93. Omnes nascimur, omnes resurgemus: sed in utroque uel uiuendi, uel reuiuiscendi gratia dispar, diuersa conditio. In momento enim, in ictu oculi, in nouissima tuba mortui resurgent incorrupti, et nos immutabimur . Quinetiam in ipsa morte [b 7Kb] quiescunt alii, uiuunt alii. Bona quies, sed uita melior. Denique Paulus ad uitam excitat quiescentem, dicens: Surge, qui dormis, et exsurge a mortuis, et illuminabit tibi Christus . Ergo hic excitatur, ut uiuat, ut similis Pauli sit, ut possit dicere: Quia nos qui uiuimus, non preueniemus eos qui dormierunt . Non enim communem hunc uiuendi loquitur usum, spirandique commercium, sed meritum resurgendi. Nam cum dixisset. Et mortui qui in 1159 Christo sunt, resurgent  primi ; subiecit deinde: Et nos qui uiuimus, simul cum illis rapiemur in nubibus obuiam Christo in era.

94. Utique mortuus est Paulus, et passione uenerabili uitam corporis cum immortali gloria commutauit:  num fefellit ergo qui se uiuentem scripsit in nubibus obuiam Christo esse rapiendum? Hoc enim de Enoch legimus , aut Elia : sed et tu rapieris in spiritu. Ecce currus Elie, ecce ignes, etsi non uidentur, parantur; ut iustus ascendat, innocens transferatur, et tua uita mori nesciat. Denique apostoli mori nescierunt; unde et dictum est: Amen, amen dico uobis, multi ex his astantibus non gustabunt mortem, donec uideant Filium hominis uenientem in regno suo . uiuit enim qui non habet, quod moriatur in eo, qui non habet ex Aegypto calceamentum aliquod aut uinculum: sed exuit illud priusquam corporis huius deponat officium. Non solus itaque Enoch uiuit, quia non solus est raptus: rapitur et Paulus obuiam  Christo.

95. uiuunt etiam patriarche; neque enim aliter Deus Abraham, Deus Isaac, et Deus Iacob, nisi mortui uiuerent, diceretur; Deus enim mortuorum non est, sed uiuentium . uiuemus et nos, si gesta moresque maiorum uoluerimus imitari. Miramur patriarcharum premia, imitemur obsequia: predicamus gratiam, sequamur obedientiam, non escis inducti, seculi laqueos incidamus. Arripiamus opportunitatem temporis, prescriptum Legis, clementiam uocationis, desiderium passionis. Exierunt de terra sua patriarche, et nos exeamus proposito de corporis potestate; nos exeamus proposito, illi exsilio: sed exsilium non putarunt, quod deuotio obiret, non necessitas imperaret. Illi terram solo mutarunt,  nos terram celo mutemus: illi habitatione, nos spiritu. Illis illuminatum stellis celum [c 1Kb] ostenderit sapientia, nostri cordis oculos illuminet. Sic typus ueritati, et ueritas concurrit typo.

96. Abraham paratus excipiendis hospitibus , fidelis Deo, impiger ministerio promptus officio, Trinitatem in typo uidit, hospitalitatem religione cumulauit, tres suspiciens, unum adorans; et personarum distinctione seruata, unum tamen Dominum nominabat, tribus honorificentiam muneris deferens, et unam significans potestatem. Loquebatur enim in eo non doctrina, sed gratia: et melius credebat ille, quod non didicerat, quam nos qui didicimus. Nemo enim typum falsauerat ueritatis, et ideo tres uidet, sed unitatem ueneratur. Tres mensuras  similaginis promit, unum immolat uitulum; satis credens unum esse sacrificium, [d 1Kb] trium munus: unam hostiam, trium gratiam. Nam in quatuor regibus  quis non intelligat quod materialis elementa nature, prefigurate Dominice  passionis indicio, et omnia sibi mundana subiecerit? Fidelis in bello, abstemius in triumpho, qui donis non hominum ditescere, sed Dei mallet.

1160 97. Generare se posse filium senex credidit, immolare posse se filium pater iudicauit : nec patrius trepidauit affectus, cum senis dexteram pietas adiuuaret; sciebat enim acceptiorem Deo filium immolatum esse, quam sanum. Ergo adducit ad sacrificium filium dilectissimum; et quem sero susceperat, cito obtulit: nec paterni nominis appellatione reuocatur, cum ille patrem uocaret, hic filium. Chara quidem nominum pignora, [a 1Kb] sed amabiliora Dei precepta. Itaque licet compaterentur corda, uota durabant. Distrinxit super filium gladium paterna manu, [b 1Kb] et patrio percussit affectu,  ne periret pena: trepidauit, ne ictus erraret, dextera deficeret. Sensit pietatis affectum, sed non omisit deuotionis negotium: et properabat obsequium, etiam cum audiret oraculum. Unde nos quoque Deum omnibus, quos diligimus, preferamus, patri, fratribus, matri; [c 1Kb] ut possit nobis seruare dilectos, sicut in Abraham uberiorem remuneratorem, quam ministrum uidemus.

98. Obtulit quidem filium pater, sed Deus non sanguine, sed pietate placatur. Ouem pro homine demonstrauit in ligno; ut et filium patri redderet, nec periret hostia sacerdoti. Itaque nec Abraham parricidio cruentatus est, nec Deus sacrificio defraudatus. uidit propheta, nec affectauit iactantiam, nec tenuit pertinaciam: ouem pro homine mutauit. Quo  magis ostenditur, quam religiose obtulerit, quem tam libenter recepit. Et tu si Deo munus tuum offeras, non amittis. Sed auari sumus. Deus unicum Filium morti pro nobis obtulit , nos nostros negamus. uidit hoc Abraham, et agnouit mysterium, salutem nobis in ligno futuram: nec latuit in uno eodemque sacrificio aliud esse quod uideretur offerri, aliud quod posset occidi.

99. Imitemur ergo Abrahe deuotionem, imitemur Isaac bonitatem, imitemur castimoniam. Bonus plane et pudicus uir, deuotus Deo, castus uxori: qui iniuriam non reddidit, excludentibus cessit, penitentes eosdem recepit, nec proteruus contumacie, nec durus gratie. Litium fugitans, cum recederet: facilis uenie, cum reciperet: profusior bonitate,  cum ignosceret. Petebatur societatis consortium, adiunxit conuiuium uoluptatis.

100. Imitemur etiam in Iacob typum Christi, sit eius in nobis aliqua similitudo factorum. Erimus consortes, si fuerimus imitatores. Matri obediuit, fratri cessit, socero seruiuit, mercedem de lucris, non de gregis diuisione quesiuit. Non auara diuisio, ubi lucratiua portio. Nec illa otiosa significatio, scala  de celo , quod per crucem Christi angelorum atque hominum futura consortia uiderentur. Cui obstupefactum est femur , ut in femore suo agnosceret generationis heredem, et obstupefactio femoris passionem prophetaret heredis.

1161 101. uidemus igitur celum patere uirtuti, nec hoc esse paucorum: Multi enim uenient ab Oriente, et ab Occidente, et Aquilone et Austro, et recumbent in regno Dei , delectationem perpetue quietis sepultis animorum motibus exprimentes. Sequamur Abraham moribus, ut nos recipiat in gremium suum, et tamquam Lazarum sue humilitatis heredem  propriis circumfusum uirtutibus pio foueat amplexu. [d 1Kb] Non enim  nos in gremio corporali, sed in quodam bonorum factorum amictu sancti patriarche probata Deo successio fouet. Nolite, inquit, seduci, Deus non deridetur .

102. Aduertimus quam graue sit sacrilegium resurrectionem non credere; si enim non resurgimus, ergo Christus gratis mortuus est, ergo Christus non surrexit . Si enim nobis non resurrexit, utique non resurrexit, qui sibi cur resurgeret, non habebat. Resurrexit in eo mundus, resurrexit in eo celum, resurrexit in eo terra; erit enim celum nouum et terra noua . Sibi autem ubi erat necessaria resurrectio, quem mortis uincula non tenebant? Nam etsi secundum hominem mortuus, in ipsis tamen erat liber infernis.

 103. uis scire quam liber? Factus sum sicut homo sine adiutorio, inter mortuos liber . Et bene liber, qui se poterat suscitare, iuxta quod scriptum est: Soluite hoc templum, et in triduo resuscitabo illud . Et bene liber, qui alios descenderat redempturus. Factus est autem sicut homo, non specie utique, sed ueritate formatus; quia et homo est, et quis cognoscet eum? Etenim in similitudinem hominum factus, et specie inuentus ut homo, humiliauit semetipsum, factus obediens usque ad mortem ; ut per illam scilicet obedientiam eius gloriam uideremus, gloriam quasi unigeniti a Patre [e 1Kb] secundum Ioannem sanctum . Ita enim Scripture figura seruatur, ut et unigeniti gloria, et perfecti hominis natura seruetur in Christo.

 104. Itaque adiutore non eguit: neque enim eguit, cum faceret mundum; ut egeret, cum redimeret. Non legatus, non nuntius, sed ipse Dominus saluum fecit eum: Ipse dixit, et facta sunt . Ipse Dominus saluum fecit eum: ubique ipse, quia per ipsum omnia . Quis autem adiuuaret eum, in quo creata sunt omnia, et omnia in ipso constant? Quis adiuuaret eum, qui  omnia in momento facit, et in nouissima tuba mortuos suscitat ? Non quia aut prima, aut secunda non possit, aut tertia: sed ordo seruatur, non quo difficultas sero uincenda, sed legitimus [a 1Kb] numerus explicandus sit.

105. Tempus autem, arbitror, de tubarum 1162 specie dicere, quoniam sermo propinquat ad finem; ut nostri quoque consummandi eloquii tuba sit signum. Septem tubas legimus in Apocalypsi Ioannis, quas septem sumpsere angeli . Ubi habes quoniam septimus angelus tuba cecinit, et facta est uox magna de celo dicens: Factum est regnum huius mundi Dei nostri, et Christi eius, et regnabit in secula seculorum . Tuba quidem et pro uoce accipitur, quia habes: Quoniam ecce ostium apertum in celo, et uox prima, quam audiui,  sicut tubam loquentem mecum et dicentem: Ascende huc, et ostendam tibi que oportet fieri . Legimus etiam: Canite initio mensis tuba ; sed etiam alibi: Laudate eum in sono tube .

106. Ergo quid sibi uelit [b 1Kb] tubarum significatio, omni uirtute debemus aduertere; ne quasi fabulam aniliter accipientes periclitemur, si indigna dogmate spiritali, nec conuenientia Scripturarum eminentie sentiamus. Nam cum legerimus bellum nobis esse non aduersus carnem et sanguinem, sed aduersus spiritalia nequitie, que sunt in celestibus ; non carnalia utique arma, sed fortia Deo estimare debemus . Non enim satis est  tubam te uidere, nec sonum eius audire, nisi proprietatem sonitus intelligas. Etenim si incertam uocem det tuba, quomodo quis parabit se ad bellum? Unde oportet uocis tube nos scire uirtutem, [c 1Kb] ne uideamur barbari, cum tubas huiusmodi aut audimus, aut loquimur. Et ideo cum loquimur, oremus ut eas nobis Spiritus sanctus interpretetur.

107. Requiramus igitur in Scripturis ueteribus quid de tubarum genere legerimus, [d 1Kb] consentientes eas solemnitates, que Iudeis Lege prescripte sunt,  superiorum esse umbram celebritatum, celestiumque festorum. Hic enim umbra, illic ueritas. Per umbram ad ueritatem peruenire nitamur. Cuius figura etiam alibi expressa est hoc modo; habes enim quia locutus est Dominus ad Moysen: Loquere filiis Isrel, dicens: Mense septimo, una mensis, erit uobis requies [e 1Kb] in memoriale tubarum, uocata sancta erit uobis. Omne opus seruile non facietis, et accendetis holocaustum Domino . In Numeris autem: Locutus est Dominus ad Moysen, dicens: Fac tibi duas tubas ductiles, argenteas facies eas, et erunt tibi ad euocandam synagogam, et promouenda castra: et tuba canes in illis, et colligetur omnis turba ad ostium tabernaculi testimonii. Si autem in una tuba cecineris, ad te uenient omnes principes et duces Isrel, et tuba canetis significationem primam, et promouebunt  castra, et constituentur ad Orientem. Et tuba canetis significationem secundam, et promouebunt castra, et constituentur [f 23Kb] ad Libanum. 1163 Et tuba canetis significationem tertiam, et promouebunt castra, que constituentur ad Boream. Et tuba canetis significationem quartam, et promouebunt castra, que constituentur ad Aquilonem. Significationem [g 1Kb] tuba canent in promotu eorum. Et cum congregabitis synagogam, tuba canite, et non significationem. Et filii Aaron sacerdotes tubis canent, et erit uobis legitimum eternum in progenies uestras. Si autem exieritis in bellum in terram uestram ad aduersarios, qui resistunt uobis, significabitis tubis, et reminiscemini coram Domino, et [h 1Kb] liberationem habebitis a mortuis uestris. Et in diebus letitie  uestre, et in diebus festis uestris, et in neomeniis uestris concinite tubis, et in holocaustis et sacrificiis salutaribus uestris, et erit uobis in commemoratione uestra coram Domino, ait Dominus .

108. Quid igitur, dies festos in potu et in epulis estimabimus? Sed nemo nos in manducando diiudicet; nouimus enim quia Lex spiritalis est : Nemo ergo nos iudicet in escis aliquibus aut in potu, aut in parte diei festi, aut neomeniis, aut sabbato; que sunt umbra [i 1Kb] futurorum, corpus autem Christi  . Corpus itaque Christi requiramus, quod uobis quasi nouissima tuba uox de celo paterna monstrauit, tunc cum dicebant Iudei, quia tonitruum factum est illi : corpus Christi quod iterum tuba nobis nouissima reuelabit; quoniam ipse Dominus in iussu archangeli, et in tuba Dei descendet de celo: et mortui qui in Christo sunt, resurgent ; ubi enim corpus, illic et aquile : ubi Christi corpus, ibi ueritas.

108. Septima igitur tuba hebdomadis requiem uidetur significare, que non solum in diebus et annis et periodis estimatur , sed etiam annum septuagesimum comprehendit, quando in Hierusalem regressus est populus, qui septuaginta annis in captiuitate durauit. In centesimis  quoque et in millesimis sacri obseruatio numeri minime preteritur; neque enim otiose Deus dixit: Reliqui mihi septem millia uirorum, qui non curuauerunt genua ante Baal . Ergo umbra future quietis in diebus, mensibus, annis, mundi ipsius tempore figuratur; et ideo per Moysen mandatur filiis Isrel, ut septimo mense, una mensis, singulis fiat requies in memoriale tubarum: nec seruile aliquod opus, sed Deo sacrificium offeratur; eo quod in ipso fine hebdomadis, quasi mundi sabbato, spiritalia a nobis non carnalia opera flagitantur. Quod enim carnale, seruile; quia animo caro seruit: [a 1Kb] liberum uero innocentia facit, culpa uernaculum.

109. Oportuit igitur per speculum et in enigmate fieri spiritalia: Nunc enim per speculum uidemus,  tunc autem facie ad faciem . Nunc secundum carnem militamus, tunc spiritu uidebimus diuina mysteria. Et ideo uere legis character 1164 in nostris moribus exprimatur, qui in Dei ambulamos imagine; quoniam iam legis umbra transiuit: umbra Iudeis [b 1Kb] carnalibus, imago nobis, ueritas resurrecturis. Tria enim hec secundum Legem esse cognouimus, umbram, imaginem, ueritatem: umbram in Lege, imaginem in Euangilio, ueritatem in iudicio. Sed Christi omnia, et in Christo omnia, quem nunc secundum ueritatem uidere non possumus: sed uidemus quasi in quadam imagine futurorum, quorum umbram in Lege perspeximus. Ergo Christus non umbra, sed imago Dei: non uacua imago, sed ueritas. Et ideo per Moysen Lex; quia umbra  per hominem, figura per Legem, per Iesum ueritas . Neque enim ueritas aliunde, nisi ex ueritate procederet.

110. Si quis ergo hanc imaginem Dei uidere desiderat, debet diligere Deum ut diligatur a Deo: et sit iam non seruus, sed amicus, qui mandata Dei fecerit; ut possit introire in nubem, ubi est Deus . Ipse faciat sibi rationabiles tubas duas ductiles argento probato , hoc est, pretioso uerbo compositas et ornatas; quibus non raucum increpans, terribili sonitu murmur interstrepat, sed sublimes gratie Deo continua iubilatione fundantur. Talium enim tubarum sonitu mortui suscitantur, non crepitu utique eris, sed uerbo ueritatis animati. Et fortasse due iste tube sunt, per quas diuino spiritu Paulus increpuit dicens: Orabo spiritu, orabo et mente: psallam spiritu, psallam et mente ; alterum enim sine altero nequaquam uidetur euocationem habere perfectam.

111. Nec tamen omnium est utraque canere tuba, nec est omnium uniuersam colligere synagogam: sed solis sacerdotibus, et ministris Dei canentibus  ista prerogatiua defertur ; ut quicumque audierit, [c 1Kb] secutus eo fuerit, ubi est Dei gloria, et ad tabernaculum testimonii prematura intentione conuenerit: et opera possit spectare diuina, et legitimum illud eternumque domicilium in sue posteritatis seriem promereri. Tunc enim bellum conficitur, hostis fugatur; quando Spiritus gratia concinit, et mentis industria.

112. Sunt et ille salutares tube, si corde credas, et ore confitearis: Corde enim creditur ad iustitiam ore autem confessio fit ad salutem . Hac igitur gemina tuba ad illam sanctam terram, resurrectionis scilicet gratiam, peruenitur; et ideo semper tibi concinant, ut semper audias Dei uocem: semper te angelorum prophetarumque oracula excitent  atque commoueant, [d 1Kb] ut ad superiora festines.

113. Hanc intentionem Dauid uersabat in pectore, cum dicebat: Quoniam transibo in locum tabernaculi admirabilis, usque ad domum Dei; in uoce exsultationis et confessionis, sonus epulantis . Non enim soli hostes harum tubarum 1165 sonitu uincuntur: sed et delectationes, et dies festi, et neomenie sine his esse non possunt. Nemo enim potest nisi diuini hauriat promissa sermonis, et resultantibus credat oraculis, exsultare letitia, dies festos aut neomenias agere, quibus se corporali gratia, et seculari occupatione uacuatum, Christi repleri luce desideret. Sacrificia quoque ipsa Deo probata esse non possunt, nisi confessio uocis aspiret, que sacerdotali oblatione ad obsecrandam Dei gratiam  populos excitare consueuit.

114. Itaque simus predicatores Domini, et laudemus eum in uoce tube , non exigua de uirtute eius et uilia sentientes, sed ea que possint aurem mentis implere, et intime conscientie penetrare secretum; ut ea que corpori conueniunt, diuinitati non putemus aptanda: nec diuine magnitudinem  potestatis humanis uiribus metiamur; ut queramus quomodo quis resurgat, aut quali corpore ueniat, aut quemadmodum soluta ceant, lapsa reparentur; hec enim arbitrio Dei simul ut statuuntur, implentur. Nec sensibilis tubarum exspectatur auditus, sed inuisibilis potentia magnificentie celestis operatur; Deo enim uelle pro facto est: nec resurrectionis requirendus nisus, sed fructus nobis est expetendus. Que procliuius celebrabitur, si exinaniti uitiis plenitudinem spiritalis mysterii consequamur, gratiamque renouata caro sumat a spiritu, et fulgorem lucis eterne [a 1Kb] anima mutuetur a Christo.

115. Sed non solum singulorum, uerum etiam uniuersitatis sunt ista mysteria. Aduerte enim iuxta typum Legis, ordinem gratie. Cum tuba prima cecinerit,  orientales congregat, quasi precipuos et electos: cum secunda, suppares meritis, qui [b 1Kb] secundum libanum siti, dereliquerint ludibria nationum: cum tertia, eos qui tamquam in mari exagitati istius freto mundi, seculi huius fluctibus uacillauerint: cum quarta, illos qui duritiam mentium nequaquam satis potuerint eloquii spiritalis mollire precepto; et ideo secundum boream uocati sunt, boreas enim secundum Salomonem durus est uentus .

116. Itaque licet momento resuscitentur omnes, omnes tamen meritorum ordine suscitantur. Et ideo primi resurgunt, qui maturo deuotionis occursu, et quodam antelucano fidei exortu prodeuntes, solis eterni radios receperunt. Quod uel de patriarchis iuxta ueteris seriem Testamenti, uel de apostolis  iuxta Euangelium iure memorauerim. Secundi autem, qui ritum gentium relinquentes, ab errore sacrilego transierunt in Ecclesie disciplinam. Et ideo illi primi ex patribus, isti secundi ex gentibus; ab illis enim lux fidei cepit, in istis usque ad mundi occasum suscepta durauit. [c 1Kb] Tertii suscitantur, et quarti, qui ab austro, et qui ab aquilone sunt. His quatuor terra distinguitur, his quatuor annus includitur, his quatuor mundus 1166 impletur, his quatuor Ecclesia congregatur. Omnes enim qui sacrosancte Ecclesie copulati, diuini nominis appellatione censentur, prerogatiuam resurrectionis et delectationis eterne gratiam consequentur; quoniam uenient ab Oriente et Occidente, ab Aquilone et Austro, et recumbent in regno Dei .

 117. Non enim exigua mundum suum Christus luce complectitur; quandoquidem a summo celo egressio eius, et occursus eius usque ad summum eius: nec est qui se abscondat a calore eius . Omnes enim benignus illustrat, nec refutare leuem,  sed emendare uult: nec excludere durum Ecclesia, sed mollire desiderat. [d 1Kb] Et ideo in Canticis canticorum eos Ecclesia, in Euangelio Christus inuitat dicens: uenite ad me omnes qui laboratis, et onerati estis: et ego reficiam uos. Tollite iugum meum super uos, et discite a me quia mitis sum et humilis corde .

118. Ecclesie quoque uocem inuitantis agnosce; dicit enim: Exsurge, aquilo, et ueni, auster; perfla hortum meum, et defluant unguenta mea. Descendat frater meus in hortum suum, [e 1Kb] et edat fructum pomiferarum suarum . Sciens enim iam tunc etiam horum tibi fore opera fructuosa, Christo tuo fructum de talibus pollicebare: et que primo te in cubiculum dixisti Regis inductam, diligens  ubera super uinum, cum diligentem amares, lactantem quereres, pericula pro religione contemneres.

119. Deinde a Libano, sponsa, rogaris ut uenias, iudicio Domini adhuc tota formosa, adhuc tota irreprehensibilis. Sic enim scriptum est: Tota es formosa, proxima mea, et reprehensio non est in te. Ades huc a Libano, sponsa, ades huc a Libano .

120. Postea ipsa iam nullos aque lapsus, iam nullos impetus descendentes a Libano pertimescens, aquilonem et austrum aduocas, perflari cupiens hortum tuum; ut in aliis unguenta tua defluant, in aliis multiplices fecunditatis tue fructus offeras Christo.

121. Et ideo beatus qui custodit uerba prophetie huius , que nobis resurrectionem  euidentioribus testimoniis reuelauit dicens: Et uidi mortuos magnos et pusillos stantes ante sedem, et libros aperuerunt: et alius liber apertus est, qui est uite: et iudicati sunt [f 28Kb] mortui de scriptis in libris, secundum facta sua. Et dedit mare mortuos, qui in ipso erant: et inferi dederunt mortuos, qui penes se erant . Ne ergo dubites quemadmodum resurgant, quor inferi reuomunt, mare reddidit.

122. Accipe etiam quando promittatur gratia futura iustorum: Et audiui, inquit, uocem magnam de throno dicentem: Ecce tabernaculum Dei cum hominibus, et habitabit cum illis; et ipsi populus eius erunt, et ipse Deus cum illis erit illorum Deus. Et delebit omnem lacrymam de oculis eorum, et mors non erit amplius, neque luctus, neque clamor, neque dolor ultra  erit. .

1167 123. Compara nunc, si placet, atque contende uitam hanc cum illa uita, et elige, si potes, perpetuam corporis uitam in labore erumnaque miserabili tantarum commutationum, uotorumque  tedio, fastidio uoluptatum. Nonne si Deus ista perpetuare uelit, illa deligeres? Nam si per se ipsa uita fugienda est, ut sit molestiarum fuga, requies erumnarum; quanto magis ea requies est expetenda, cui future resurrectionis uoluptas perpetua succedet; ubi nulla criminum series, nulla illecebra delictorum?

124. Quis in dolore tam patiens, qui non mortem oret? quis in infirmitate tam constans, ut non optet mori se potius, quam debilem uiuere? quis in merore tam fortis, ut non desideret eo se uel moriendo defungi? Quod si ipsi nobis dum uiuimus, displicemus, cum uiuendo finem prestitum esse nouerimus; quanto amplius uite nos tederet istius, si sine fine futuros nobis labores huius corporis cerneremus?  Quis est igitur qui se uelit mortis exsortem? Aut quid grauius immortalitate miserabili? Si in hac uita, inquit, in Christo tantum sperantes sumus, miserabiliores sumus omnibus hominibus ; non quod in Christo sperare sit miserum, sed quia Christus sperantibus in se uitam alteram preparauerit. Hec enim peccato obnoxia est, illa premio reseruata.

124. Ipsos cursus breues nostrarum etatum quantum uidemus nobis afferre fastidium? Puer adolescentiam desiderat, adolescens annos sibi maioris metitur etatis, iuuenis beneficio eui florentis ingratus, senilem honorificentiam concupiscit. Ita omnibus ex natura uenit [a 12Kb] uelle mutari; quia eius nos quod sumus, penitet. Denique etiam ipsa post usum  uota fastidio sunt: et que mereri optauimus, cum meruerimus, abdicamus.

125. Unde non immerito etiam sancti uiri prolongatum incolatum suum sepe doluerunt : doluit Dauid, doluit Ieremias , doluit Elias . [b 1Kb] Si sapientibus creditur, et hi in quibus diuinus Spiritus loquebatur, ad meliora properabant: si reliquorum iudicia sciscitamur, ut cognoscamus omnes in unam conuenire sententiam; quanti mortem merori, quanti mortem formidini pretulerunt? iudicantes uidelicet grauiorem metum mortis esse, quam mortem. Adeo suis malis mors non timetur, sed uite miseriis antefertur!  cum expetitur morientis exitus, et euitatur formido uiuentis.

126. Sed esto, huic uite resurrectio preferatur. 1168 Quid, philosophi ipsi genus post mortem aliquod repererunt, quo nos uti magis, quam resurgere delectabit? Et illi quidem qui dicunt animas immortales esse, non satis mulcere me possunt, cum pro parte me redimunt. Nam que potest esse gratia, ubi non totus euasi? que uita, si in me opus Dei occidat? que iustitia, [c 1Kb] si nature finis mors sit, erranti iustoue communis? que ueritas, ut [d 1Kb] quia ipsa se moueat, et semper moueatur anima, immortalis esse credatur? Quod nobis in corpore commune cum bestiis, ante corpus quid geratur incertum; nec ex contrariis colligatur ueritas, sed destruatur.

 127. An uero illorum sententia placet, qui nostras animas, ubi ex hoc corpore emigrauerint, [e 1Kb] in corpora ferarum, uariorumque animantium transire commemorant? At certe hec circeis medicamentorum illecebris composita esse ludibria petarum ipsi philosophi disserere solent: nec tam illos qui perpessi ista simulentur, quam sensus eorum qui ista confinxerint, [f 1Kb] uelut circeo poculo ferunt in uaria bestiarum monstra conuersos. Quid enim tam simile prodigii, quam homines credere in habitum ferarum potuisse mutari? Quanto maioris est prodigii gubernatricem hominis animam, aduersam humano generi bestiarum suscipere naturam, capacemque rationis ad irrationabile animal posse transire,  quam corporis effigies esse mutatas? uos ipsi hec destruitis, qui docetis. Nam magicis incantata carminibus portentose huius conuersionis genera tradidistis.

128. Ludunt hec pete, reprehendunt philosophi: et que putant ficta de uiuentibus, hec arbitrantur uera de mortuis. Illi autem qui ista finxerunt, non suam probare fabulam, sed philosophorum errores irridere uoluerunt: qui putant quod illa anima que miti humilique proposito iracundiam uincere, patientiam assumere, cruore abstinere consueuerat, eadem frementi motu leonis incensa, ire impatiens, effrena rabie, sitire sanguinem, cedemque possit  expetere: et illa que populorum fremitus uarios regali quodam consilio temperabat, et rationabili uoce mulcebat; eadem se inter deuia atque deserta ritu luporum patiatur ululare: aut que iniusto sub onere gemeus, dures aratri labores questu miserabili mugiebat; eadem postea in figuram hominis commutata, [a 1Kb] leui cornua querat in fronte: uel illa quam prepetes prius penne usque ad alta celi per sublime eris alarum remigiis euehebant; eadem 1169 postea uolatus iam non suos requirat, et se humani doleat corporis grauitate pigrescere.

129. Hinc fortasse et illum Icarum perdidistis, quod persuasionibus uestris inductus adolescens, prius auem se fuisse fortasse crediderat. Hinc etiam senes plerique decepti sunt, [b 1Kb] ut graui immorerentur  dolori, cygneis male creduli fabulis, dum putant modulis se mulcendo flebilibus albentem molli pluma mutare canitiem.

130. Hec quam incredibilia! quam deformia! Quanto illud est conuenientius, ut credas secundum naturam, credas secundum usum fructuum ceterorum, credas secundum gestorum exempla, oracula prophetarum, Christi celeste promissum. Quid uero prestantius, quam ut opus Dei iudices non perire, et secundum imaginem et similitudinem Dei factos transferri non posse in effigies bestiarum; cum utique ad similitudinem Dei non corporis sit imago, [c 1Kb] sed spiritus? Nam quemadmodum homo, cui subiecta sunt animantium genera ceterorum, in subiectum sibi animal meliore sui parte demigret? Non patitur  hoc natura, et si pateretur natura, non pateretur gratia.

131. [d 1Kb] Sed uidero quid uos de uobis, gentes, opinionis habeatis; neque enim mirum debet uideri, quod creditis uos in bestias posse mutari, qui bestias adoratis. Ego tamen malim de uestro merito melius iudicetis; ut non inter cetus ferarum, sed inter angelorum consortia uos [e 1Kb] credatis futuros.

132. Habet animus ex hoc iam uite anfractu, et  terreni corporis colluuione discedere, et ad illa concilia superna contendere, etsi sanctorum sit peruenire, laudem dicere Deo (quam 1170 citharizantes illos  dicere prophetica lectione  comperimus: Quia magna mirabilia opera tua, Domine Deus omnipotens: iuste et uere uie tue, [f 16Kb] Rex gentium! Quis non timebit et magnificabit nomen tuum; quia solus sanctus es, quia omnes gentes uenient et adorabunt ante te; uidere quoque tuas, Iesu, nuptias, in quibus de terrenis ad celestia, concinentibus omnium gaudiis sponsa deducitur; ad te enim omnis caro ueniet , iam non seculo obnoxia, sed spiritui copulata: uidere thalamos ornatos byssino, rosis, liliis, et coronis. [g 1Kb] Cuius enim alterius sic ornantur nuptie? Ornantur  enim confessorum liuore, martyrum sanguine, lillis uirginum, coronis etiam sacerdotum?

133. Hoc sibi pre ceteris Dauid sanctus optauit, ut hec spectaret et cerneret. Denique ait: Unam petiui a Domino, hanc requiram; ut inhabitem in domo Domini omnes dies uite mee, et uideam uoluptatem Domini .

134. Iuuat hoc credere, sperare delectat: certe non credidisse pena est, sperasse gratia. Quod si in hoc erro, quia angelis me post mortem sociari malo, quam bestiis; libenter in hoc erro, neque umquam hac me opinione, dum uiuo, fraudari patiar.

135. Quid enim mihi superest solatii, quam quod me citius ad te, frater, spero uenturum, nec digressus  tui inter nos longa diuortia fore; tuisque intercessionibus mihi hoc posse conferri, ut citius desiderantem tui aduoces. Quis enim est, qui non sibi debeat istud optare pre ceteris; ut corruptibile hoc induat incorruptelam, et mortale hoc induat immortalitatem ? ut qui nunc morti corporis fragilitate succumbimus, [h 1Kb] supra naturam siti, mortem iam timere nequeamus.



[DE OBITU uALENTINIANI CONSOLATIO.]





IN CONSOLAT. DE OBITU uALENTINIANI ADMONITIO.


 In procinctu erat ualentinianus iunior, ut e Galliis in Italiam, quo eum barbarorum irruptionem minitantium metus uocabat, reuerteretur, cum e uiuis Arbogastis comitis fraude sublatus fuit idibus maiis anni 392 in uigilia sacri Pentecostes. Illius corpus non ita multo post relatum est Mediolanum, ibique tantisper, quoad Theodosii mandata de sepultura eius acciperentur, in palatio suo seruatum. Allatis demum ab imperatore de hoc litteris, ualentiniani parentalia celebrata sunt, in quibus Ambrosius principem illum anno etatis uigesimo ex imperio et uita raptum sequenti oratione prosecutus est.

In ea, quibus causis ad dicendum adduceretur, strictim exposito , ualentinianum uenisse ait , sed omnium qui tamquam parentem publicum  eum lugebant, lacrymis circumfusum. Deinde  ab Ieremia threnos mutuatus, ut principem defleat, qui consiliorum maturitate cum adolescentie flore in se coniuncta, etiam barbaros in sui uenerationem pertraxerat, asserit totius quidem Italie luctum esse communem; ad Ecclesiam tamen potissimum spectare , quippe que Gratiani ac ualentiniani obitu in utramque maxillam percussa esset. Post illa, ubi patefactum est quam rari in adolescentia uel prorsus a uitiis se contineant, uel maturius redeant ad bonam frugem, ostendit  eumdem ualentinianum iugo Domini collum subdidisse adhuc iuuenem; et si fuisset in eius moribus, quod obtrectandi locum preberet, hoc tam celeri emendatione deletum esse , ut ora maledicis opprimerentur. Tum ad uirtutes huius principis uerba conuertens, eius pietatem, cuius uirtutis pulcherrima exempla in medium profert, egregie laudat . Huic annectit  amorem eius erga populos, quos nec onerare nouis tributis induci poterat, et a barbaris defendere cum euidenti uite periculo paratus erat. Illic uir sanctus animum ualentiniani in se memorans , quantoque ardore abs se baptizari, et apud Arbogastem se uade uti exoptauerit, eleganter explicans, tenerrimos amoris ac doloris sui motus erumpere patitur; ut que in gratiam eius principis, a quo parentis loco diligebatur, uota et consilia sua fuerant, palam faceret. De hinc quanta beneuolentia amicos, quanta caritate germanas suas imperator complexus fuerit, scite amplificat . Et oratione ad has conuersa quis tenendus sit in lugenda fratris morte ab eis modus, docere aggreditur ; illudque lenit diligentius , quod in eo magis deflebant, ipsum uidelicet antequam baptismo initiaretur, uita defunctum. Ab ea consolatione ad preces uenit, atque obnixe diuinam clementiam, ne ualentinianum a Gratiano seiungi uellet, orans et obsecrans, auditores suos ut uotis communibus utrique Deum placarent, exhortatur . Post que amborum dotes maiori splendore illustraturus, illis applicat Canticorum locos aliquot, sed tantam cautionem religionemque isthic adhibet , ut omnem offensionis aut calumnie ansam precidat. Ad extremum ubi persancte contestatus est nullam sibi umquam nec in precibus nec in sacrificiis obrepere posse obliuionem horum principum, rursus dolori frena permittit : sed hic quoque ad Deum confugiens, ab eo efflagitat , ne se ab illis in futuro euo sinat distrahi, at immaturam illorum mortem maturioris suscitationis dono compenset.

Ex hac oratione haud egre cognoscimus eam tum temporis habitam esse, cum ualentiniano iusta soluerentur. Quod autem ad annum, et diem, quibus humatus est, eorum definitio ex anni ac diei, quo idem princeps necatus fuit, cognitione omnino pendet. At uero in iis statuendis non semel peccat Marcellinus comes; sic enim scribit in Chronico: Tatiano et Symmacho coss. Theodosius imp. Italia decedens, Constantinopolim remeauit. ualentinianus imp. apud uiennam dolo Arbogastis strangulatus interiit idibus Martiis. Sed primus eius in hoc error est, quod Tatiano et Symmacho coss. hanc necem ponit. Constat siquidem anno 391, quo eam dignitatem illi gesserunt, Theodosium idibus Aprilis adhuc fuisse Mediolani, Aquileia uero, quo ipsum comitatus erat ualentinianus, mense Iulio nondum abiisse. Iterum autem Marcellinus in eo errat, quod Arbogastis scelus contigisse ait idibus Martiis; hoc enim tempus cum iis, que Ambrosius epist. 53  de caloribus estiuis habet, congruere neutiquam possit. Inde est quod ab eruditis Epiphanii prefertur auctoritas, eamdem necem idibus Maii Arcadio secundum et Rufino primum coss. pridie Pentecostes patratam esse asseuerantis , hoc est, ut ante iam diximus, anno 392, die autem Maii 15. Quapropter si duos menses, quibus Iustam et Gratam fraternum fleuisse interitum narrat Ambrosius , Epiphanii numero adieceris, hinc intelliges funus eiusdem imperatoris interea dum Theodosii mandatum exspectaretur, usque ad idus Iulii mensis prolatum esse.

uerum tamen et in hac opinione dubium aliquod hinc nasci potest, quod Ambrosius dum epist. ante citata sepulturam ualentiniani maturandam scribit, hanc eius rei afferat causam; ne reliquie mortui principis estiuo calore penitus soluantur, uix enim superiorem estatem transegimus . Fatendum quidem est his uerbis, non tam Iulii mensis medium, quam autumni initium significari, si ea secundum communem usum  interpreteris: certius tamen est idibus Maiis ualentinianum elisis faucibus inuentum esse, ac non nisi per duos menses inhumatum mansisse, quam ut in autumnum reiici possint illius exequie. Dicendum igitur has duas uoces, superiorem estatem, nichil aliud nisi peractam estiuorum calorum partem illic sonare.

In antiquis editionibus huius opelle inscriptio erat: Oratio funebris de Obitu ualentiniani imperatoris; in Romana editione: In Obitu ualentiniani iunioris augusti Concio funebris. uariant quoque in hoc titulo scripti codices; non enim desunt, qui illam exhibeant in eam formam: Incipit tractatus de Obitu imperatoris ualentiniani iunioris; sed in multo pluribus ita exprimitur: Incipit de Consolatione  ualentiniani, alicubi additur iunioris. Hinc autem liquet in lemmatis Operum multa pro libitu adiici solere a librariis, sed inter istas leuiculas diuersitates facile dignoscitur germana inscriptio. Et in hac sane magnos auctores habuit Ambrosius, quos sequeretur. Commentationi, quam de morte filie scripsit Cicero, titulus prefigitur Consolatio. Plutarchus etiam librum edidit de Consolatione ad Apollonium Sed nullius auctoris plures scriptiones eo titulo insignite sunt, quam Senece philosophi, a quo eamdem epigraphen tribus libellis inditam reperias.





SANCTI AMBROSII, MEDIOLANENSIS EPISCOPI, DE OBITU uALENTINIANI CONSOLATIO [a 1Kb] . 


 1173 1. Etsi incrementum doloris sit, id quod doleas, [b 1Kb] scribere; quoniam tamen plerumque in eius, quem amissum dolemus, commemoratione requiescimus; eo quod in scribendo dum in eum mentem dirigimus, intentionemque defigimus, uidetur nobis in sermone reuiuiscere: signare aliquid de ualentiniani iunioris ultimis cordi fuit; ne aut obliterasse silentio bene meriti de nobis [c 1Kb] pignoris memoriam uideremur, atque inhonoratam reliquisse, aut refugisse incentiuum dolendi, cum doluisse plerumque solatium sit dolentis: simul cum de ipso aut ad ipsum loquor, tamquam de presente uel ad presentem mihi sermo sit.

2. Quid igitur primum defleam? Quid primum amara conquestione deplorem? Conuersi sunt dies  nobis uotorum nostrorum in lacrymas; siquidem ualentinianus nobis, sed non talis qualis sperabatur,  aduenit. Et iste tamen uel morte sua uoluit implere promissum; sed nobis acerbissima est facta eius, que exoptabatur, 1174 presentia. Utinam adhuc nobis abesset, ut sibi uiueret! Sed ille non passus, cum audiret Alpes Italie hoste infestari barbaro, maluit periclitari se, si Gallias derelinqueret, quam nostro deesse periculo. [d 1Kb] Magnum crimen agnoscimus imperatoris, quod Romano uoluit subuenire imperio! Hec causa mortis, que plena laudis. Soluamus bono principi stipendiarias lacrymas; quia ille nobis soluit etiam mortis sue stipendium.

3. Nec tamen flendi admonitio necessaria. Flent omnes, flent et ignoti, flent et timentes, flent et inuiti, flent et barbari, flent et qui uidebantur inimici.  [e 3Kb] Quantos iste de Galliis usque huc totius tractu itineris populorum egit gemitus? Omnes enim non tamquam  imperatorem sibi, sed tamquam parentem publicum obisse domestico fletu doloris illacrymant, suaque omnes funera dolent. Amisimus enim imperatorem in quo duo pariter acerbant dolorem, [a 1Kb] annorum immaturitas, et consiliorum senectus. In his ego fleo, sicut dixit Propheta: Oculi mei caligauerunt a fletu; quia elongauit a me, 1175 qui consolabatur me . Oculi mei non solum corporis, sed etiam mentis hebetati sunt, et quadam cecitate omnis sensus obductus est; quoniam ereptus est mihi, qui conuertit animam meam, et ad spem maximam de summa rerum desperatione reuocauit.

4. Audite, omnes populi, et uidete dolorem meum. uirgines mee et iuuenes mei abierunt in captiuitatem : sed cognito quod de ualentiniani essent  partibus, liberi reuerterunt. Militauit hostis barbarus imperatori adolescenti, et sue oblitus uictorie, memor fuit imperialis reuerentie. Laxauit sponte quos ceperat, excusans quod ignorasset Italo. Nos adhuc murum Alpibus addere parabamus: ualentiniani gratia non exspectauit Alpium uallum, fluenta amnium, aggeres niuium, sed Alpes et fluuios supergressa, muro nos sui imperii protexit. Unde prophetici Threni mihi utendum uidetur exordio: Quomodo meret Italia, que abundabat gaudiis? Plorans plorauit in nocte, et lacryme illius in maxillis eius. Non est qui eam consoletur ab omnibus qui diligunt eam. Omnes qui amant illam, despexerunt eam. Omnis populus eius ingemiscentes .

5. Et quia de Hierusalem [b 1Kb] dictum est: Plorans plorauit  in nocte; et nostra Hierusalem, id est, Ecclesia, plorauit in nocte; quoniam qui eam splendidiorem fide sua et deuotione faciebat, occubuit. Merito ergo plorans plorauit, et adhuc lacryme eius in maxillis eius. Ubertatem quidem fletuum solet uultus humescentis declarare infusio, cum lacrymis gene rorant; sed quia scriptum est: Gene eius sicut phiale aromatis gignentes unguentaria, labia eius lilia distillantia myrrham plenam ; [c 1Kb] mystica Ecclesie gratia  deflentis accipitur, que in obitu ualentiniani bonum doloris sui effudit unguentum, et uitam eius predicando concelebrat. Cui mors obesse non potuit, eo quod odor predicationis uniuersorum ore celebrabilis fetorem omnem mortis aboleuit.

6. Flet igitur Ecclesia pignus suum, et lacryme eius in maxillis eius. Que sit maxilla audi: Qui te percusserit in maxillam, prebe ei et alteram ; eo quod in doloresit patiens, ut peniteat uerberantem. Percussa eras, Ecclesia, in maxilla tua; cum amitteres Gratianum: prebuisti et alteram, quando tibi ualentinianus ereptus est. Merito tibi non in una maxilla, sed in utraque sunt lacryme; quia pie germanum utrumque deploras. Ploras igitur, Ecclesia, et fletu gene tue uelut fluentibus  quibusdam stillicidiis pietatis exundant. Que sunt iste gene Ecclesie? De quibus alibi ait Scriptura: Ut corium malorum granatorum gene tue . Iste sunt gene in quibus solet nitere uerecundia, pulchritudo fulgere: in quibus aut flos iuuente, [d 1Kb] aut perfect e etatis insigne est. In obitu igitur fidelium imperatorum quidam fidei pudor, quedam Ecclesie uerecundia est: et in tam immatura 1176 morte piorum principum omnis Ecclesie mestior pulchritudo est.

7. Plorat Ecclesia in sapientibus suis, qui uelut caput Ecclesie sunt: oculi enim sapientis in capite eius . Plorat in oculis, hoc est, in suis fidelibus; quia scriptum est: Oculi tui sicut columbe, extra taciturnitatem tuam ; eo quod uideant  spiritaliter, et nouerint ea, que uiderint, tacere mysteria. Plorat in sacerdotibus suis, qui sunt sicut gene Ecclesie, in quibus est barba Aaron , hoc est, barba sacerdotalis, in quam de capite descendit unguentum. Isti sunt in quibus est pulchritudo Ecclesie, in quibus flos eius gratior, in quibus etas perfectior: qui uelut cortices malorum punicorum decorem foris preferant abstinentia corporali, intus autem commissam sibi plebem  diuerse etatis et sexus foueant sapientia spiritali, obiecti quidem seculo ad iniurias, [a 1Kb] sed interna mysteria diuidentes. Plorat in uirginibus suis, que sunt sicut lilia, et lilia myrrha plena, candorem integritatis, et mortificate corporalis illecebre gloriam preferentes.

8. In his ergo flet, sicut scriptum est: uie Sion lugent, sacerdotes eius ingemiscunt, uirgines eius abducte, et ipsa indignatur intra se . Et intra se quidem indignatur, ad ualentinianum autem dicit: Assumam te, et inducam in domum matris mee et in secretum eius que concepit me. Potum tibi dabo a uino operosi unguenti , hoc est, multi operis, [b 1Kb] multi odoris unguento a fluxu malorum granatorum meorum; ut bibat uinum quod letificat  cor hominis , et defluat in eum malorum granatorum fluxus, in quibus multus et diuersus est fructus. Sermo enim multorum sensuum, et de diuersis Scripturis abundans, sermo angelorum, sermo apostolorum ac prophetorum, quos uno uelut corio Ecclesia sancta complectitur, malorum fluxus est granatorum.

9. uidens hec ualentinianus integre plena gratie, respondet: Misericordie Domini quod non defecimus; quia non sunt consummate miserationes eius. Renouabit illas sicut lux matutina . Multi sunt gemitus mei, et cor meum defecit. Sors mea Dominus, dixi; ideo sustinebo eum. Bonus est Dominus sustinentibus eum, anime que querit eum. Bonum est sperare in salutare Domini Bonum est uiro  cum portauerit iugum graue in iuuentute sua: sedebit singulariter, et silebit; quia tulit iugum graue . Et ille quidem se suarum uirtutum remuneratione solatur; eo quod in iuuentute sua labores absorbuit, pericula multa tolerauit; iugum maluit graue [c 1Kb] emendatioris propositi, quam molle illud ac plenum [d 1Kb] deliciarum, uiuida mentis ceruice portare.

10. Beatus plane qui uel in senectute [e 1Kb] correxit errorem, beatus qui uel sub ictu mortis animum auertit a uitiis. Beati enim quorum tecta sunt peccata ; quia scriptum est: Desine a malo, et fac bonum, et inhabita in seculum seculi . Quicumque ergo 1177 desierit a peccatis, et  fuerit ad meliora in quacumque conuersus etate,  habebit superiorum indulgentiam peccatorum, que fuerit uel penitendi confessus affectu, uel corrigendi auersatus ingenio. Sed huic cum plurimis uenie societas emerende; [f 1Kb] plurimi enim sunt qui se a peccatis et lubrico iuuentutis in senectute reuocare potuerunt: rarus autem qui in iuuentute graue iugum seria sobrietate portauerit. Hoc est illud iugum, de quo Dominus in Euangelio ait: uenite ad me, omnes qui laboratis et onerati estis, et ego uos reficiam; tollite iugum meum super uos . Si quis ergo antequam graui oneretur peccatorum sarcina, tulerit iugum in iuuentute, singulariter sedebit: non cum plurimis conferendus, sed cum illo qui potest dicere: Quoniam tu singulariter in spe constituisti me .

 11. Sed forte dicas: Quomodo iugum graue dicit Hieremias, cum in Euangelio Dominus dixerit: Iugum meum suaue et onus meum leue est ? Ac primo disce, quia [g 22Kb] Grecus iugum tantummodo posuit, non addidit graue. Tamen et illud aduerte, quia etsi ita esset in Threnis , in Euangelio tamen iugum suaue dixit, et onus leue, non iugum leue. Potest enim graue iugum uerbi esse, sed suaue: graue adolescenti, graue iuueni, cuius etas est florulentior; ut nolit iugo uerbi subiiciendam animi prebere ceruicem. Potest et graue uerbi iugum [h 1Kb] uideri propter onera discipline, austeritatem correctionis, pondus abstinentie, restrictionemque lasciuie; suaue tamen esse fructu gratie, spe remunerationis eterne, purioris conscientie suauitate.  Tamen iugum uerbi suaue dixit, onus obedientie leue; quoniam ei qui iugum uerbi patienti ceruice susceperit, discipline onus graue esse non poterit.

12. Qui ergo tulerit a iuuentute iugum, singulariter sedebit, et silebit, reuelata sibi gaudens diuine remunerationis eterna mysteria. Aut certe silebit, non opus habens excusatione peccati, quod matura confessione preuenit, et propera correctione deposuit. Non enim dicitur huic: Que in iuuentute non congregasti, quomodo inuenies in senectute ? Potest autem et sic intelligi, quoniam qui cito portauerit iugum uerbi, hoc est, a iuuentute, non se miscebit cum iuuenibus, sed sedebit seorsum et silebit;  donec plena se perfectione uirtutis erudiat,  et magnam 1178 induat animo patientiam: dabitque percutienti maxillam suam, etiam cedis [a 1Kb] contemnens iniuriam; ut mandatis obsequatur celestibus.

13. Magnum est enim uel abstinere a uitiis iuuentutis uel eam in ipso iuuentutis uestibulo derelinquere, atque [b 1Kb] ad seriora conuerti; lubrice enim et perplexe sunt uie iuuentutis. Denique Salomon ait: Tria mihi impossibilia sunt intelligere, et quartum quod non cognosco. uestigia aquile uolantis, et uias serpentis in petra, et semitas nauis nauigantis, et uias uiri in iuuentute . Dauid autem ait: Delicta iuuentutis mee et ignorantie mee ne memineris . Iuuenis enim non solum fragilitate lubrice etatis prolabitur, uerum etiam ignorantia celestium mandatorum plerumque delinquit: cito autem meretur  ueniam, qui pretendit ignorantiam. Propheta itaque dicit: Delicta iuuentutis mee et ignorantie mee ne memineris. Non dicit: Delicta senectutis mee, et scientie mee ne memineris; sed quasi propheta, qui cito correxerit et emendauerit uitia iuuentutis, etatem ignorantiamque pretendit.

14. ualentinianus quoque etiam in delicto Prophete similis ait: Delicta adolescentie et ignorantie mee ne memineris. Nec solum dixit, sed etiam ante correxit errorem, quam disceret esse lapsum alicuius erroris. Itaque dicit: Correctionem iuuentutis mee ne memineris. Error in pluribus est, in paucis correctio.

15. Et quid iam de aliis dicam, qui etiam ludo iuuentutis putauerit abstinendum, resecandam [c 1Kb] etatis licentiam, seueritatis publice duritiem molliendam,  lenitatem senectutis in alienis annis deferendam ei, qui in periculum conuicti criminis uocaretur? Ferebatur primo ludis circensibus delectari:  sic istud abstersit, ut ne solemnibus quidem principum natalibus, uel imperialis honoris gratia [d 1Kb] circenses putaret esse celebrandos. Aiebant aliqui ferarum eum uenationibus occupari, atque ab actibus publicis intentionem eius abduci: omnes feras uno momento iussit interfici.

16. Audire in consistorio [e 3Kb] negotia, et Danielis spiritu, in quibus dubitarent senes, uel persone alicuius contuitu ducerentur, congruam uero adolescentem uideres senilemque ferre sententiam. Iactabant inuidi, quod premature prandium peteret: cepit ita frequentare [f 1Kb] ieiunium, ut plerumque ipse impransus 1179 conuiuium solemne suis Comitibus exhiberet: quo et religioni sacre satisfaceret [g 1Kb] et principis humanitati.

 17. Scenice cuiusdam forma ac decore deperire Rome adolescentes nobiles nuntiabatur: iussit eam ad comitatum uenire. Missus pretio deprauatus, sine mandati effectu rediit: alterum misit, ne uoluisse emendare uitia adolescentum, et non potuisse uideretur. Datus est obtrectandi aliquibus locus; deductam tamen numquam [h 1Kb] aut spectauit, aut uidit. Postea redire precepit; ut et omnes agnoscerent irritum eius non esse mandatum, et adolescentes doceret ab amore mulieris temperare, quam ipse qui potuit habere in potestate, despexerat. Et hec fecit, cum adhuc non haberet uxorem, et tamen exhiberet sui tamquam uinctus coniugio castitatem. Quis tam dominus serui, quam ille sui corporis fuit? Quis tam aliorum arbiter, quam ille sue censor etatis?

 18. Quid de pietate eius loquar? qui cum homines nobili ortos genere, [i 2Kb] et locupleti prosapia, que cito mouere inuidiam solet, regie cupiditatis accusator  urgeret, prefectus insisteret, respondit ut nichil cruentum sanctis presertim diebus statueretur. Et cum post aliquot dies accusatoris legeretur libellus, calumniam [a 1Kb] pronuntiauit, accusatum libere, donec prefectus cognosceret, obseruare iussit. Neque ante aut postea quisquam tanti criminis sub adolescente imperatore formidauit inuidiam. Risit adolescens, quod robusti metuunt imperatores.

19. Miserat propter recuperanda templorum iura, [b 2Kb] sacerdotiorum profana priuilegia, cultus sacrorum suorum, Roma legatos; et, quod est grauius, senatus nomine nitebantur. Et cum uniuersi, qui in consistorio aderant, christiani pariter atque gentiles dicerent esse reddenda, solus uelut Daniel , excitato in se Dei Spiritu, arguebat perfidie  christianos, gentilibus obuiabat dicens: Quod pius frater eripuit, quomodo a me putatis esse reddendum? cum in eo et religio ledatur et frater, a quo se nollet pietate superari.

1180 20. Et cum paterno conueniretur exemplo, quod sub patre suo ea nullus abstulerat, respondit: Patrem meum laudatis, quia non abstulit; nec ego abstuli. Numquid pater meus reddidit, ut me debere reddere postuletis! Postremo etiamsi pater reddidisset, frater abstulerat, imitatorem in ea parte fratris esse me mallem. Aut numquid meus pater augustus fuit, et frater non fuit? Par utrique debetur reuerentia, et par utriusque est circa rempublicam gratia. Utrumque imitabor: ut et non reddam quod pater reddere non potuit; quia nullus abstulerat: et  seruem quod a fratre est constitutum. Postulet parens Roma alia quecumque desiderat: debeo affectum parenti, sed magis obsequium debeo salutis auctori.

21. Quid de amore prouincialium loquar, uel quo eos ipse complectebatur, uel qui ab iis consultori suo rependebatur, quibus nichil umquam indici passus  est? Preterita, inquit, non queunt soluere, noua poterunt sustinere? [c 1Kb] Ex hoc laudant prouincie Iulianum: et ille quidem in robusta etate, iste in processu adolescentie; ille plurima reperit, et exhausit omnia; iste nichil inuenit, et omnibus abundauit.

22. Audiuit in Transalpinis partibus positus, ad Italie fines barbaros propinquasse: sollicitus ne alieno hoste suum regnum attentaretur, uenire properabat, cupiens dimittere Gallicana otia, et pericula nostra suscipere.

23. Hec mihi cum aliis communia. Illa priuata, quod sepe me appellabat absentem, [d 1Kb] et a me initiandum se sacris mysteriis preferebat. Quin etiam cum rumor quidam ad uiennensem pertulisset urbem, quod inuitandi eius ad Italiam gratia eo pergerem;  quam gaudebat, quam gratulabatur me sibi optato adfore! Mora ei aduentus mei prolixior uidebatur. Atque utinam aduentum ipsius nullus preuenisset nuntius!

24. Iam promiseram me profecturum, respondens [e 1Kb] uel honoratis petentibus, uel prefecto, ut tranquillitati Italie consuleretur, me sicut superfluo ingerere non possem propter 1181 uerecundiam, ita necessitatibus non defuturum. Confirmatum hoc erat: [f 1Kb] ecce postridie littere de instruendis mansionibus, inuectio ornamentorum regalium, aliaque eiusmodi que ingressurum iter imperatorem significarent. Quibus rebus ab ipsis a quibus fuerant postulata, intermissa legatio est.

25. Reus mihi uidebar sperate mee presentie  nec implete: sed utinam uiuenti tibi hunc deberem reatum! Excusarem quod nulla tua audissem pericula, nullas tuas accepissem litteras, quod non potuissem propriis animalibus occurrere, etiamsi iter ingressus essem. Itaque securus uenie, dum dies subduco, aduentus tui iter lego; ecce [g 2Kb] rescriptum  accipio, ut sine mora pergendum putarem, eo quod uadem fidei tue habere me apud Comitem tuum uelles. Num restiti? num moratus sum? Additur eo ut properarem ocius, nec arbitrarer causam itineris mei synodum Gallorum esse episcoporum, [a 1Kb] propter quorum frequentes dissensiones crebro me excusaueram: sed ut ipse baptizaretur.

26. In ipso egressu gestarum iam rerum indicia potui cognoscere, sed properandi studio nichil aduertere poteram. Iam superabam Alpium iuga, et ecce nuntius amarus mihi et omnibus de tanti morte imperatoris. Reflexi iter, et fletibus meis laui. Quibus ego uotis omnium proficiscebar? quo gemitu omnium reuertebar? non enim imperatorem sibi, sed salutem ereptam putabant. Quanto ipse angebar  dolore? primum quod tantus princeps, quod dulce pignus meum, quod ita mei cupidissimus occidisset. Quos ego estus eius illo biduo fuisse comperi, quo litteris quas ad me miserat, superuixit? uesperi profectus est [b 1Kb] silentiarius, tertio die mane querebat iamne remeasset, iamne uenirem: ita sibi salutem quamdam uenturam arbitrabatur?

27. O iuuenis optime, utinam te uiuentem inuenire potuissem, utinam te dilatio aliqua 1182 meo reseruasset aduentui! Nihil de aliqua mei uirtute polticeor, nichil de ingenio atque prudentia: sed quanta ego cura inter te et Comitem tuum, quanta sedulitate concordiam et gratiam refudissem? Quam me ipsum pro tua obtulissem fide, quam in me ipsum eos recepissem, [c 1Kb] quibus ille se timere dicebat?  Certe si Comes non esset inflexus, tecum remansis  sem. Presumebam de te, quod ipse me audires, si pro te non esse auditum uideres.

28. Multa habueram, que tenerem: nunc nichil habeo preter lacrymas et fletus. Quotidie mihi maior [d 1Kb] ad dolorem es, crescis ad gemitum. Omnes quanti me feceris protestantur: omnes absentiam meam causam tue mortis appellant. Sed non sum Elias, non sum propheta, ut potuerim futura cognoscere: sed sum uox clamantis in gemitu, quo possim deflere preterita. Quid enim habeo quod melius faciam, quam ut tibi lacrymas pro tanto tuo in me affectu rependam? Ego te suscepi paruulum, [e 1Kb] cum legatus ad hostem tuum pergerem: ego Iustine maternis traditum manibus amplexus sum: ego tuus iterum legatus repetiui Gallias, et mihi dulce illud  officium fuit pro salute tua primo, deinde pro pace atque pietate, qua fraternas reliquias postulabas: nondum pro te securus, et iam pro fraterne sepulture honore sollicitus.

29. Sed reuertamur ad Threnos, et ipsa doloris ingrediamur uiscera: Quid testabor, inquit, tibi, aut quid assimilabo tibi, filia Hierusalem? Quis saluam te faciet, et quis consolabitur te, uirgo filia Sion? quia magna facta est super te contritio tua. Quis sanabit te ? Quis autem me consolabitur a quo alii petunt consolationis officium (Thren. III, 15? Impleuit me amaritudine, inebriauit me felle. uentrem meum doleo, uentrem meum doleo , ut prophetico utar eloquio; quoniam quem in Euangelio eram generaturus, amisi.

 30. Sed ille non [f 2Kb] amisit gratiam, quam poposcit,  qui mihi in sermone, quo utebar ad 1183 plebem, hodie resurrexit. Nam cum [a 1Kb] in tractatum incidissem proposite lectionis, quod populus pauper benediceret Deum; querere cepi quis esset hic populus, et distinguere quod esset populus, alter diues, alter pauper: diues Iudeorum, pauper Ecclesie: diues ille eloquiis sibi creditis, iste pauper aliena eloquia mutuatus. Merito pauper; quia congregatus a paupere est, illo uidelicet, qui pauper factus est, cum diues esset, ut nos eius inopia ditaremur: exinaniuit enim se, ut omnes repleret .

31. Sed quomodo pauper qui habebat eternitatis diuitias, et plenitudinem diuinitatis? Denique in carne erat, et dicebat: Amodo uidebitis Filium hominis sedentem ad dexteram uirtutis . Et alibi ad Petrum dicit: Tibi dabo claues regni celorum . Hic ergo pauper, qui regnum celeste donabat? Sed audi quomodo pauper: Tollite, inquit, iugum meum super uos; quia mitis sum, et humilis corde . Ideo et populus eius pauper est, non indigentia, quem diuite illo populo uideo ditiorem; non solum enim oracula prophetarum, sed etiam apostolorum meruit diuino fusa Spiritu habere precepta.

32. Non ergo inopia pauper, sed pauper spiritu, cui dictum est: Beati pauperes spiritu: ipsorum est enim regnum celorum . uere beati pauperes, qui acceperunt quod diuites non habebant. Ex hoc numero est ille propheticus pauper, de quo scriptum est: Iste pauper clamauit, et Dominus exaudiuit  eum . Ex hoc populo ille, qui ait: Argentum et aurum non habeo, sed quod habeo, hoc do tibi: In nomine Iesu Nazareni surge, et ambula . Ille ergo pauper [b 1Kb] auctor populi pauperis dicit: Deus, laudem meam ne tacueris; quoniam os peccatoris et os dolosi super me apertum est. Locuti sunt super me lingua dolosa, et sermonibus odii circumdederunt me, et expugnauerunt me gratis. Pro eo ut me diligerent, detrahebant mihi: ego autem orabam . Bonum scutum oratio, quo omnia aduersarii ignita spicula repelluntur . Orabat ergo Dominus iehsu, et eius imitator ualentinianus orabat.

33. Sed forte dicatur: Quid ei profuit sua oratio? Ecce in primo uite occidit cursu. De celeritate  mortis, non de genere loquor; non enim accusationis uoce utor, sed doloris. Sed etiam Dominus orabat, et crucifixus est; hoc enim orabat, ut peccatum mundi tolleret. Audiamus ergo quid oret Christi discipulus: utique quod magister docuit. Docuit autem ut uigilemus et oremus, ne ingrediamur in  tentationem, hoc est, ne incidamus in peccatum. Hec est enim tentatio christiani, si in sue anime periculum prolabatur: mortem autem timere non est perfectionis.

34. Rogare autem quis debet et pro inimicis suis, orare etiam pro persequentibus, sicut Dominus orabat, dicens: Pater, dimitte illis; non enim sciunt quid faciunt . uide clementiam magnam. 1184 Illi suum persequebantur auctorem, ipse aduersariis etiam grauia peccata donabat; quin etiam ignorantie uelamine excusabat admissum, dicens: Quia nesciunt quid faciunt; nam si scirent, Dominum non persequerentur suum, in cuius potestate ac iure salutem esse suam arbitrarentur. Et quia non sola Christi persecutores eius erant morte  contenti, addebant maledicta atque conuicia, ut ait ipse: Maledicent ipsi, et tu benedices . Docuit nos quod timere maledicta persequentium minime debeamus, cum habeamus benedictionis auctorem: nec mouere nos conuicia debeant, ubi presul est, qui possit auferre maledicta.

35. Quid illud quod mori non timuit? Immo pro omnibus se obtulit [c 1Kb] dicens quod frustra innoxii in inuidiam uocarentur, quod frustra propter se alii periclitarentur: sibique potius mortem optabat, ne ipse aliis causa mortis esset. Hoc est illud Euangelicum Domini in ipsa sui captione dicentis: Si me queritis, sinite hos abire . Occidit itaque pro omnibus quos diligebat, pro quo amici sui parum putabant, si omnes perirent.

 36. Aduertimus quem circa amicos suos habuerit animum, quem [d 1Kb] erga germanas suas habuerit affectum consideremus. In ipsis requiescebat, in ipsis se consolabatur, in ipsis relaxabat animum, et fessa curis corda mulcebat. Rogabat eas, ut si quo pueritie sue lapsu, si sermone aliquo offense a fratre uiderentur, ignoscerent, ueniam sibi a Domino Deo deprecarentur. Manus, capita sororibus osculabatur, immemor imperii, memor germanitatis: et quanto magis aliis potestatis iure prestaret, hoc se magis humilem sororibus exhibebat. Rogabat ut non meminissent iniurie, meminissent gratie.

37. Acciderat ut quoddam de earum possessione audiret negotium; tantus enim erat, ut etiam in causa sororum equus forte arbiter a prouincialibus  estimaretur: quod etsi circa sanctas necessitudines suas caritate propenderet, tamen pietatem suam iustitia temperaret. Audiuit negotium non de iure, sed de possessione predii. Hinc pietas pro sororibus, inde misericordia pro orphani causa certabat; ut pro eo apud ipsas interueniret sorores. Remisit ad  iudicem publicum negotium, ne aut ius, aut pietatem lederet. Priuatim tamen, quantum ex proposito nobilium puellarum aduertimus, pium sanctis sororibus impressit affectum; ut concedendi predii uoluntatem haberent, indicium darent. uere digne tanto fratre germane, [a 1Kb] que id quod mater sibi reliquerat, mallent de suo potius iure laxare, quam fratrem in sua causa uerecundiam sustinere.

38. Hec est uobis, sancte anime, hereditas pretiosior fraterne laudis et glorie, his uos pius frater nobiliores et ditiores reddidit, qui 1185 caput uestrum non gemmis onerabat, sed osculis: manus uestras non tam regalibus ambiebat insignibus, quam imperatorio ore lambebat. In uestre fructu presentie omne ponebat solatium, ut nec ipsam nimie  desideraret uxorem. Ideo nuptias differebat, [b 1Kb] quia plus eum uestre gratie pascebat affectus. Hec uobis desiderio amplius, quam dolori sint; ut fraterna gloria plus reficiat mentem, quam dolor torqueat. Pascunt frequenter et lacryme, et mentem alleuant: fletus refrigerant pectus, et mestum solantur affectum.

39. Durum quidem funus uidetis; sed stabat et sancta Maria iuxta crucem Filii, et spectabat uirgo sui unigeniti passionem. Stantem illam lego, flentem non lego. Unde dixit ei Filius: Mulier, ecce filius tuus. Et discipulo dixit: Ecce mater tua ; hereditatem illis caritatis sue et gratie derelinquens. In quo uobis, pia pignora, quoniam fratrem uestrum seruare propter mea peccata non  merui, affectum paternum exhibere desidero. Illum intueor in uobis, illum teneo, illum puto esse mihi presentem; immo [c 1Kb] utrumque germanum, quos uelut oculos mihi effossos arbitror. Felicius episcopos persequuntur imperatores, quam diligunt. Quanto mihi beatius Maximus minabatur? In illius odio laus erat, in horum amore [d 1Kb] supplicii feralis hereditas. Utinam, filii, pro uobis liquisset hunc spiritum fundere! Compendium doloris inueneram, et gloriosius mihi fuerat pro tantis obire pignoribus.

40. Sed ad uestram, sancte filie, consolationem reuertar, quamuis rerum gestarum acerbitas uim omnem consolationis absorbeat. Que si breuis sit, nichil affert quo mestum affectum demulceat: sin prolixior, longiorem affert admonitionem doloris.  Quo enim prolixior fueris, hoc magis in consolando afficies eum, quem consolari uelis, et diutius merorem eius tenebis.

 41. Non igitur uelut [e 1Kb] penicillo quodam sermonis mei uestras abstergam lacrymas; neque enim id facere uellem, etiamsi possem: est enim piis affectibus quedam etiam flendi uoluptas, et plerumque grauis lacrymis euaporat dolor. Sed id postulo, ne uel infixum pectori uestro fratrem [f 1Kb] duris gemitibus reuellatis, uel auertatis planctibus, uel requiescentem excitetis. Ille uobis maneat in corde, ille uiuat in pectore, ille amplexibus piis hereat, ut solebat; ille fraterna oscula premat, ille semper in oculis sit, semper in osculis, semper in alloquiis, semper in mentibus: ille iam talis, ut ei nichil timeatis sicut ante. Obliuiscamini eius erumnam, teneatis gratiam. Ille uobis auxiliaturus speretur, ille noctibus 1186 presul assistat, illum a uobis iam nec somnus excludat.  Propter ipsum delectet quies, ut uobis gratior reuertatur. In uobis est, filie, ut fratrem uobis iam nemo possit auferre.

42. Sed corpus eius tenere desideratis, tumulum circumfuse tenetis. Ille tumulus fratris uobis habitatio sit, ille sit aula palatii, in quo chara uobis membra requiescent.

43. Quod si me ad illum reuocatis dolorem, quod cito excessit e uita: nec ego abnuo immatura obisse etate, quem nostre uite temporibus fulcire cuperemus; ut [g 1Kb] de nostris annis uiueret, qui fungi non potuit suis.

44. Sed quero utrum aliquis sit post mortem sensus, an nullus? Si est, uiuit; immo quia est, uita iam fruitur eterna. Quomodo enim non habet  sensum, cuius anima uiuit, et uiget, et remeabit ad corpus; et faciet illud, cum refusa fuerit, reuiuiscere? Clamat Apostolus: Nolumus uos ignorare, fratres, de dormientibus, ut non tristes sitis, sicut et ceteri qui spem non habent. Nam si credimus quod iehsu mortuus est, et resurrexit; ita et Deus illos qui dormierunt per Iesum, adducet cum eo . Manet ergo eos uita, quos manet resurrectio.

45. Quod si gentes, que spem resurrectionis non habent, hoc uno se consolantur, quod dicant [h 1Kb] quod nullus post mortem sensus sit defunctorum, ac per hoc nullus remaneat sensus doloris: quanto magis nos consolationem recipere debemus; quia mors metuenda non sit, eo quod finis sit peccatorum:  uita autem desperanda non sit, que resurrectione reparatur? Iob quoque docet nec mortem timendam, et potius optandam piis, dicens: Utinam in inferno  me custodires, et absconderes me, donec mitigetur ira tua, et constituas mihi tempus, in quo memor sis mei. Si enim mortuus fuerit homo, [a 1Kb] uiuet. Consummans dies uite mee sustinebo, donec iterum fiam. Tunc uocabis, et ego tibi obediam: opera autem manuum tuarum ne despicias .

46. Esto tamen, dolendum sit quod primeua obierit etate; gratulandum tamen quod uirtutum stipendiis ueteranus decesserit. Tanta enim fuit emendatio uite eius in illo omnibus lubrico adolescentie tempore, tanta laus morum eius, ut omnem memoriam doloris obducat. Quod enim obiit, fragilitatis est: quod talis fuit, admirationis. [b 1Kb] Quam beata fuisset respublica, si eum diutius seruare potuisset! Sed quia uita sanctorum non hic in terris  est, sed in celo (iustis enim , dolendum est quod nobis cito raptus sit, consolandum quod ad meliora transierit.

1187 47. Denique Dauid moriturum filium flebat, mortuum non dolebat . Flebat ne sibi eriperetur, sed flere desiuit ereptum, quem sciebat esse cum Christo. Et ut scias uerum esse quod assero, incestum Ammon filium fleuit occisum , parricidam Abessalon doluit interemptum dicens: Filius meus Abessalon, filius meus Abessalon , innocentem filium non putauit esse lugendum, quia illos sibi periisse pro scelere, hunc pro innocentia credidit esse uicturum.

 48. Nihil ergo habetis quod grauissime doleatis in fratre: [c 1Kb] homo natus est, humane fuit obnoxius fragilitati. Nemo se redemit a morte, non diues, non ipsi reges; immo ipsi grauioribus subiacent. Iob dixit: Numerati anni dati sunt potenti, timor autem eius in auribus eius; quando uidetur habere pacem, tunc ueniet eius euersio . uobis quoque ipsis tam acerba incidisse patienter ferre debetis, que uidetis uobis communia esse cum sanctis. Etiam Dauid amissis filiis destitutus est: optasset illos tales obire, qualis uobis frater ereptus est; ille crimina doluit, non exitum filiorum.

49. Sed esto fuerit ingemiscendum. Quousque luctus tempora protrahuntur? Duorum mensium curricula in fraterni funeris quotidiano clausistis amplexu.  Sola in Scripturis Iephte filia fletus sui tempora postulauit, cognito quod pater eius profecturus ad prelium uouerat quia id rerum potitus offerret  Domino, quod sibi primum occurreret. Post uictoriam reuertenti occurrit filia, [d 1Kb] ignara pietatis, ignara promissi. uidit eam, et ingemuit pater, dicens: Heu me, filia, impedisti me, in stimulum doloris facta es mihi. Ego enim aperui os meum de te ad Dominum, et non potero auertere. Illa dixit ad eum: Pater, si in me aperuisti os tuum, fac mihi ut exiit de ore tuo. . Et iterum dixit: Sine me mensibus duobus, et uadens flebo in montibus super uirginitatem meam ego, et compares amice mee . Itaque duobus exactis regressa mensibus, sacrificii munus impleuit; que decreto populi Isrel quaternis in anno diebus ab eiusdem plebis feminis deplorabatur.

50. Ad deflendum igitur sue uirginitatis florem duos sat esse menses Iephte filia iudicauit, et adhuc  non uenerat resurrectio; et hoc spatio temporis satis putauit a paucis se esse defletam; uobiscum omnes populi defleuerunt, omnes ingemuerunt prouincie; et adhuc parua putatis uestra hec esse supplicia? Si fratrem uestro redimere possetis exitio, nollet tamen ille uestra afflictione resuscitari; quia se melius uiuere 1188 credidit in uobis, qui optauit potius se ipsum mori, quam uestram uidere iniuriam qui pro uobis se libenter fuit paratus offerre, qui ipso [e 1Kb] nostri doloris die dicitur hanc solam emisisse uocem. ue miseris sororibus meis! Itaque magis uestram destitutionem, quam suam mortem dolebat.

51. Sed audio uos dolere, quod non acceperit sacramenta baptismatis. Dicite mihi quid aliud in nobis  est, nisi uoluntas, nisi petitio? Atqui etiam dudum hoc uoti habuit, ut et antequam in Italiam uenisset, initiaretur, et proxime baptizari se a me uelle significauit; et ideo pre ceteris causis me accersendum putauit. Non habet ergo gratiam quam desiderauit: non habet quam poposcit? Certe quia poposcit, accepit. Et unde illud est: Iustus quacumque morte preuentus fuerit, anima eius in requie erit .

52. Solue igitur, Pater sancte, munus seruo tuo, quod Moyses quia in spiritu uidit, accepit: quod Dauid, quia ex reuelatione cognouit, emeruit. Solue, inquam, seruo tuo ualentiniano munus, quod concupiuit: munus quod poposcit sanus, robustus, incolumis. Si affectus egritudine distulisset, tamen non  penitus a tua misericordia esset alienus, qui celeritate temporis esset, non uoluntate fraudatus. [f 1Kb] Solue ergo seruo tuo munus gratie tue, quam ille numquam  negauit, qui ante diem mortis templorum priuilegia denegauit, [a 1Kb] his urgentibus, quos reuereri posset. Adstabat uirorum caterua gentilium, supplicabat senatus: non metuebat hominibus displicere, ut tibi soli placeret in Christo. Qui habuit spiritum tuum, quomodo non accepit gratiam tuam?

53. Aut si quia solemniter non sunt celebrata mysteria, hoc mouet, ergo nec martyres, si catechumeni fuerint, coronentur; non enim coronantur, si non initiantur. Quod si suo [b 1Kb] abluuntur sanguine, et hunc sua pietas abluit et uoluntas.

54. Ne queso, eum, Domine, a fratre seiungas, nec iugum hoc pie germanitatis patiaris abrumpi. Hic tuus iam, et tuo iudicio uindicatus, periclitatur amplius Gratianus, si separetur a fratre, si non mereatur esse  cum eo, per quem merui uindicari. Quas ille nunc manus ad te, Pater, erigit? quas pro fratre preces fundit? quo ei inheret amplexu? quemadmodum sibi eum non patitur auelli?

55. Adest etiam pater, [c 1Kb] qui militiam sub Iuliano, et tribunatus honores fidei amore contempsit. 1189 Dona patri filium, fratri germanum suum, quorum utrumque imitatus est: alterum fide, alterum deuotione pariter atque pietate in templorum priuilegiis denegandis. Quod patri defuerat adiunxit: quod frater constituit, custodiuit. Et huic adhuc intercessionem adscisco, cui remunerationem presumo.

56. Date [d 1Kb] manibus sancta mysteria, pio requiem  eius poscamus affectu. Date sacramenta celestia, [e 1Kb] animam nepotis nostris oblationibus prosequamur. Extollite populi mecum manus in sancta, ut eo saltem munere uicem eius meritis rependamus . Non ego floribus tumulum eius aspergam, sed spiritum eius Christi odore perfundam. Spargant alii plenis lilia calathis, nobis lilium est Christus. Hoc reliquias eius sacrabo, hoc eius commendabo gratiam. Numquam ego piorum fratrum separabo nomina, merita discernam. Scio quod Dominum commemoratio ista conciliet, et copula ista delectet.

57. Nec putet aliquis quidquam meritis eorum obitus celeritate detractum. Raptus est Enoch , ne malitia mutaret cor eius  et Iosias decimo octauo anno regni sui ita Domini pascha  celebrauit, ut omnes retro principes deuotione superaret, nec diutius sue fidei meritis superuixit; immo quia plebi Iudee graue imminebat exitium, rex iustus ante sublatus est . Metuo ergo ne et tu nobis aliqua nostri offensione sis raptus, [f 1Kb] ut octauo decimo regni tui anno imminentis mali acerbitatem, quasi iustus, euaderes.

58. Sed iam chara mihi complectar uiscera, et debito condam sepulcro; prius tamen singula membra perspiciam. ualentitianus meus, iuuenis meus, [g 1Kb] et candidatus et rubeus , habens in se imaginem Christi; talibus enim prosequitur Ecclesia in Canticis Christum. Nec iniuriam putes: [h 2Kb] charactere  Domini inscribuntur et seruuli, et nomine imperatoris signantur milites. Denique et ipse Dominus dixit: Nolite tangere Christos meos , et uos estis lux mundi. Et Iacob dixit : Iuda, [a 1Kb] te laudabunt fratres tui . Ad filium loquebatur, et Dominum reuelabat. Et de Ioseph dictum: Filius meus ampliatus, filius meus 1190 ampliatus Ioseph , et Christum significabat.

59. Licet ergo et mihi charactere Domini signare seruulum: Iuuenis meus candidus et rubeus, electus e decem millibus . Electus est filius meus, cum post mortem patris, [b 1Kb] paruulus adscisceretur imperio. Caput eius aurum cephas, oculi eius sicut columbe super abundantiam aquarum  Ibi enim sedimus et fleuimus, dixerunt qui inde uenerunt .

60. uenter eius pyxis eburnea , qui reciperet oracula Scripturarum, ut posset dicere: uentrem meum doleo . sicut dixit propheta; dicit enim hec, qui imitator est Christi.

61. Gene eius sicut phiale aromatis , quibus Christi influebat unguentum.

62. Labia eius sicut lilia [c 1Kb] distillantia myrrha plena. Manus eius tornate, auree, plene Tharsis ; eo quod in uerbis eius iustitia refu geret, in factis et operibus reniteret gratia: in quo et plenum uirtutis et auctoritatis regalis esset alloquium, nec inflexa aliquo mortis terrore constantia, [d 1Kb] et factorum pretiosa et emendata correctio; omnis enim  bonus operarius manus Christi est.

63. Fauces eius [e 1Kb] dulcedines, et totus desiderium . Quam dulcia enim omnia iudicia eius uniuersorum faucibus adheserunt! Quanta gratia sermones ipsius singuli recensentur! Quemadmodum, fili, desideraris a populis? Mihi [f 1Kb] certe impressisti, que pectore teneo uerba illa postrema quibus me uadem tuum fieri postulabas. Reliquisti ipse de me testimonium iudicii gloriosi. Ego tibi fidem meam exhibere non potui, quam parabam; dixi tamen absens, et dicentem me fidem pro te Christus audiuit. Tenetur in celo sponsio mea, etsi non tenetur in terris. Obligatus sum Deo, etsi non potui hominibus obligari.

64. Locutus sum de corpore tuo, nunc alloquar  animam tuam dignam propheticis ornamentis. Iisdem igitur utar exordiis: Quenam est hec prospiciens sicut diluculum, speciosa ut luna, electa ut sol . uideor mihi te uidere fulgentem, uideor audire dicentem: Diluculum mihi est, pater. Nox terrena precessit, dies celestis appropinquauit  Prospicis nos igitur, sancta anima, 1191 de loco superiore, tamquam inferiora respiciens. Existi de tenebris istius seculi, et ut luna resplendes, ut sol refulges. Et bene ut luna, quia et ante in umbra licet istius corporis refulgebas et terrarum tenebras illuminabas, et nunc lumen a sole iustitie mutata clarum diem ducis. uidere igitur uideor te tamquam de corpore recedentem et repulsa noctis caligine surgentem diluculo sicut solem appropinquantem Deo, et rapido  uolatu sicut aquilam, que terrena sunt, relinquentem.

65. Conuertere, Solamitis, conuertere; et uidebimus te . Conuertere ad nos pacifica; ut gloriam tuam sororibus tuis monstres, et incipiant se tue quietis et gratie securitate solari. Semel tantum ad nos conuertere, ut te uideamus, et rursus conuertere, atque ad Hierusalem illam ciuitatem sanctorum tota intentione festina. Aut certe quia ad animam piam Christus hoc dicit, iubet illam paulisper conuerti; ut nobis gloria eius appareat, et requies futura cum sanctis: et postea precipit eam ad illud supernum sanctorum festinare consortium.

66. Quid uidebitis, inquit, in Solamitide, que uenit sicut chori castrorum ? hoc est, in ea  que multum et aduersus plurimos in corpore preliata est. Etenim pugnauit aduersus extraneos hostes, pugnauit aduersus lubricas seculi mutationes, pugnauit aduersus corporis fragilitates, aduersus multiplices passiones. Audiuit a Domino: Conuertere, Solamitis . [g 1Kb] Conuersa est ad pacem semel in seculo, conuersa est iterata communione ad gratiam Christi; et ideo pulchra conuersio eius in seculo, pulcherrimus incessus eius et uolatus in celum.

67. Unde meretur audire: Speciosi facti sunt gressus tui in calceamentis, filia Aminadab , hoc est, filia principis; [h 1Kb] speciosos enim processus habuisti in corpore, tamquam calceamento eo usa, non ut inuolucro; ut quasi superior et eminentior, quo uelles tuum circumferres sine ulla offensione  uestigium: uel certe sicut calceamentum [a 1Kb] illud exsolueres, sicut Moyses fecit, cui dictum est: Solue calceamentum pedum tuorum .

68. Dicit igitur tibi nunc pater Aminadab, ille populi princeps: Audi, filia, et uide quoniam concupiuit rex speciem tuam . Speciosi ergo facti sunt gressus tui in calceamentis, filia Aminadab. Moduli femorum tuorum similes torquibus , hoc est, consonans sibi in omnibus factis tuis gratia atque moderatio, magnorum equauit insignia triumphorum. Denique moderatione tua et tranquillitate pacifica nec Gallia hostem sensit, et Italia hostem repulit, qui eius finibus imminebat. [b 1Kb] Torques autem insignia esse uictorie dubitari non potest, cum ii qui in bello 1192 fortiter fecerint, torquibus  honorentur.

69. Umbilicus tuus crater tornatilis, [c 18Kb] non deficiens mixto. uenter tuus aceruus tritici muniti inter lilia. Ceruix tua sicut turris eburnea. Oculi tui sicut stagna in Esebon . Bonus umbilicus anime, uirtutum omnium capax, sicut crater ab ipso fidei auctore tornatus. Sapientia enim in cratere miscuit uinum suum, dicens: uenite, edite panes meos, et bibite uinum, quod miscui uobis . [d 1Kb] Umbilicus ergo iste tornatus omni decore uirtutum non deficit mixto. uenter quoque eius non solum iustitie uelut frumentario cibo replebatur, sed etiam [e 1Kb] gratia suauitateque florebat sicut lilium. Ceruix quoque eius candida et pura, iugo Christi sponte subiecta, cogitationes rationabiles, fidei odor, circumcisionis attentio,  ornatus capitis gloriosus; quod non regalia diademata, sed Dominici sanguinis insignia coronarent.

70. Merito tamquam rex peccati uictor, et celesti corona redimitus ascendit, cuius anime dicit Deus uerbum: Quam pulchra et suauis facta es, caritas, in deliciis tuis ! Pulchra per uirtutis decorem, suauis per gratiam. Procera sicut palma, que uincentis est premium.

71. Huic ascendenti anime Gratianus frater occurrit, et complexus eam dicit: Ego fratri meo, et super me conuersio eius ; uel quod sibi eum cupiat inherere, uel quod pietate fraterna quasi aduocatus assistat, dicens conuersionem eius etiam sue gratie preferendam.

 72. ueni, inquit, frater meus, exeamus in agrum, requiescamus in castellis, diluculo surgamus in uineas  , hoc est, uenisti eo ubi diuersarum uirtutum fructus pro singulorum meritis deferuntur, ubi abundant meritorum premia. Exeamus ergo in agrum, in quo non uacuus labor, sed fecundus prouentus est gratiarum. Quod in terris seminasti, hic mete: quod ibi sparsisti, hic collige. Aut certe ueni in illum agrum, qui est odor Iacob, hoc est, ueni in gremium Iacob, ut sicut Lazarus pauper in Abrahe sinu, ita etiam tu in Iacob patriarche tranquillitate quiescas; sinus enim patriarcharum recessus quidam est quietis eterne . Merito ergo Iacob ager est fructuosus, sicut Isaac patriarcha testatus est dicens: Ecce odor filii mei tamquam odor agri pleni, quem benedixit Dominus .

 73. Requiescamus, inquit, in castellis , ostendens illic esse requiem tutiorem, que septo celestis refugii munita atque uallata, non exagitetur secularium incursibus bestiarum.

74. In foribus inquit, nostris omnes fetus arborum: noua et uetera, frater meus, seruaui tibi . [f 1Kb] Quis dabit te, frater, fratrem mihi, lactentem ubera matris mee? Inueniens te foris, osculabor te; 1193 et quidem non spernent me: assumam te, et inducam te in domum matris mee, et in secretum eius que concepit me. Potum dabo tibi a uino operosi unguenti, a fluxu malorum granatorum meorum. Leua eius sub caput meum, et dextera eius complectetur me . Promittit fratri auguste memorie Gratianus presto sibi fructus diuersarum esse  uirtutum; [g 1Kb] fuit enim et ipse fidelis in Domino, pius atque mansuetus, puro corde. Fuit etiam castus corpore, qui preter coniugium nescierit femine alterius consuetudinem.

75. Ideo in foribus sedis sue habet fructus paratos, nec longe petendos. Offert que seruauerit fratri noua et uetera, hoc est, et Testamenti ueteris, et Euangelii sacramenta, et dicit: Quis dabit te, frater, fratrem mihi lactentem ubera matris mee, hoc est, non quicumque te, sed Christus, illuminauit gratia spiritali, Ille te baptizauit, quia humana tibi officia defuerunt. Plus adeptus est, qui minora te amisisse credebas. Que sunt ubera Ecclesie, nisi sacramenta baptismatis? Et bene ait, lactentem, quasi eum qui baptizatus lactis niuei succum requirat. Inueniens,  inquit, te foris, osculabor te, hoc est, extra corpus te reperiens, osculo mystice pacis amplectar. Nemo  te spernet, nullus excludet, in penetralia te et arcana Ecclesie matris inducam, et in omnia secreta mysterii; ut bibas poculum gratie spiritalis.

76. Amplexatus igitur fratrem, deducere eum cepit ad propriam mansionem: [a 1Kb] et quia pio officio ad ulteriora processerat, cum fratre cepit ascendere, petens ut sibi et fratri maior illic caritas augeatur; eo quod uitia humana defecerant, inuidia atque iactantia, que in plerisque solent fraterne pietatis iura uacuare.

77. uidentes eos uel angeli, uel alie anime, querunt ab iis, que ueluti comitatu suo fratres hos et officio deducebant, dicentes: 1194 Que est hec que ascendit candida, innitens super fratrem suum ? Nec nos quidem dubitemus de meritis  ualentiniani, sed iam credamus uel testimoniis angelorum, quod detersa labe peccati, ablutus ascendit, quem sua fides lauit, et petitio consecrauit. Credamus et sicut alii habent, quia ascendit a deserto, hoc est, ex hoc arido et inculto loco ad illas florulentas delectationes, ubi cum fratre coniunctus eterne uite fruitur uoluptate.

78. [b 1Kb] Beati ambo, si quid mee orationes ualebunt! nulla dies uos silentio preteribit, nulla inhonoratos uos mea transibit oratio, [c 5Kb] nulla nox non donatos  aliqua precum mearum contextione transcurret: omnibus uos oblationibus frequentabo. Quis prohibebit innoxios nominare? Quis uetabit commendationis prosecutione complecti? Si oblitus fuero te, sancta Hierusalem, hoc est, sancta anima, pia et pacifica germanitas, obliuiscatur me dextera mea: adhereat lingua mea faucibus meis, si non meminero tui, si non meminero Hierusalem in principio mee lactitie . Ipse me citius, quam uos obliuiscar: et si umquam sermo tacebit, loquetur affectus: et si uox deficiet, non deficiet gratia, que meis est infixa precordiis.

79. Quomodo ceciderunt potentes? Quomodo uterque super illa Babylonis ceciderunt flumina? Quomodo rapidiora [d 1Kb] utriusque uite fuere curricula,  quam ipsius Rhodani sunt fluenta? O mihi Gratiane et ualentiniane speciosi et karissimi, quam augusto uitam fine clausistis! quam proxima uobis mortis fuere confinia! quam sepulcra uicina! Gratiane, inquam, et ualentiniane, in uestris nominibus adherere iuuat, atque delectat in uestri commemoratione requiescere. O omnibus Gratiane et ualentiniane speciosi et karissimi! Inseparabiles in uita, et in morte non estis separati . Non uos discreuit tumulus, quos non discernebat affectus.  1195 Non causa mortis separauit, quos pietas una iungebat. Non uirtutum distantia dispares fecit, quos religio una fouebat. Super columbas simpliciores, super aquilas leuiores, super agnos clementiores, super uitulos innocentiores. Gratiani sagitta non est reuersa retro, et ualentiniani iustitia non fuit uacua, nec inanis auctoritas. Quomodo sine pugna ceciderunt potentes?

79. Doleo in te, fili Gratiane, suauis mihi ualde. Plurima dedisti tue pietatis insignia. Tu me inter tua pericula requirebas, tu in tuis extremis me appellabas, meum de te plus dolebas dolorem. Doleo etiam in te, fili ualentiniane, speciosus mihi ualde. Deciderat amor tuus in me, sicut amor pignoris. Tu per me putabas eripi te periculis: tu me non solum ut parentem diligebas, sed ut redemptorem tui, et  liberatorem sperabas. Tu dicebas: Putasne, 1196  uidebo patrem meum? Speciosa de me uoluntas tua, sed non efficax presumptio. Hei mihi uana spes in homine! sed tu in sacerdote Dominum requirebas. Hei mihi quod uoluntatem tuam non ante cognoui! Hei mihi quod non clanculo ante misisti! Hei mihi qualia amisi pignora! Quomodo ceciderunt potentes, et perierunt arma concupiscenda ?

80. [a 1Kb] Domine, quia nemo habet, quod alii plus deferat, quam quod sibi optat; non me ab illis post mortem separes, quos in hac uita carissimos sensi. Domine, peto ut ubi ego fuero, sint et illi mecum ; ut uel illic eorum perpetua copula fruar, quia hic uti eorum diuturniore coniunct one non potui. Te queso, summe Deus, ut carissimos iuuenes matura resurrectione [b 1Kb] suscites et resuscites; ut immaturum hunc uite istius cursum maturiore suscitatione  compenses. Amen.



[DE OBITU THEODOSII ORATIO.]





IN ORAT. DE OBITU THEODOSII IMP. ADMONITIO.


Postquam Theodosius Magnus diem obiit Mediolani, Honorius eius filius, quem ultimo affectus morbo ex Oriente ad se acciuerat, corpus illius Constantinopolim referri constituit, ut in sepulcro superiorum imperatorum ibidem conderetur. Quamobrem ut memorie paterne, priusquam inde corpus amoueretur, iusta persolueret, quadragesimo die a Cesaris obi u eius parentalia more solemni curauit celebranda. Dum igitur illi principi supremi honores exhiberentur, Ambrosius, presente eodem Honorio, quem Occidentis imperatorem pater instituerat, hac oratione demortui uirtutes commendauit.

Ducto exordio a prodigiis que uidebantur Theodosi mortem prenuntiasse, illum non regno excidisse, sed terreni loco celeste accepisse affirmat . Subdit  filiorum ipsius lugendam non esse orbitatem, cum uirtutum suarum hereditatem, gratiam Christi. et militum fidem illis reliquerit. Mox pompa illa funebri, qua patrem die quadragesimo prosequebatur Honorius, cum honoribus a Iosepho cadaueri paterno exhibitis comparata , feliciorem Iacobo ostendit fuisse Theodosium, quippe qui tyrannos atque idolatriam prostrauisset. Inde  ad principis ueniens testamentum, quo ille et subditis tributorum relaxationem, et illis qui pro Eugenio arma tulerant, ueniam concedebat; ex hoc colligit ab illis omnibus imperatoris sui beneficia in filiis eius remetienda. Sub que conuersus ad milites, ut quemadmodum eos fides Theodosii defenderat, ita et ipsi fide sua filiorum eius adolescentiam defendant, exhortatur , eosdem cum uictorie ex Eugenio diuinitus relate, tum uariarum tanti principis uirtutum memoria instigans . Adiungit autem  Arcadium atque Honorium non minoris etatis esse, quam Iosias et Asa, quando regimen populorum capessiuerunt; futurum uero ut illis tanto uberius presidium impetret a Deo Theodosius, quanto pre horum parentibus maiori pietate excelluerat. Tum instituta psalmi CXIu expositione , illum ad illustrandas eiusdem imperatoris uirtutes adhibet , nimirum pietatem eius, clementiam, iustitiam et summam in subeundo publice penitentie iugo humilitatem: quibus et alias quasdam que suam in ipsum beneuolentiam caritatemque pellexerant , ubi subiunxit, communem pro illo precationem e memorati psalmi uersibus concinnatam pronuntiat , etiamsi passim testetur eumdem uirtutum suarum premiis in celo frui. Beatum illic eum esse affirmat, quod Gratiani, aliorumque liberorum et uxoris Flaccille consortio iam potiatur sicut etiam Constantini christianorum imperatorum primi, quo sub principe a sancta Helena eius parente Dominice crucis lignum detectum est . Huiusce ligni presidio fractam esse tyrannorum insolentiam, confirmatamque christianorum Cesarum fidem ac pietatem dicit; in primis uero Gratiani et Theodosii, quorum gloriam ei qua uiui floruerant, longe prestare asseuerat . Denique  ubi demonstrauit Theodosium graui iugo pressum fuisse, primo cum pater eius crudeli morte affectus fuit, iterum cum imperii pondus in se suscepit, postremo cum Maximum ac Eugenium bello adhortus est, Honorium postea consolatur , quod ipsi per publicam non liceat utilitatem paternum corpus prosequi Constantinopolim, quo illud nobilissima pompa referendum esse, ac eam urbem felicem tam augusto pignore futuram predicat 

Huic orationi prefigitur in codicibus quibusdam hec epigraphe, Psalmus CXIu, in Obitu Theodosii imp.  haud dubie propter expositionem eiusdem psalmi illic insertam, sed aliorum codicum tam scriptorum quam editorum potior inscriptio est. Porro cum eamdem orationem die a morte Theodosii quadragesimo habitam constet, huncque principem XuI kal. ianuarias anni salutis 395 exspirasse eque certum sit, eamdem uI kal. febr. dictam fuisse intelligimus. Neque tamen dissimulandum Magdeburgenses , aliosque nonnullos an hoc epicedium Ambrosio tribuendum sit, in dubium reuocasse. uerum nec minimam dubii sui rationem reddunt, et contra ipsos intexta historicorum euentuum series, stylus operis, et Scripture interpretande et argumento accommodande ratio inuicte pugnant.





SANCTI AMBROSII MEDIOLANENSIS EPISCOPI DE OBITU THEODOSII ORATIO [a 1Kb] . 


 1197 1. Hoc nobis [b 1Kb] motus terrarum graues, hoc iuges pluuie minabantur, et ultra solitum caligo tenebrosior denuntiabat, quod clementissimus imperator Theodosius excessurus esset e terris. Ipsa igitur excessum eius elementa merebant. Celum tenebris obductum, er perpeti horrens caligine, terra quatiebatur motibus, replebatur aquarum alluuionibus. Quidni mundus ipse defleret eum principem continuo esse rapiendum, per quem dura mundi istius temperari solerent; cum criminum penas indulgentia preueniret.

2. Et ille quidem [c 1Kb] abiit accipere sibi regnum, quod non deposuit, sed mutauit in tabernacula Christi iure pietatis adscitus, in illam Hierusalem supernam, ubi nunc positus dicit: Sicut audiuimus, ita et uidimus in ciuitate Domini uirtutum, in ciuitate  Dei nostri, quam Deus fundauit in eternum . Sed plurimos tamquam paterno destitutos presidio dereliquit, ac potissimum filios. Sed non sunt destituti, quos pietatis sue reliquit heredes: non sunt destituti, quibus Christi acquisiuit gratiam, [d 1Kb] et exercitus fidem: cui documento fuit Deum fauere pietati, ultoremque esse perfidie.

 3. Eius ergo principis et proxime conclamauimus 1198 obitum, et nunc quadragesimam celebramus, assistente sacris altaribus Honorio principe; quia sicut sanctus Ioseph patri suo Iacob quadraginta diebus humationis officia detulit, ita et hic Theodosio patri iusta persoluit. Et quia [e 2Kb] alii tertium diem et trigegesimum, alii septimum et quadragesimum obseruare consueuerunt, quid doceat lectio, consideremus. Defuncto itaque Iacob, precepit, inquit, Ioseph pueris sepultoribus, ut sepelirent eum. Et sepelierunt sepultores Isrel, et repleti sunt ei quadraginta dies; sic enim dinumerantur dies sepulture. Et luxit eum [f 1Kb] Aegyptus septuaginta diebus . Hec ergo sequenda solemnitas, quam prescribit lectio. Sed etiam in Deuteronomio scriptum est: Quia planxerunt  filii Isrel Moysen diebus triginta, et consummati sunt dies luctus . Utraque ergo obseruatio habet auctoritatem; quia necessarium pietatis impletur officium.

4. Bonus itaque Ioseph, qui formam pio muneri dedit, quem amabat pater, cuique dixit: Adiuuet te Deus meus, et benedicat te benedictione terre habentis  omnia, propter benedictionem mamillarum et uulue, benedictiones matris tue, et propter benedictiones patris tui : pii patris soboles bona. Celebrat ergo et iste quadragesimam patris Iacob, supplantatoris illius; et nos celebramus Theodosii [a 1Kb] quadragesimam, qui imitatus Iacob, supplantauit [b 1Kb] perfidiam tyrannorum, qui 1199 abscondit simulacra gentium; omnes enim cultus idolorum fides eius abscondit, omnes eorum ceremonias oblitterauit: qui etiam iis qui in se peccauerant, doluit quam dederat periisse indulgentiam, [c 2Kb] et ueniam denegatam. Sed non negabunt filii, quod donauit pater: non negabunt, etiamsi quidam interturbare conatus sit; neque enim poterunt negare, quod in commune donauit, qui soluunt, quod singulis dedit.

 5. Nihil gloriosius exitus tanti principis habuit, [d 1Kb] qui omnia iam filiis tradidisset, regnum, potestatem, nomen augusti: nichil, inquam, speciosius ei in morte seruatum est, [e 2Kb] quam quod in aliquantis promissa annonarum exigendarum relaxatio, dum moratur, facta est successio eius indulgentiarum hereditas; ut ille qui uoluit impedire, sibi odium fecerit,  Theodosio tamen tante cumulus gratie non sit ademptus. Nec immerito, si enim priuatorum ultime [f 1Kb] uoluntates, et deficientium testamenta habent perpetem firmitatem; quomodo potest tanti principis esse irritum testamentum? [g 1Kb] Gloriosius quoque in eo Theodosius, qui non communi iure testatus est; de filiis enim nichil habebat nouum quod conderet, quibus totum dederat, nisi ut eos [h 2Kb] presenti commendaret parenti: et de subditis sibi et commissis testari debuit, ut legata dimitteret, fidei commissa signaret. Precepit dari legem indulgentie, quam scriptam reliquit. Quid dignius, quam ut testamentum imperatoris lex sit?

6. Ergo tantus imperator recessit a nobis, sed non totus recessit; reliquit enim nobis liberos suos, in  quibus eum debemus agnoscere, et in quibus eum et cernimus et tenemus. Nec moueat etas: fides militum imperatoris perfecta 1200 est etas; est enim perfecta etas, ubi perfecta est uirtus. Reciproca hec; quia et fides imperatoris militum uirtus est.

7. Recognoscitis nempe quos uobis [i 1Kb] Theodosii fides triumphos acquisiuerit. Cum locorum angustiis  et impedimentis calonum agmen exercitus paulo serius in aciem descenderet, et inequitare hostis mora belli uideretur, desiliuit equo princeps, et ante aciem solus progrediens, ait: Ubi est Theodosii Deus? Iam hoc Christo proximus loquebatur. Quis enim posset hoc dicere, nisi qui Christo se adherere cognosceret? Quo dicto excitauit omnes, et exemplo omnes armauit. Et iam certe senior etate, sed ualidus fide.

8. [a 1Kb] Theodosii ergo fides fuit uestra uictoria: uestra fides filiorum eius fortitudo sit. Fides ergo auget etatem. Denique nec Abraham, ut in senectute generaret filium, considerauit etatem: nec Sara, ut pareret. Nec mirum si auget etatem fides, cum representet futura. Quid enim est fides; nisi rerum earum, que sperantur, substantia ? Sic nos Scripture  docent. Ergo si substantia eorum, que sperantur, fides est; quanto magis eorum, que uidentur? Bona fides, de qua scriptum est: Iustus autem ex fide uiuit . Quod si substraxerit se, non placebit anime mee.

9. Nos autem non subtrahamus nos ad dispendium anime, sed inhereamus fidei ad anime nostre acquisitionem; quoniam in hac fidei militia testimonium consecuti sunt seniores nostri Abraham, Isaac et Iacob. Et ideo hereditatem nobis fidei reliquerunt. Fidelis Abraham, qui non ex operibus, sed ex fide iustificatus est; quoniam Deo credidit: Isaac, qui per fidem nec gladium ferituri parentis expauit: Iacob, qui paterne fidei uestigiis intentus 1201, dum iter agit, angelorum uidit exercitum, [b 1Kb] et uocauit  concilium Dei .

10. Alibi quoque, id est, in libris Regnorum, Eliseus erat intra Samariam, et subito eum circumfusus Syrorum obsedit exercitus. uidit eos Giezi, et ait ad dominum suum: O domine, quid faciemus? Et dixit Eliseus propheta: Noli timere; quoniam nobiscum plures sunt, quam cum illis. Et rogauit ut aperiret Dominus oculos Giezi. Et aperti sunt oculi eius, et uidit plenum montem equis et curribus in circuitu Elisei. Et rogauit Eliseus ut percuteret eos Deus cecitate, et percussi sunt, et introierunt in ciuitatem, quo ingrederentur, nequaquam uidentes . Audistis certe, milites, qui circumfusi estis, quia ubi perfidia, ibi cecitas est. Merito ergo cecus erat exercitus infidelium. Ubi autem fides, ibi exercitus  angelorum est. Bona itaque fides, que frequenter operatur in mortuis. Denique aduersarius, et legiones sue quotidiana martyrum uirtute torquentur. Unde arbitror quod [c 1Kb] fila chordarum cithare ideo fides dicantur, quoniam et mortua sonum reddant.

11. Quo magis ac magis enitendum est, ne in hoc [d 1Kb] uiuendi munere siti, simus ingrati: sed pii pignoribus principis sedulum ac patrium impendamus affectum. Soluite filiis eius, quod debetis patri. Plus debetis defuncto, quam debuistis uiuenti. Etenim si in liberis priuatorum non sine graui scelere minorum iura temerantur; quanto magis in filiis imperatoris?

12. Addatur eo cuius imperatoris? Imperatoris pii, imperatoris misericordis, imperatoris fidelis, de quo non mediocre locuta est Scriptura dicens: Magnum  et honorabile est homo misericors: inuenire autem uirum fidelem difficile est . Si magnum est misericordem aut fidelem quemcumque hominem inuenire; quanto magis imperatorem, quem potestas ad ulciscendum impellit, sed reuocat tamen ab ultione miseratio? Quid prestantius fide imperatoris, quem non extollat potentia, superbia non erigat, sed pietas inclinet? de quo preclare Salomon ait: [e 1Kb] Iniqui regis minitatio similis rugitui leonis: sicut autem ros in herba, sic et hilaritas eius . Quantum igitur est deponere terrorem potentie, preferre suauitatem gratie?

13. Beneficium se putabat accepisse auguste memorie Theodosius, cum rogaretur ignoscere; et tunc propior erat uenie, cum fuisset [f 1Kb] commotio  maior iracundie. Prerogatiua 1202 ignoscendi erat indignatum fuisse: et optabatur in eo, quod in aliis timebatur, ut irasceretur. Hoc erat remedium reorum; quoniam cum haberet supra omnes potestatem, quasi parens expostulare malebat, quam quasi iudex punire. Sepe trementes uidimus, quos obiurgabat, et conuictos sceleris, cum desperassent, solutos crimine. uincere enim uolebat, non plectere equitatis iudex, non pene arbiter, qui numquam ueniam confitenti negaret: aut si quid esset, quod occulta conscientia inuolueret, Deo seruabat. Hanc uocem eius homines magis, quam penam timebant: quod tanta imperator ageret uerecundia, ut mallet sibi homines religione quam timore astringere.

14. [g 1Kb] Maximum philosophorum impunitatem ferunt  dedisse iis facinoribus, que per iram commissa forent; sed Scriptura diuina melius ait: Irascimini, et nolite peccare . Maluit peccatum recidere, quam excusare. Satius est in indignatione laudem clementie reperire, quam ira in ultionem excitari.

15. Quis ergo dubitabit filiis eius apud Dominum maximum presidium fore? Domino fauente, Arcadius imperator [a 1Kb] iam ualidus iuuenta est: Honorius continuo pulsat adolescentie fores, prouectior etate quam Iosias. Ille enim destitutus patre, orsus imperium usque ad tricesimum et primum annum regni sui perduxit etatem, et placuit Domino; quoniam pre ceteris regibus Isrel Domini pascha celebrauit, et ceremoniarum aboleuit errores . Asa quoque adhuc inualidus corporis robore,  cum regnandi curricula recepisset, [b 1Kb] quadraginta annis regnauit in Hierusalem: qui cum Aethiopum infinita urgeretur atque innumerabili multitudine, sperauit [c 1Kb] a Domino et in paucis se posse saluari . Utinam tam fidelis processu, quam deuotus exordio! Nam seruatus in paucis et uictor, postea a Syris auxilia, relicto Domino, postulauit, et medicos adhibuit ad pedum dolorem; accepto enim tanto indicio diuini fauoris, auxiliatorem suum derelinquere non debuit, sed tenere. Ideo ei nec medici profuerunt, et quasi incredulus mortem impleuit.

16. Sed illorum patres Abias et Amos ambo infideles: Theodosius uero plenus timoris Dei, plenus misericordie, speramus quod liberis suis apud Christum  presul assistat, si Dominus propitius sit rebus humanis. Bonum est misericors homo, qui dum aliis subuenit, sibi consulit, et 1203 in alieno remedio uulnera sua curat. Agnoscit enim se esse hominem, qui nouit ignoscere: et uias Christi sequitur, qui carne suscepta, maluit in hunc mundum redemptor uenire, quam iudex.

17. Unde pulchre Psalmista dixit: Dilexi quoniam exaudiet Dominus uocem orationis mee . In quo psalmo dum legitur, uelut ipsum Theodosium loquentem audiuimus. Dilexi, inquit: agnosco uocem piam, cuius testimonia uocis agnosco. Et uere dilexit, qui officia diligentius impleuit, qui seruauit hostes, quid dilexit inimicos, qui iis a quibus est appetitus, ignouit, qui regni affectatores perire  non est passus. Non mediocris, sed perfecti in Lege  uox ista est dicere: Dilexi. Plenitudo enim Legis, dilectio est . Sed qui dilexerit, audiamus. [d 1Kb] Cum tacetur genus dilectionis, utique diuine caritatis gratia significatur, qua diligimus illud, quod est super omnia desiderabilia desiderabile, de quo scriptum est: Diliges Dominum Deum tuum .

18. Ergo discedens e terris pia anima, et sancto repleta Spiritu, quasi interrogantibus iis, qui sibi occurrerunt, cum sese ad sublimia et superna subrigeret, dicebat: Dilexi. Nihil hoc plenius, nichil expressius. Interrogabant angeli uel archangeli: Quid egisti in terris? occultorum enim solus cognitor Deus. Dicebat, Dilexi; hoc est dicere: Legem impleui, Euangelium non preteriui; hoc est dicere: Morti me obtuli, et tota die estimatus sum sicut ouis  occisionis . Et ideo confido, quia neque mors, neque uita, neque Angeli, neque uirtutes, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro .

19. Hoc mandatum Legis etiam in Euangelio Dominus iehsu docet esse seruandum, cum dicit ad Petrum: Simon Ioannis, diligis me? et ille respondit: Tu scis, Domine, quia diligo te. Et iterum dixit: Simon Ioannis, diligis me? et iterum respondit: Etiam, Domine, tu scis quia diligo te. Et tertio interrogatus ait: Domine, omnia tu scis, tu nosti quia amo te . Confirmauit itaque caritatem trina responsio, uel aboleuit trine negationis errorem. Et hic trinam responsionem si querimus, inuenimus: Dilexi, quoniam exaudiet Dominus  uocem orationis mee . Dilexi quoniam inclinauit aurem suam mihi, ut in diebus meis inuocarem eum. Dilexi, quia tribulationem et dolorem inueni, et pro nomine Dei mei pericula inferni non refugi, sed exspectaui ut comprehendere et inuenire me possent.

20. Et pulchre ait: Dilexi, quia iam cursum uite huius impleuerat. Unde et Apostolus in passione iam positus ait: Certamen bonum certaui, cursum consummaui, fidem seruaui; quod reliquum est, reposita est mihi corona iustitie . Magnus Dominus, qui nobis dedit certamina, quibus mereatur, qui uicerit, coronari. Dilexi, 1204 inquit confidens, quoniam exaudiet Dominus uocem orationis mee.

21. Dilexi, et ideo inclinauit aurem suam mihi; ut  iacentem erigeret, mortuum resuscitaret. Non enim  Deus inclinat aurem suam, ut audiat corporaliter: sed ut condescendat nobis, quo nos audire dignetur, [a 1Kb] et infirmitatis nostre releuare substantiam. Inclinat se nobis, ut nostra ad eum ascendat oratio. uoce non indiget, qui misericordiam defert; neque enim uoce indiguit, qui Mosen tacentem audiuit: et non loquentem, sed interpellantem gemitibus ineffabilibus ad se clamare dicebat . Nouit Deus et sanguinem audire , cui nulla uox subest, lingua non suppetit: sed accepit uocem sacre titulo passionis. Clamauit in martyrio, clamauit in parricidio, quod pertulit pro sacrificio.

22. Dilexi, inquit, et ideo diligens feci uoluntatem Domini, et inuocaui eum non in paucis, sed in omnibus diebus uite mee. Nam certis diebus inuocare,  non omnibus, fastidientis est, non sperantis: et pro usu affluentium commodorum, mercedem gratiarum referre, non pro deuotionis affectu. Et ideo Paulus: In omnibus, inquit, gratias agite . Quando enim non habes quod Deo debeas? [b 1Kb] aut quando sine Dei munere es, cui quotidie uiuendi usus a Domino est? Quid enim habes, quod non accepisti ? Ergo quia semper accipis, semper inuoca: et quia quod habes, a Domino est, debitorem te semper esse cognosce. Malo tamen ut quasi diligens, quam coactus debitum tuum soluas.

23. Audis dicentem: Circumdederunt me dolores mortis ? Ego tamen et in mortis dolore Dominum dilexi. Pericula inferni inuenerunt me, non timentem utique, sed amantem, sed sperantem,  quod nulle me angustie, nulla persecutio, nulla pericula, nullus gladius separet a Christo. Denique uolens inuenit tribulationem et dolorem, sciens quia tribulatio patientiam operatur, patientia probationem, probatio spem. Etenim quasi bonus athleta quesiuit certamina, ut coronam inueniret; quam tamen non suis uiribus, sed Domini auxilio nouit sibi esse donatam. Non enim potuisset uincere, nisi eum qui certantes adiuuat, inuocasset.

24. Miser homo congreditur, ut uincat; et ipse in periculum ruit, nisi Domini nomen adfuerit, nisi cum ueretur, orauerit dicens: O Domine, libera animam meam . Hinc illud Apostolicum: uideo legem carnis mee repugnantem legi mentis mee, et captiuantem me in legem peccati, quod est in membris  meis. Infelix ego homo! quis me liberabit de corpore mortis huius? Gratia Dei per Iesum Christum Dominum nostrum .

25. Ille uincit, [c 1Kb] qui gratiam Dei sperat, non qui  de sua uirtute presumit. Cur enim non presumas gratiam, cum habeas presulem certaminis [d 1Kb] misericordem; Misericors enim et iustus Dominus, et Deus noster miseretur . Bis misericordiam posuit, semel iustitiam: in medio iustitia est, 1205 gemino septo inclusa misericordie; superabundant enim peccata, superabundet ergo misericordia. Apud Dominum omnium uirtutum abundantia est; quia Dominus uirtutum est . Neque tamen iustitia sine misericordia est, neque sine miseratione iustitia; quia scriptum est: Noli esse nimium iustus . [e 1Kb] Quod supra mensuram est, et si bonum est, tamen tu non sustines. Mensuram serua, ut secundum mensuram recipias.

26. Non impediuit tamen iustitiam misericordia;  quia misericordia ipsa iustitia est: Dispersit dedit pauperibus, iustitia eius manet in eternum ; nouit enim iustus debere se infirmis atque inopibus subuenire. Unde Dominus ueniens ad baptismum, ut nobis infirmantibus peccata donaret, ait ad Ioannem: [f 1Kb] Sine modo; sic enim decet nos implere omnem iustitiam . Liquet igitur iustitiam esse misericordiam, et misericordiam esse iustitiam. Etenim si Dei nos misericordia non sustentaret, quomodo in ipso exordio paruuli uiueremus; [g 24Kb] cum effusi utero de calidis in frigida, de humidis in arida, piscium more, iactemur, quos naufragos in hanc uitam quidam uelut nature fluctus expuerit? Ratio deest, sed gratia diuina non deficit. Ipse ergo custodit paruulos , aut certe eos qui se paruulos  humili confitentur affectu.

27. Bona igitur humilitas, que liberat periclitantes, iacentes erigit. Nouit eam ille qui dixit: Ecce sum, ego peccaui, et ego pastor male feci; et isti in hoc grege quid fecerunt? Fiat manus tua in me . Bene hoc dicit, qui regnum suum Deo subiecit, et penitentiam gessit, et peccatum suum confessus, ueniam postulauit: ipse per humilitatem peruenit ad salutem. Humiliauit se Christus, ut omnes eleuaret: ipse ad Christi peruenit requiem, qui humilitatem Christi fuerit secutus.

28. Et ideo quia humilem se prebuit Theodosius imperator, et ubi peccatum obrepsit, ueniam postulauit, conuersa est anima eius in requiem suam, sicut habet Scriptura que dicit: Conuertere, anima  mea, in requiem tuam; quia Dominus benefecit tibi . Pulchre dicit anime: Conuertere, [h 1Kb] quasi diuturno cuiusque operis sudore exercite, ut a labore conuertatur ad requiem. Conuertitur equus ad  stabulum, ubi cursum impleuerit: nauis ad portum, ubi ad stationem fidam a fluctuum mole subducitur. Sed quid est, quod ait: In requiem tuam, nisi secundum illud intelligas, quod ait Dominus iehsu: uenite, benedicti Patris mei, hereditate possidete paratum uobis regnum a constitutione mundi . Tamquam enim [a 1Kb] possessionem hereditariam recipimus ea, que promissa sunt nobis; fidelis enim Deus, qui semel seruis suis preparata non subtrahit. Si fides nostra maneat, [b 1Kb] manet et sponsio.

29. uide, o homo, circa te gratiam Christi: adhuc in terris quateris, et in celo possides. Ibi ergo 1206 sit cor tuum, ubi est possessio tua. Hec est requies que iustis debetur, negatur indignis. Unde ait Dominus: Sicut iuraui in ira mea, si introibunt  in requiem meam ; qui enim non cognouerunt uias Domini, non ingrediuntur in requiem Domini. Qui autem bonum certamen certauit, et cursum consummauit , ipsi dicitur: Conuertere in requiem tuam . Bona requies preterire que mundi sunt, et illis que supra mundum sunt, celestibus consortiis requiescere secretorum. Hec est requies, ad quam propheta properauit, dicens: Quis dabit mihi pennas sicut columbe, et uolabo et requiescam . Hanc sanctus requiem suam nouit, ad hanc requiem [c 1Kb] conuertendum anime sue dicit. Erat ergo anima in requie sua, ad quam dicit esse redeundum. Hec est requies [d 1Kb] sabbati magni, ut unusquisque sanctorum supra mundi sensibilia sit, in illo intelligibili secreto  totus intentus, atque adherens Deo. Hec est requies illa sabbati, quo requieuit Deus ab omnibus operibus mundi istius .

30. Feriatus his seculi curis Theodosius se ereptum gaudet, [e 1Kb] et eleuat animam suam, atque ad illam perpetuam dirigit requiem, pulchre sibi consultum asserens, quod eripuerit animam eius Deus de morte, quam mortem frequenter in hoc seculi istius lubrico sustinebat, inquietus fluctibus peccatorum: eripuerit etiam oculos eius a lacrymis ; fugiet enim dolor et tristitia et gemitus . Et alibi habemus: Delebit omnem lacrymam  ab oculis eorum, et mors non erit amplius, neque luctus, neque clamor, neque dolor . Si ergo mors non erit, lapsum sentire non poterit in illa requie constitutus: sed placebit Deo in regione uiuorum. Non enim ut hic homo inuolutus est mortis corpore obnoxio lapsibus atque delictis; ita et illic. Ideoque regio illa uiuorum est, ubi anima est, que ad imaginem et similitudinem Dei facta est, non caro figurata delimo . Ideo caro in terram reuertitur, anima ad requiem festinat supernam, cui dicitur: Conuertere, anima mea, in requiem tuam .

31. In quam festinauit intrare Theodosius, atque ingredi ciuitatem Hierusalem, de qua dictum est: Et reges terre ferent gloriam suam in illam . Illa est uera gloria, que ibi sumitur; illud regnum  beatissimum, quod ibi possidetur, ad quod festinabat Apostolus, dicens: Audemus ergo, et consentimus magis peregrinari de corpore, et adesse ad Dominum ; et ideo connitimur siue absentes, siue presentes placere illi .

32. Absolutus igitur dubio certamine, fruitur nunc auguste memorie Theodosius luce perpetua, tranquillitate diuturna, et pro iis que in hoc gessit corpore remunerationis diuine fructibus gratulatur. Ergo quia dilexit auguste memorie Theodosius Dominum Deum suum, meruit sanctorum consortia.

33. Et ego, [f 1Kb] ut quadam sermonem meum peroratione concludam, dilexi uirum misericordem, 1207 humilem in imperio, corde puro, et pectore mansueto preditum, qualem Dominus amare consueuit,  dicens: Supra quem requiescam, nisi supra humilem, et mansuetum ?

34. Dilexi uirum, qui magis arguentem, quam adulantem probaret. [g 1Kb] Strauit omne, quo utebatur insigne regium, defleuit in Ecclesia publice peccatum suum, quod ei aliorum fraude obrepserat: gemitu et lacrymis orauit ueniam. Quod priuati erubescunt, non erubuit imperator, publice agere penitentiam: neque ullus postea dies fuit, quo non illum doleret errorem. Quid, quod preclaram adeptus uictoriam; tamen quia hostes in acie prostrati sunt,  [h 1Kb] abstinuit a consortio sacramentorum, donec Domini  circa se [a 3Kb] gratiam filiorum experiretur aduentu.

35. Dilexi uirum, qui me in supremis suis ultimo spiritu requirebat. Dilexi uirum, qui cum iam corpore solueretur, magis de statu Ecclesiarum, quam de suis periculis angebatur. Dilexi ergo, fateor, et ideo dolorem meum intimo uiscere dolui, et prolixiore sermonis prosecutione solandum putaui. Dilexi, et presumo de Domino quod suscipiat uocem orationis mee, qua prosequor animam piam.

36. Circumdederunt me dolores mortis, pericula inferni inuenerunt me ; multorum enim pericula sunt, sed remedia paucorum. In omnibus sacerdos periclitatur, in omnibus reis angitur; quod enim alii patiuntur, ipse sustinet: et iterum liberatur, cum alii qui tenentur, periculis liberantur. Conteror  corde; quia ereptus est uir, [b 1Kb] quem uix possumus inuenire: sed tamen tu solus, Domine, inuocandus es, tu rogandus, ut eum in filiis representes. Tu, Domine, custodiens etiam paruulos in hac humilitate  [c 1Kb] saluos facito sperantes in te. Da requiem perfectam seruo tuo Theodosio, requiem illam, [d 1Kb] quam preparasti sanctis tuis. Illo conuertatur anima eius, unde descendit; ubi mortis aculeum sentire non possit, ubi cognoscat mortem hanc non nature finem esse, sed culpe. Quod enim mortuus est, peccato mortuus est ; ut iam 1208 peccato locus esse non possit: resurget autem, ut perfectior renouato munere uita reparetur.

37. Dilexi, et ideo prosequor eum usque ad regionem uiuorum, nec deseram, donec fletu et precibus  inducam uirum, quo sua merita uocant, in montem Domini sanctum: ubi perennis uita, ubi corruptela nulla, nulla contagio, nullus gemitus, nullus dolor, nullum consortium mortuorum; uera regio uiuentium, ubi mortale hoc induat immortalitatem, et corruptibile hoc induat incorruptionem . Magna requies, que uotum impleat diligentis, pulcherrima promissio. Ideo centesimus quartus decimus [e 1Kb] psalmus alleluia inscribitur:  denique supra in quarto decimo psalmo perfectionem hominis accepimus. Sed illic formatus, perfectus licet uir, sed adhuc peccato obnoxius; quia uiuit in seculo: hic uera perfectio est, ubi iam culpa cessauit, gratia perpetue quietis affulsit.

38. Ideo centesimus quartus decimus psalmus, quia remuneratio caritatis est: unde Domini pascha quarta decima luna formam celebritatis accepit; quoniam qui pascha celebrat, debet esse perfectus, debet amare Dominum Iesum, qui diligens populum suum perfecta caritate, sese obtulit passioni. Et nos sic diligamus, ut si necesse fuerit, pro Domini nomine mortem non fugiamus, nullum estimemus dolorem, nichil metuamus: Perfecta enim caritas timorem expellit foras . Grande  numeri mysterium, quando Pater Filium unicum pro nobis omnibus tradidit, cum pleno luminis sui orbe luna fulgeret. Ita est enim Ecclesia, que pie pascha celebrat Domini nostri Iesu Christi, sicut luna perfecta in eternum manet. Quisquis bene hic Domini pascha celebrauerit, in lumine perpetuo erit. Quis splendidius celebrauit, quam qui sacrilegos remouit errores, clausit templa, simulacra destruxit? In hoc Iosias rex superioribus antelatus est .

39. Manet ergo in lumine Theodosius, et sanctorum cetibus gloriatur. Illic nunc complectitur Gratianum iam sua uulnera non merentem, quia inuenit ultorem: qui licet [f 1Kb] indigna 1209 morte prereptus sit, requiem anime sue possidet. Illic bonus  uterque et pietatis interpres largus misericordie sue consortio delectantur. De quibus bene dicitur: Dies diei eructat uerbum . Contra autem Maximus et Eugenius in inferno, quasi nox nocti indicat scientiam; docentes exemplo miserabili quam durum sit arma suis principibus irrogare. De quibus pulchre dicitur: uidi impium superexaltatum et eleuatum sicut cedros Libani; et transiui, et ecce non erat . Transiuit enim pius de caligine  seculari ad lumen eternum, et non erat impius, qui esse desiuit iniquus.

40. Nunc se auguste memorie Theodosius regnare cognoscit, quando in regno Domini Iesu Christi est, et considerat templum eius. Nunc sibi rex est, quando recipit etiam [a 2Kb] filium Gratianum, et Pulcheriam, dulcissima sibi pignora, que hic amiserat, quando ei sua Flaccilla adheret, fidelis anima Deo; quando patrem sibi redditum gratulatur, quando Constantino [b 1Kb] adheret. Cui licet baptismatis gratia in ultimis constituto omnia peccata dimiserit, tamen quod primus imperatorum credidit, et post se hereditatem fidei principibus dereliquit, magni meriti locum reperit. Cuius temporibus completum est illud propheticum: In illo die erit, quod super  frenum equi, sanctum Domino omnipotenti . Quod illa sancte memorie Helena mater eius infuso sibi Dei Spiritu reuelauit.

41. Beatus Constantinus tali parente, que imperanti filio diuini muneris [c 1Kb] quesiuit auxilium, quo inter prelia quoque tutus assisteret, et periculum non timeret. Magna femina, que multo amplius inuenit quod imperatori conferret, quam quod ab imperatore acciperet. Anxia mater pro filio, cui regnum orbis Romani cesserat, festinauit Hierosolymam, et scrutata est locum Dominice passionis.

42. [d 1Kb] Stabulariam hanc primo fuisse asserunt, sic cognitam Constantio seniori, qui postea regnum adeptus est. Bona stabularia, que tam diligenter presepe Domini requisiuit. Bona stabularia, que  stabularium non ignorauit illum, qui uulnera curauit a latronibus uulnerati . Bona stabularia, [e 1Kb] que maluit estimari stercora, 1210 ut  Christum lucrifaceret . Ideo illam Christus de stercore leuauit ad regnum, secundum quod scriptum est: Quia suscitat de terra inopem, et de stercore erigit pauperem .

43. uenit ergo Helena, cepit reuisere loca sancta, infudit ei Spiritus ut lignum crucis requireret, accessit ad Golgotha, et ait: Ecce locus pugne, ubi est uictoria? Quero uexillum salutis, et non inuenio. Ego, inquit, in regnis, et crux Domini in puluere? [f 1Kb] ego in aureis, et in ruinis Christi triumphus? ille adhuc latet, et latet palma uite eterne? Quomodo me redemptam arbitror, si redemptio ipsa non cernitur?

44. uideo quid egeris, diabole, ut gladius quo peremptus es, obstrueretur. [g 1Kb] Sed Isaac obstructos  ab alienigenis puteos eruderauit, nec latere aquam passus est . Tollatur igitur ruina, ut uita appareat: promatur gladius, quo ueri Golie caput est amputatum : aperiatur humus, ut salus fulgeat . Quid egisti, diabole, ut absconderes lignum; nisi ut iterum uincereris? uicit te Maria, que genuit triumphatorem, que sine imminutione uirginitatis, edidit eum, qui crucifixus uinceret te, et mortuus subiugaret. uinceris et hodie, ut mulier tuas insidias deprehendat. Illa quasi sancta Dominum gestauit, ego crucem eius inuestigabo: illa generatum docuit, ego resuscitatum: illa fecit ut Deus inter homines uideretur, ego ad nostrorum remedium peccatorum diuinum de ruinis eleuabo uexillum.

 45. Aperit itaque humum, decutit puluerem: tria patibula confusa reperit, que ruina contexerat, inimicus absconderat. Sed non potuit oblitterari Christi  triumphus. Incerto heret: heret, ut mulier; sed certam indaginem Spiritus sanctus inspirat eo quod duo latrones cum Domino crucifixi fuerint. Querit ergo medium lignum. Sed poterat fieri ut patibula inter se ruina confunderet, [a 1Kb] casus inuerteret. Redit ad Euangelii lectionem, inuenit quia in medio patibulo prelatus titulus erat: iehsu Nazarenus, Rex Iudeorum . Hinc collecta est series ueritatis, titulo crux patuit salutaris. Hoc est quod petentibus Iudeis Pilatus respondit: Quod scripsi, 1211 scripsi , id est, non ea scripsi, que uobis placerent, sed que etas futura cognosceret: non uobis scripsi, sed posteritati; propemodum dicens: Habeat Helena quod legat, [b 2Kb] unde crucem Domini recognoscat.

 46. Inuenit ergo titulum, Regem adorauit, non lignum utique; quia hic gentilis est error, et uanitas impiorum: sed adorauit illum, qui pependit in ligno, scriptus in titulo: illum inquam, qui sicut scarabeus clamauit, ut persecutoribus suis [c 1Kb] Pater peccata donaret . Auida mulier festinabat tangere remedium immortalitatis, metuebat calcare sacramentum salutis. Leto corde, et trepidanti uestigio, quid faceret, nesciebat. Pertendit tamen ad cubile ueritatis, lignum refulsit, et gratia micuit. Et quia iam feminam uisitauerat Christus in Maria, Spiritus in Helena uisitauit: docuit eam quod mulier ignorabat, et deduxit in uiam, quam mortalis scire non poterat.

47. Quesiuit clauos, quibus crucifixus est Dominus, et inuenit. De uno clauo frenos fieri precepit, de  altero diadema intexuit: unum ad decorem, [d 1Kb] alterum ad deuotionem uertit. uisitata est Maria, ut Euam liberaret: uisitata est Helena, ut imperatores redimerentur. Misit itaque filio suo Constantino diadema  gemmis insignitum, quas pretiosior ferro innexas crucis redemptionis diuine gemma connecteret. Misit et frenum. Utroque usus est Constantinus, et fidem transmisit ad posteros reges. Principium itaque credentium imperatorum [e 1Kb] sanctum est quod super frenum : ex illo fides, ut persecutio cessaret, deuotio succederet.

48. [f 1Kb] Sapienter Helena, que crucem in capite regnum locauit; ut crux Christi in regibus adoretur. Non insolentia ista, sed pietas est; cum defertur sacre redemptioni. Bonus itaque clauus Romani imperii, qui totum regit orbem, ac uestit principum frontem; ut sint predicatores, qui persecutores esse consueuerunt. Recte in capite clauus, ut ubi sensus est, ibi sit presidium. In uertice corona [g 1Kb] in manibus  habena. Corona de cruce, ut fides luceat: habena quoque de cruce, ut potestas regat: sitque iusta moderatio [h 1Kb] non iniusta preceptio. Habeant 1212 hoc etiam principes Christi sibi liberalitate concessum, ut ad imitationem Domini dicatur de imperatore Romano: Posuisti in capite eius coronam de lapide pretioso .

49. Ex illo gratulatur Ecclesia, erubescit Iudeus: nec solum erubescit, sed etiam torquetur; quod ipse sibi auctor confusionis est. Dum insultat Christo, confessus est eum regem: dum regem Iudeorum appellauit, sacrilegium suum, qui non credidit, confitetur. Ecce, inquiunt, crucifiximus Iesum; ut christiani, et post mortem resurgant, et mortui regnent. Nos crucifiximus quem reges adorant: quem non adoramus, ipsi adorant. Ecce et clauus in honore est; et quem ad mortem  impressimus, remedium salutis est, atque inuisibili quadam potestate demones torquet. Putabamus nos uicisse, sed uictos fatemur. Iterum Christus resurrexit, et resurrexisse eum principes agnouerunt. Iterum  uiuit, qui non uidetur. Nunc maior nobis contentio, nunc pugna uehementior aduersus eum. Cui regna famulantur, cui seruit potestas, illum contempsimus, [a 1Kb] quomodo regibus resistemus? Ferro pedum eius reges inclinantur. Reges adorant, [b 1Kb] et Photiniani diuinitatem eius negant? Clauum crucis eius [c 1Kb] diademati suo preferunt imperatores, et Ariani potestatem eius imminuunt?

50. Sed quero: Quare sanctum super frenum, nisi ut imperatorum insolentiam refrenaret, comprimeret licentiam tyrannorum, qui quasi equi in libidines adhinnirent; quod liceret illis adulteria impune committere? Que [d 1Kb] Neronum, que Caligularum, ceterorumque probra comperimus, quibus non fuit sanctum super frenum?

 51. Quid ergo aliud egit Helene operatio, ut frena dirigeret; nisi ut omnibus imperatoribus sancto dicere Spiritu uideretur: Nolite fieri sicut equus et mulus ; sed in freno et chamo maxillas eorum constringeret, qui se non agnoscerent reges, ut regerent sibi subditos? Prona enim potestas in uitium ferebatur, et more pecudum uaga sese libidine polluebant. Ignorabant Deum, restrinxit eos crux Domini, et reuocauit a lapsu impietatis. Leuauit oculos 1213 eorum, ut Christum in celum quererent. Exuerunt se chamo perfidie, susceperunt frena deuotionis et fidei, secuti dicentem: Tollite iugum meum super uos . . . Iugum enim meum suaue est, et onus meum leue . Inde reliqui principes christiani, preter unum Iulianum, qui salutis sue auctorem reliquit,  dum philosophie se dedit errori. Inde Gratianus et Theodosius.

52. Non ergo mentita est prophetia, dicens: Ambulabunt reges in lumine tuo . Ambulabunt plane ac maxime Gratianus et Theodosius pre ceteris principes, non iam armis militum, sed meritis suis tecti: non purpureum habitum, sed amictum induti glorie. Qui cum hic delectarentur absolutione multorum, quanto magis illic pepercisse se pluribus recensendo, pietatis sue recordatione mulcentur? Qui nunc luce fruuntur candida, longe meliora illic, quam hic possidebant, habitacula consecuti, dicentes: O Isrel, quam magna est domus Domini, et quam ingens locus possessionis eius: magnum,  et non habens finem ! Et perfuncti maximis laboribus inter se conferunt: Bonum est uiro cum portauerit iugum graue a iuuentute, sedebit singulariter, et silebit; quia portauit iugum graue . Qui enim iugum graue portauerit a iuuentute, requiescit postea: remotus a turba, precipuum locum quietis sue possidet, dicens: Quoniam tu, Domine, singulariter in spe constituisti me .

53. Portauit iugum graue a iuuentute sua Lazarus pauper, ideo singulariter in sinu Abrahe requiescit, diuine testimonio lectionis . Portauit iugum graue Theodosius a iuuentute, quando insidiabantur eius saluti, [e 1Kb] qui patrem eius triumphatorem occiderant. Portauit iugum graue, quando subiit pietatis exsilium, quando infusis Romano imperio barbaris,  suscepit imperium. Portauit iugum graue, ut tyrannos Romano dimoueret imperio: sed quia hic in labore, ibi in requie.

54. Sed iam ueniamus ad augusti corporis transmissionem. Fles, Honori, germen augustum, 1214 et lacrymis pium testificaris affectum; quod inhonorum adhuc honore tumuli patris corpus per spatia multa transmittis. Sed et patriarcha Iacob propter populum liberandum, quem tetra fames graui urgebat periculo, relicta domo, senex ad peregrina contendit: atque ibi defunctus, ad sepulcrum patrium per aliquot dies, filio prosequente, deductus est . Nec derogatum est aliquid meritis eius, sed magis accessit ad laudem, quod pro suis [f 1Kb] carens debite domus sorte, quodam supremi funeris peregrinabatur  exsilio.

55. Fles etiam, [g 1Kb] imperator auguste, quod non usque Constantinopolim reuerendas reliquias ipse prosequeris. Eadem tibi causa nobiscum est, omnes iusto dolore prosequimur, omnes, si fieri posset, deductores tecum esse cuperemus. Sed Ioseph ad finitimam accessit prouinciam: hic multa interiacent regionum diuortia, hic maria transfretanda sunt. Nec hoc quidem tibi laboriosum, nisi te teneret Respublica, quam boni imperatores et parentibus et filiis pretulerunt. Denique ideo te imperatorem pater fecit, Dominus confirmauit; ut non soli militares patri, sed omnibus imperares.

56. Nec uereare ne inhonore uideantur, quocumque  accesserint, reliquie triumphales. Non hoc sentit Italia, que claros spectauit triumphos, que a tyrannis iterum liberata, concelebrat sue libertatis auctorem: non hoc Constantinopolis, que secundo ad uictoriam principem misit: quem cum uellet tenere, non potuit. Exspectabat quidem in reditu eius triumphales solemnitates, et titulos uictoriarum: [a 1Kb] exspectabat  totius orbis imperatorem, stipatum exercitu Gallicano, et totius orbis subnixum uiribus. Sed nunc illic Theodosius potentior, nunc gloriosior redit: quem angelorum caterua deducit, quem sanctorum turba prosequitur. Beata plane, que paradisi incolam suscipis, et habitatorem superne illius ciuitatis y [b 1Kb] augusto sepulti corporis tenebis hospitio.



[HYMNI.]





IN HYMNOS SANCTI AMBROSII ADMONITIO.


 Ambrosium hymnos elucubrasse nemini obscurum est. Hoc namque ipse significat sermone contra Auxentium in hec uerba: Hymnorum quoque meorum carminibus deceptum populum ferunt. Plane nec hoc abnuo. Grande carmen illud, estquo nichil potentius. Quid enim potentius, quam confessio Trinitatis, etc. . Paulinus quoque illud testatur in uita eiusdem Antistitis, ubi Iustine contra ipsum insanientis persecutionem narrans, ita loquitur: Hoc in tempore primum antiphone, hymni, ac uigilie in Ecclesia Mediolanensi celebrari ceperunt. Cuius celebritatis deuotio usque in hodiernum diem non solum in eadem Ecclesia, uerum per omnes Occidentis Ecclesias manet. Instituti huius initium eodem plane modo sanctus Augustinus, testis oculatus describit lib. IX Confess. cap. 7, qui et alibi  non raro eorumdem hymnorum uersibus in rei quam tractat, confirmationem lubens utitur.

Constat igitur auctoritate tantorum testium et canendorum hymnorum consuetudinem in omnes occidentales Ecclesias e Mediolanensi esse propagatam, et eorumdem argumentum ac materiem in explicando diuine Trinitatis mysterio uersari consueuisse. Sed nec minus exploratum est alios etiam hymnos, ubi Ariana illa tempestas seuire desiit, a sancto Doctore compositos fuisse; quandoquidem hoc ipsum cognoscere liceat ex Augustino, Cassiodoro . Isidoro, concilio Toletano Iu , Beda et aliis.

Itaque difficultatis cardo in hoc uertitur, ut hymni uere Ambrosiani seponantur ab alienis, ab illis uidelicet quos Hilarius Pictauiensis, Sedulius, Prudentius, Fortunatus, Elpis Betii coniux, Gregorius, Theodulphus Aurelianensis, Alcuinus ac Paulus diaconus composuerunt. Gillotius qui primus omnium hymnos Ambrosii nomine seorsim euulgatos in editionis sue appendice collectos exhibuit, sexdecim tamquam Ambrosianos admisit. Horum numerum additis octodecim aliis Romani editores adauxere: quem noua accessione amplificarunt sequentes Parisine editiones. uerum cum in his omnibus editionibus inserti sint hymni uexilla Regis prodeunt, ueni creator Spiritus et alii quos Ambrosii non esse nemo non agnoscit, manifestum est in eorum censura delectum nullum esse adhibitum: sed quicumque hymni eiusdem Ambrosii nomine insigniti uenerint in manus editorum, promiscue admissos. Re quidem ipsa neque Gillotius, neque Romani uadem ullum nobis producunt, cuius fidei credendum putauerint: qui uero curam susceperunt Parisinarum editionum, ab iis istiusmodi testes proferuntur, quibus, si Bedam unum excipias, nulla fides haberi possit. Quis enim hymnum quemlibet propterea inter Ambrosianos censeat referendum, quod uel in chorali quodam manuscripto iisdem editoribus occurrerit, uel ipsum Radulphus Tungrensis , qui ineunte seculo quintodecimo scripsit, Rome in hymnariis antiquis, aut etiam in Officio Ambrosiano reperiri affirmet? Neque enim satis probatur nullum hymnorum, qui continentur in istis libris, Ambrosio perperam esse inscriptum.

Dionysius Chartusianus hymnorum, quos Ambrosianos existimauit, catalogum texuit : sed cur eosdem Doctori nostro adiudicarit, preterquam de hymno, Deus creator omnium, rationem nullam in medium profert, nisi quod Ambrosii phrasin et characterem in quibusdam abs se agnosci testificatur. Quod argumentum quoties solum est, quam in hoc genere parum tutum sit, facile intelligas.

Non maiori cure fuit Clicthoueo, ut quos hymnos sub Ambrosii titulo enumerat , illos eidem uindicet allatis argumentis; excepto enim hymno, Aeterne rerum conditor, quem ob eius cum Hexemero cognationem, indidem petitum existimat; ad probandos alios non aliam rationem citat, quam communem opinionem.

Idem pariter statuendum est de Gauanti  auctoritate, quippe qui explorandis hymnis Ambrosianis non lydium lapidem adhibeat, sed tantummodo iam citatorum Radulphi Tungrensis, Dionysii Chartusiani, Clicthouei, aut etiam aliorum adhuc eui posterioris iudicium sequendum sibi proponat.

Habemus antiquius de hymnis Doctoris nostri testimonium in Regula beati Benedicti; hic enim sanctus dum in ea diuini Officii rationem suis prescribit , Ambrosianum, scilicet carmen, quod etiam alibi hymnum uocitat, ad singulas horas cantari iubet. uerum tamen qui commentaria scripserunt  in eamdem Regulam, uocem Ambrosianum post dictum Radulphum ita interpretantur, ut eos hymnos uel quos confecit Ambrosius, uel alios ad imitationem Ambrosianorum compositos designet. Alioquin etiam non satis constat, an iidem hymni, quibus in Ecclesia hodieque utimur, iam inde a tempore sancti Benedicti cani consuerint.

In hac tanta difficultate hymnorum Ambrosii nostri ab alienis distinguendorum optimum esse nobis uisum est, ut pro Ambrosiano nullum admittamus, qui locupletis alicuius testis auctoritate non asseratur; satius uidelicet existimantes paucioribus at certioribus hoc in uolumine locum tribuere, quam ut eorum numerus multiplicetur, indiscriminatim ueros cum falsis in unum confundere.

Primum eorum, quos hic edimus, iure dicimus Ambrosii esse. Testem habemus sanctum Augustinum, cuius sequentia uerba leguntur: In hoc libro dixi in quodam loco de apostolo Petro, quod in illo tamquam n petra fundata sit Ecclesia, qui sensus etiam cantatur ore multorum in uersibus beatissimi Ambrosii, ubi de Gallo gallinaceo ait: Hoc ipsa petra Ecclesie canente culpam diluit . Et sane eumdem hymnum ex Hexemero  desumptum esse a multis auctoribus post Bedam  uenerabilem obseruatum est.

Secundus hymnus ab eodem Augustino etiam indicatur, ubi suum de materno excessu luctum ita memorat: Eram, inquit , in lecto meo solus, recordatus ueridicos uersus Ambrosii tui; tu es enim Deus creator omnium. Quem hymnum etiam lib. uI de Musica, cap. 9, designari non ambigimus.

Tertii quoque hymni citatus doctor ita meminit : Quem spiritum memoratus episcopus etiam precibus impetrandum admonet . . . . ubi in hymno suo dicit: uotisque prestet sedulis sanctum mereri Spiritum. Hic hymnus similiter refertur inter Ambrosianos a uenerabili Beda , et habetur cum in Breuiariis Cistersiensibus, tum in ultimis editionibus Parisinis Operum Ambrosianorum, unde illum huc transtulimus.

De quarto hymno dubitare non magis licet, quam de tribus superioribus. Primam eius strophen in Synodo Romana ex Baluziana Collectione anno 430 celebrata Ambrosio ascriptam reperimus, nec non ab Ildephonso De Perpet. uirgin. Beate Marie non semel propositam: quartam uero non modo apud Cassiodorum , sed etiam apud Faustum Regiensem legas, qui episcopus de eadem his uerbis agit : Accipe etiam in hymno sancti antistitis et confessoris Ambrosii, quem in natali Dominico per omnes Italie et Gallie regiones persultat Ecclesia: Procede de thalamo tuo, etc.

Quintus indicatur a Cassiodoro, dum sic loquitur : Ut latices fontium ruborem uini, mutata qualitate, susciperent, quem natura non habuit. Unde beatus Ambrosius in hymno sancte Epiphanie mirabiliter declamauit splendidissima luce uerborum. Ex hymnis autem duobus quibus mysterium Epiphanie celebratum etiam nunc habetur, alter quem in eius diei Officio canit Ecclesia, Sedulii est: alter uero in Breuiariis Ordinis Cisterciensis, nec non in postremis Ambrosianorum Operum editionibus exstat. In quem cum aptissime quadrent citata uerba Cassiodori, non dubitauimus eumdem inter legitimos tanti Doctoris fetus admittere.

Sextum hymnum aut potius hymni fragmentum auctoritate eiusdem Cassiodori  representamus, eius quippe de illo testimonium legimus in hec uerba: Hinc etiam sancti Ambrosii secundum Apostolum hore sexte roseus hymnus ille redoluit; ait enim: Orabo mente Dominum, etc. Neque uero his Senatoris laudibus hic hymnus indignus est, si tantummodo spectetur sensus; uerumtamen in dubium non immerito reuocari potest, num uere ab Ambrosio fuerit compositus, cum in eodem leges carminis prorsus negligantur. Etenim ex iis omnibus, de quibus iam ante a nobis dictum est, clare ostenditur peritiorem exstitisse in hoc genere sanctum Antistitem, quam ut tam crebro impingeret. Sed Cassiodori non putauimus negandum auctoritati, ut inter Ambrosii nostri carmina suauissimum illud pematium recipiatur.

Septimi hymni primus uersiculus ita memoratur apud Bedam : Sed et Ambrosiani eo maxime currunt: Splendor paterne glorie. Cui uersiculo ubi subiecit primos tres alios trium hymnorum, de quibus iam egimus, hoc modo prosequitur: Et ceteri perplures, in quibus pulcherrimo est decore compositus hymnus beatorum martyrum: Aeterna Christi munera, etc. Non uidetur autem commodiori sensu accipi posse hoc testimonium, quam si eumdem hymnum Ambrosio per illud attribui interpretemur: quo quidem nomine ipsum admisimus octauo loco.

Nonum, decimum, atque undecimum nobis indicauit Hincmarus Remorum episcopus , cuius auctoritatem hac in re sequendam eo usque ducimus, quatenus uel hymni tanto nomine digni uidentur, uel nulla ratio ut ab eius recedamus sententia, animum impellit. Nam, exempli gratia, hymnum: Nunc sancte nobis Spiritus, qui canitur ad horam tertiam, ab Ambrosio profectum esse nobis non persuadet; cum uidelicet alium habeamus, quem a sancto Presule, ut ad eamdem horam concineretur, constat fuisse compositum. Ceteri uero quorum uersiculos, aut etiam strophas tamquam Ambrosianas subinde refert, tam crebris mendis inquinati sunt, ut ab eius uiri elegantia longe abhorreant: nonnulli etiam illius concinnitatis nichil preferunt, que singulis uersibus singulos sensus ab Ambrosio includi consueuisse Beda testatur.

Duodecimi cognitionem debemus beato Ildephonso, qui semel ac iterum in sermone de Parturit. et Purificat. B. Marie uirg. primam eiusdem hymni stropham tamquam ab Ambrosio compositam citat: unde  in posteriores Operum sancti Doctoris editiones fuit translata: secundam uero ac tertiam stropham ex Georgii Cassandri libro de Hymnis ecclesiasticis, ubi sine auctoris nomine idem hymnus legitur, exscripsimus. Quamuis autem subinde peccatum in eo fuerit aduersus prosodiam, non tamen Ambrosio propterea indignum iudicamus; cum in hymnis eius indubitatis huiusmodi errata reperire sit, sed non frequentia.

Hymnus Te decet laus Ambrosianus uocatur lib. I Miraculorum sancti Ricarii, sed quonam sensu ita dictus sit, haud satis liquet; cum enim ille non constet metris, neque ab Ambrosio, neque ad formam Ambrosianam factum oportet. De cantico eucaristico Te Deum laudamus, pigeret hic anxie dicere; nemo quippe est hac nostra etate non plane rudis, qui fabulam esse inficiatur, quod eumdem hymnum post baptizatum ab Ambrosio magnum Augustinum ab utroque alternis uicibus decantatum olim iactabant. Non negamus autem hymnorum qui uulgati sunt in superioribus editionibus, maxime uero eorum qui ad horas diurnas et feriarum uesperas decurruntur, aliquos pertinere ad Ambrosium: sed quia eos ab alienis dignoscere hoc opus, hic labor est, eo minori cum dubitatione illos omisimus, quod fere in omnibus Breuiariis, aliisque libris maxime obuiis circumferuntur [a 1Kb] .





SANCTI AMBROSII MEDIOLANENSIS EPISCOPI HYMNI. 



1219 HYMNUS I.


   Aeterne rerum conditor,
Noctem diemque qui regis,
Et temporum das tempora,
Ut alleues fastidium,
   Preco diei iam sonat,
Noctis profunde peruigil,
Nocturna lux uiantibus,
A nocte noctem segregans.
   Hoc excitatus Lucifer,
Soluit polum caligine,
Hoc omnis errorum chorus,
uiam nocendi deserit.
   Hoc nauta uires colligit,
Pontique mitescunt freta,
Hoc ipsa petra Ecclesie
Canente, culpam diluit.
   Surgamus ergo strenue,
Gallus iacentes excitat,
Et somnolentos increpat,
Gallus negantes arguit.
   Gallo canente, spes redit,
Aegris salus refunditur,
Mucro latronis conditur,
Lapsis fides reuertitur.
   Iesu, labantes respice,
Et nos uidendo corrige;
Si respicis, lapsus cadunt,
Fletuque culpa soluitur.
   Tu lux refulge sensibus,
Mentisque somnum discute:
Te nostra uox primum sonet,
Et uota soluamus tibi.



HYMNUS II.


   Deus creator omnium,
Polique rector, uestiens
Diem decoro lumine,
Noctem soporis gratia.
   Artus solutos ut quies
Reddat laboris usui,
Mentesque fessas alleuet,
Luctusque soluat anxios.
   Grates peracto iam die,
Et noctis exortu preces,
uotis, reos ut adiuues,
Hymnum canentes soluimus.
   Te cordis ima concinant,
Te uox canora concrepet,
1220 Te diligat castus amor,
Te mens adoret sobria.
   Ut cum profunda clauserit
Diem caligo noctium,
Fides tenebras nesciat,
Et nox fide reluceat.
   Dormire mentem ne sinas,
Dormire culpa nouerit,
Custos fides refrigerans,
Somni uaporem temperet.
   Exuta sensu lubrico,
Te cordis alta somnient;
Nec hostis inuidi dolo
Pauor quietos suscitet.
   Christum rogemus et Patrem,
Christi Patrisque Spiritum,
Unum potens per omnia
Foue precantes Trinitas.



HYMNUS III.


   Iam surgit hora tertia,
Qua Christus ascendit crucem,
Nil insolens mens cogitet,
Intendat affectum precis.
   Qui corde Christum suscipit,
Innoxium sensum gerit:
uotisque prestat sedulis,
Sanctum mereri Spiritum.
   Hec hora qua finem dedit
Diri ueterno criminis,
Mortisque regnum diluit,
Culpamque ab euo sustulit.
   Hinc iam beata tempora
Cepere Christi gratia:
Fide repleuit ueritas
Totum per orbem Ecclesias.
   Celso triumphi uertice,
Matri loquebatur sue:
En filius, mater, tuus;
Apostole, en mater tua.
   Pretenta nupte federa
Alto docens mysterio;
Ne uirginis partus sacer
Matris pudorem lederet.
   Cui fidem celestibus
iehsu dedit miraculis:
Nec credidit plebs impia;
Qui credidit, saluus erit.
   Nos credimus natum Deum,
Partumque uirginis sacre, 1221
Peccata qui mundi tulit,
Ad dexteram sedens Patris.



HYMNUS Iu.


    [a 1Kb] ueni, redemptor gentium,
Ostende partum uirginis,
Miretur omne seculum:
Talis decet partus Deum.
   Non ex uirili semine,
Sed mystico spiramine,
uerbum Dei factum caro,
Fructusque uentris floruit.
   Aluus tumescit uirginis,
Claustrum pudoris permanet,
uexilla uirtutum micant,
uersatur in templo Deus.
    [a 1Kb] Procedens de thalamo suo,
Pudoris aula regia,
Gemine Gigas substantie,
Alacris ut currat uiam.
   Egressus eius a Patre,
Regressus eius ad Patrem;
Excursus usque ad inferos,
Recursus ad sedem Dei.
   Aequalis eterno Patri
Carnis tropeo accingere
Infirma nostri corporis
uirtute firmans perpeti.
   Presepe iam fulget tuum,
Lumenque nox spirat nouum,
Quod nulla nox interpolet,
Fideque iugi luceat.



HYMNUS u.


   Illuminans Altissimus
Micantium astrorum globos,
Pax, uita, lumen, ueritas,
Iesu faue precantibus.
   Seu mystico baptismate
Fluenta Iordanis retro
Conuersa quondam tertio
Presente sacraris die.
   Seu stella partum uirginis
Celo micans signaueris;
Et hac adoratum die
Presepe Magos duxeris.
   uel hydriis plenis aque
uini saporem infuderis:
Hausit minister conscius,
Quod ipse non impleuerat.
   Aquas colorari uidens,
Inebriare flumina;
Mutata elementa stupent
Transire in usus alteros.
   Sic quinque millibus uiris
Dum quinque panes diuidis,
Edentium sub dentibus
In ore crescebat cibus.
   Multiplicabatur magis
Dispendio panis suo: 1222
Quis hec uidens mirabitur
Iuges meatus fontium?
   Inter manus frangentium
Panis rigatur profluus:
Intacta que non fregerant,
Fragmenta subrepunt uiris.



HYMNUS uI.


   Orabo mente Dominum,
Orabo simul spiritu;
Ne uox sola Deo canat,
Sensusque noster alibi
Ductus, aberret fluctuans,
uanis preuentus casibus.



HYMNUS uII.


   Splendor Paterne glorie,
De luce lucem proferens,
Primordiis lucis noue
Diem dies illuminans.
   uerusque sol illabere,
Micans nitore perpeti,
Iubarque sancti Spiritus
Infunde nostris sensibus.
   uotis uocemus et Patrem,
Patrem perennis glorie,
Patrem potentis gratie,
Culpam releget lubricam.
   Informet actus strenuos,
Dentes retundat inuidi,
Casus secundet asperos,
Donet gerendi gratiam.
   Mentem gubernet et regat,
Casto fideli corpore,
Fides calore ferueat,
Fraudis uenena nesciat.
   Christusque nobis sit cibus,
Potusque noster sit fides,
Leti bibamus sobriam
Ebrietatem Spiritus.
   Letus dies hic transeat,
Pudor sit ut diluculum,
Fides uelut meridies,
Crepusculum mens nesciat.
   Aurora cursus prouehit,
Aurora totus prodeat
In Patre totus Filius
Et totus in uerbo Pater.



HYMNUS uIII.


   Aeterna Christi munera,
Et martyrum uictorias,
Laudes ferentes debitas,
Letis canamus mentibus.
   Ecclesiarum principes,
Belli triumphales duces,
Celestis aule milites,
Et uera mundi lumina.
   Terrore uicto seculi, 1223
Spretisque penis corporis,
Mortis sacre compendio,
uitam beatam possident.
   Traduntur igni martyres,
Et bestiarum dentibus,
Armata seuit ungulis
Tortoris insani manus,
   Nudata pendent uiscera,
Sanguis sacratus funditur,
Sed permanent immobiles
uite perennis gratia.
   Deuota sanctorum fides,
Inuicta spes credentium;
Perfecta Christi caritas,
Mundi triumphat principem.
   In his Paterna gloria,
In his uoluntas Filii,
Exsultat in his Spiritus,
Celum repletur gaudiis.
   Te nunc, Redemptor, quesumus,
Ut ipsorum consortio
Iungas precantes seruulos,
In sempiterna secula. Amen.



HYMNUS IX.


   Somno refectis artubus,
Spreto cubili surgimus,
Nobis, Pater, canentibus
Adesse te deposcimus.
   Te lingua primum concinat,
Te mentis ardor ambiat;
Ut actuum sequentium
Tu, sancte, sis exordium.
   Cedant tenebre lumini,
Et nox diurno sideri;
Ut culpa quam nox intulit,
Lucis labascat munere.
   Precamur iidem supplices,
Noxas ut omnes amputes;
Ne ore te canentium
Lauderis in perpetuum.
   Presta, Pater piissime,
Patrique compar unice, 1224
Cum Spiritu paraclito
Regnans per omne seculum.



HYMNUS X.


   Consors paterni luminis,
   Lux ipse lucis, et dies,
   Noctem canendo rumpimus,
Assiste postulantibus.
   Aufer tenebras mentium,
Fuga cateruas demonum:
Expelle somnolentiam,
Ne pigritantes obruat.
   Sic, Christe, nobis omnibus
Indulgeas credentibus;
Ut prosit exorantibus,
Quod precinentes psallimus.



HYMNUS XI.


   O Lux beata Trinitas,
Et principalis unitas,
Iam sol recedit igneus,
Infunde lumen cordibus.
   Te mane laudum carmine,
Te deprecamur uespere,
Te nostra supplex gloria,
Per cuncta laudet secula.



HYMNUS XII.


   Fit porta Christi peruia,
Referta plena gratia,
Transitque Rex, et permanet,
Clausa, ut fuit, per secula.
   Genus superni luminis,
Processit aula uirginis,
Sponsus, redemptor, conditor,
Sue gigas Ecclesie.
   Honor matris et gaudium,
Immensa spes credentium,
Per atra mortis pocula,
Resoluit nostra crimina.





ELENCHUS MANUSCRIPTORUM ATQUE EDITORUM CODICUM AD QUOS EXACTA ET EMENDATA SUNT SANCTI AMBROSII OPERA, QUAE IN HOC SECUNDO uOLUMINE CONTINENTUR.


 Castigata sunt Opera huiusce uoluminis prope omnia ad uariantes lectiones e codicibus uaticane bibliothece collectas, ut dictum est de singulis commentationibus prioris tomi. Emaculata quoque fuerunt ad easdem editiones, quarum subsidio primum uolumen emendatum est, de quibus cum in eiusdem elencho iam egerimus, nichil hoc loco superaddemus.


LIBRI TRES DE OFFICIIS. Recensiti sunt ad mss.:

    Thuaneum unum nunc Colbert. annorum 1000.
    uaticanos tres optime note.
    Benignianum unum annorum 800.
    I audunenses duos, alterum ann. 700, alterum 500.
    Crespiensem unum annorum 700.
    Bigotinum unum annorum 700.
    Tellerianum unum annorum 600.
    Fuliensium unum annorum 600.
    Compendiensem unum annorum circ. 600.
    Sorbonicos duos alterum ann. 600, alterum circiter 400.
    Regios duos alterum ann. 600, alterum 400.
    uictorinos tres annorum 600, 500 et 400.
    Colbertinos quatuor annorum 600, 500, 400 et 300.
    Carnutensem unum annorum circ. 500.
    Dionysianum unum eiusdem propemodum etatis.
    Theodoricensem unum annorum 500.
    Sagiensem unum annorum 500.
    uallis lucentis unum annorum 500.
    Germanensem unum eiusdem etatis.
    Pratellensem unum eiusdem etiam etatis.
    Corbeiensem unum annorum 400.
    Lyrensem unum annorum 300.
    Laudinum unum annorum 300.
    Gemeticensem unum non multo recentiorem.




LIBRI TRES DE uIRGINIBUS. Castigati sunt ad mss.:
    Remensem unum ab Hincmaro Ecclesie sue datum, annorum 800.
    Gemeticenses duos, alterum annorum 800, alterum mutilum, annorum 700.
    Pratellensem unum annorum 700.
    Fiscanensem unum, sed mutilum annorum 700.
    Sagiensem, et hunc mutilum ann. 600.
    Albinianum unum annorum 600.
    Tellerianum unum annorum 600.
    Colbertinos duos, alterum annorum 600, alterum annorum 400.
    Regium unum annorum 500.
    Carnutensem unum, ex Abbatia sancti Petri in ualle, sed mutilum, annorum 500.
    Floriacensem unum annorum 500.
    Theodoricensem unum annorum 500.
    uallis-clare unum annorum 500.
    uallis-lucentis unum eiusdem etatis.
    Sorbonicum unum annorum 400.




LIBER DE uIDUIS. Emendatus est ad mss.:
    Gemeticensem unum annorum 700.
    Fiscanensem unum annorum 700.
    Pratellensem unum eiusdem etatis.
    Tellerianum unum annorum 600.
    Colbertinos duos, alterum annorum 600, alterum 400.
    Albinianum unum annorum 600.
    Regium unum annorum 500.
    uallis-clare unum annorum 500.
    Sorbonicum unum annorum 400.




LIBER DE uIRGINITATE.
    Collatus fuit cum omnibus fere codicibus iis, ad quos castigati sunt libri tres de uirginibus.




LIBER DE INSTITUTIONE uIRGINIS. Recensitus est ad mss.:
    Gemeticenses duos annorum circiter 700.
    Pratellensem unum eiusdem etatis, sed mutilum.
    Albinianum unum annorum 600.
     uallis lucentis unum annorum 500.
    Carnutensem unum annorum 500.




EXHORTATIO uIRGINITATIS. Emendata est ad mss.:
    Gemeticenses duos annorum circiter 700.
    Fiscanensem unum annorum etiam 700.
    Pratellensem unum eiusdem propemodum etatis.
    Sagiensem unum annorum 600.
    Albinianum unum annorum 600.
    Colbertinos duos, alterum annorum 600, alterum 400.
    Regium unum annorum 500.
    Carnutensem unum annorum 500.
    uallis-lucentis unum eiusdem etatis.
    Sorbonicum unum annorum 400.




LIBER DE LAPSU uIRGINIS CONSECRATAE. Correctus fuit ad mss.:
    Gemeticensem unum annorum 700.
    Floriacensem unum annorum 600.
    Michelinum unum annorum 600.
    Albinianum unum eiusdem quoque antiquitatis.
    Colbertinos tres annorum 600, 500 et 400.
    Regium unum annorum 500.
    uictorinum unum annorum 500.
    Regiomontanum unum annorum circiter 500.
    Sorbonicum unum annorum 400.




LIBER DE MYSTERIIS. Collatus fuit cum mss.:
    Benigniano uno annorum 800.
    Claromontano uno annorum 800.
    Remensibus duobus, altero Hincmari annorum 800, altero ann. 500.
    Gemeticensi uno annorum circiter 700.
    Pratellensi uno annorum etiam 700.
    uincentino uno, id est, sancti uincentii Cenomanensis, annorum 600.
    Albiniano uno annorum 600.
    Michelino uno annorum 600.
    Illidiano uno, id est, sancti Illidii Claromontani, annorum 600.
    Tellerianis duobus annorum circiter 600.
    Fragmento unius codicis Germanensis ann. 600.
    Regiis duobus, altero ann. 500, altero 400.
    Letiensi uno annorum 500.
    Alnetino uno eiusdem etatis.
    Colbertinis tribus duobus ann. 500, tertio 400.
    uictorino uno annorum 400.
    Sorbonico uno eiusdem circiter antiquitatis.




SEX LIBRI DE SACRAMENTIS.
    Recogniti sunt ad eosdem mss. ad quos liber de Mysteriis exactus fuit, et preterea ad Germanensem unum annorum 500 et uallis-Lucentis unum eiusdem etatis.




LIBRI DUO DE PeNITENTIA. Recensiti sunt ex mss.:
    Benigniano uno annorum 800.
    Claromontano uno annorum 800.
    Laudunensi uno annorum 700.
    Germanensibus duobus, altero ann. 800, altero 500.
    Colbertinis duobus, altero annorum 600, altero 400.
    Floriacensi uno annorum circiter 600.
    Michelino uno annorum 600.
    Albiniano uno annorum etiam 600.
    Fuliensium uno annorum 600.
    Remensi uno annorum 500.
    Cisterciensi uno annorum 500.
    Sorbonico uno annorum circiter 400.




LIBRI DE FIDE AD GRATIANUM. Emendati sunt ad mss.:

    Remensem unum ab Hincmaro Ecclesie sue datum, annorum 800.
    Colbertinos septem, annorum 800, 600, 500 et 400.
    Albinianum unum annorum 600.
    Bigotinum unum annorum circiter 600.
    Tellerianum unum annorum 500.
    Audenensem unum annorum 500.
    Ebrulphensem unum annorum 500.
    Theodoricensem unum annorum 500.
    Letiensem unum eiusdem etatis.
    Sorbonicum unum annorum circiter 400.
    Obseruandum autem est in manuscriptis aliquot e libris quinque de Fide non nisi priores duos contineri.




LIBRI TRES DE SPIRITU SANCTO. Recogniti sunt ad mss.:
    Remensem unum annorum 800.
    Remigianum unum annorum circiter 600.
    Colbertinos quatuor annorum 800, 500 et 400.
    Albinianos duos, annorum 600 et 500.
    Audeonensem unum annorum 500.
    Thodoricensem unum annorum 500.
    Letiensem unum annorum 500.
    Sorbonicum unum annorum circiter 400.
    Fragmentum antiqui cuiusdam codicis Floriacensis.




LIBER DE INCARNATIONE DOMINICA. Collatus fuit cum mss.:
    Remigiano uno annorum 800.
    Corbeiensi uno incompleto annorum 800.
    Fragmento uno Thuanei codicis etiam ann. 800.
    Albinianis duobus annorum 600 et 500.
    uictorino uno annorum 600.
    Floriacensi uno annorum circiter 600.
    Colbertinis tribus annorum 600, 400 et 300.
    Audenensi uno annorum 500.
    Theodoricensi uno annorum 500.
    Sorbonico uno annorum circiter 400.




LIBER EPISTOLARUM. Expurgatus est ad mss.:
    Beluacensem unum annorum circiter 800.
    Pratellensem unum annorum etiam 800.
    Thuaneum unum annorum 800.
    uindocinensem unum annorum 700.
    Regium unum annorum 600.
    Albinianum unum annorum circiter 600.
    Tellerianum unum etatis circiter eiusdem.
    Gemeticensem unum annorum amplius 500.
    Longipontinum unum annorum 500.
    Caroli-loci unum annorum 500.
    Pontiniacenses duos non diuerse antiquitatis.
    Letiensem unum etiam ann. 500.
    Michelinum unum eiusdem etatis.
    Et horum manuscriptorum singuli omnes aut prope omnes Ambrosianas epistolas comprehendunt: ad eos uero qui sequuntur non omnes, sed tantum aliquot receusite sunt, nimirum.
    XIIIa ad Boyerianum, id est, e bibliotheca D. Boyerii presidis  in senatu Diuoniensi, unum ann. circiter 800.
    uIIa ad Corbeiensem annorum etiam 800. ad Laudunensem annorum 700. ad Thuaneum annorum circiter 500. ad Germanensem unum eiusdem etiam etatis. et ad Colbertinos duos alterum ann. circiter 600, alterum 400.
    IXa ad Regium secundum annorum circiter 400.
    Concilium Aquileiense ad Tellerianum secundum annorum circiter 600 et ad editiones Chiffletii in suo uigilio, nec non Labbei in Conciliis.
    Postremo alie quedam partim ad Regium tertium, partim ad Tellerianum etiam tertium, partim ad unum Fuliensium, unum B. Marie Remensis, atque unum Remigianum.




LIBER DE EXCESSU SATYRI. Recognitus est ad mss.:
    Corbeiensem unum annorum 800.
    Benignianum unum annorum 800.
    Laudunensem unum annorum 700.
    Remigianum unum annorum circiter 600.
    Albinianum unum eiusdem etatis.
    Regium unum annorum 500.
    Germanensem unum annorum 500.
    Sancti Gatiani Turonensis unum ann. 500.
    Longipontinum unum annorum 500.
    uallis-clare unum annorum 500.
    uallis-lucentis unum eiusdem etatis.
    Colbertinum unum annorum 400.
    uictorinum unum annorum etiam 400.




LIBER DE FIDE RESURRECTIONIS.
    Ad omnes codices in superiori serie memoratos, exceptis Regio et sancti Gatiani, emaculatus est: sed preter illos examinatus est etiam ad Thuaneum unum ann. 500 et Fragmentum codicis Collegii Claromontani ann. 800.




ORATIO DE OBITU uALENTINIANI. Recensita est ad mss.:
    Thuaneos duos annorum 800 et 500.
    Corbeiensem unum annorum 700.
    Tellerianum unum annorum 600.
    Bigotinum unum annorum 600.
    Remigianum unum annorum 500.
    Theodoricensem unum annorum 500.
    Regios duos annorum 500 et 400.
    Longipontinum unum annorum 500.
    uallis lucentis unum annorum 500.
    Colbertinum unum annorum 400.




ORATIO DE OBITU THEODOSII. Castigata est ad mss.:
    Thuaneos duos annorum 800 et 500.
    Pratellensem unum annorum 700.
    Bellouacensem unum eiusdem circiter etatis.
    uindocinensem unum annorum 700.
    Albinianum unum annorum 600.
    Gemitensem unum eiusdem etatis.
    Colbertinos duos, alterum ann. 700, alterum 400.
    Regios duos annorum 500 et 400.
    Longipontinum unum annorum 500.






uolume back matter






INDEX RERUM ET SENTENTIARUM. [1Kb]


Duplex in hoc indice adhibetur notatio arithmetica: prior, que crassioribus characteribus respondet, textui continenter insertis, editionis Benedictine columnas indicat, numeros posterior.


A
     AARON dignus plane uir, qui sequendus proponatur omnibus, uere uir mentis et animi sacerdotalis; qui se pro Domini grege quasi pastor bonus pio obiiceret affectu, 1034. 51. Aaron consilio, Moyses scientia preponderat, 1057, 2. Ideo sacerdotem illum Deus ipse elegit; ut non humana cupiditas in eligendo sacerdote preponderaret, sed gratia Dei; non uoluntaria oblatio, nec propria assumptio, sed celestis uocatio, 1033, 48. Quam beatum se crediderit, quando medius stetit inter uiuos et mortuos, 73, 11. Non imprudens annulos Iudeis et inaures abstulit, 1054, 3 et seq. Tantum sacerdotem, quod aureum uituli caput conflauerit, nex excusare possumus, nec condemnare audemus, 1054, 3. Quid sibi uult quod detraxerit aurum populo  poscenti sibi fieri deos, et quod eo auro figuratum sit uituli caput, uel quod Moyses tam dure indignatus sit, 1054, 1 et seq. Figuram gerit Christi, 471, 4. Sacerdotalis eius uestis quid significet; ibid. et seq.
    Aaron uirga insigne sacerdotalis gratie, aruerat ante, sed in Christo refloruit, 764, 4. Quid significauerit, 956, 2 et seq.; 1035, 58.
    ABDEMELECH, hoc est, assumptus a Domino, 656, 114. Quid figurauerit, 655, 111 et seq.
    ABEL ideo placuit, quia non est suum munus moratus, qui de primitiuis ouium obtulit, 926, 9. Qui sacrificium illius nos docuerit, et prophetauerit? 703, 4. Abel fructus melior, quam Cain: in illo mundi redemtio annuntiatur, ab isto mundi ruina: in illo Christi sacrificium, in illo diaboli parricidium, 287, 36.
     ABIMELECH pro hospitalitatis gratie officiis necem potius sui, quam proditionem fugientis amici subeundam arbitrabatur, 138, 124.
    ABNEGATIO. Qui se ipsum abnegat, ipse iustus, ipse dignus Christo est, 38, 142.
    ABRAHAM Chaldeus adscitur ad finem, ut Chaldeorum superstitio conticesceret, 994, 5. Fide primus, iustitia precipuus, in prelio strenuns. in uictoria non auarus, domi hospitalis, uxori sedulus, 30, 110. Credidit non ex parte, sed per omnia, 1094, 5. Fidelis in bello, abstemius in triumpho, qui donis non hominum ditescere, sed Dei mallet, 1159, 96. Quid quatuor reges ab eo deuicti figurauerint, ibid. Non ignorauit Spiritum sanctum, 635, 4.
    Abraham donatus remuneratione maxima, quia iubente Deo, pie posse fieri credidit etiam parricidium, 1016, 14. Sciebat acceptiorem Deo filium immolatum esse, quam sanum: et quem sero susceperat, cito obtulit, 1160, 97. Quomodo in uno eius facto, filium suum immolare uolentis, fuerint omnes quatuor uirtutes? 32, 119. Qui immolare unigenitum fidei intentione properabat, maiore pietatis studio festinauit ouem subrogare sacrificio, 1104, 5. ueram Dominici corporis passionem in agni conspexit immolatione, 1071, 1. Cur Deus Iephte non Abrahe parricidium fieri permiserit, 215, 7 et seq. Utriusque differentia, 216, 9.
    Abraham dum se stercus et cinerem fatetur, summa humilitate inuenit Dei gratiam, 416, 4. Quomodo appetitum rationi obedientem prebuit? 29, 107 et seq. Quomodo in eo fuerit prudentia? 31, 117. Paratus excipiendis hospitibus, fidelis Deo, impiger ministerio, promptus officio, Trinitatem in typo uidit, et loquebatur in eo non doctrina, sed gratia, 1159, 96. Pro hospitalitatis mercede fructum posteritatis recepit, 95, 104. Signo dominice crucis et nominis quinque regum uictriciumque turmarum subacto robore, et ultus est proximum, et fratris filium meruit et triumphum, 444, 3. Deuotionem eius imitemur, 1160, 99. Ii magis Abrahe filii, qui ex fide, 1093, 1. Nos non in gremio corporali, sed in quodam bonorum factorum amictu sancti Patriarche probata Deo successio fouet, 1161, 101.
    ABSENTIBUS nullum pati damnum irrepere magnum est non solum suauitatis, sed etiam collationis et liberalis scientie, 1054, 1.
    ABSOLUTIONIS mora in confitendo est, confessionem sequitur peccatorum remissio, 941, 45. Cui absolui potest, qui nec sibi innocens est? 13, 45.
    ABSTINENTIAE potus, cibus parcimonie docet uitia nescire, qui docet causas nescire uitiorum, 159, 53. Abstinentia facit etiam iuuentutis annos senescere, 1029, 26. Quidam in ueteri Testamento abstinentia celebres recensentur, ibid., 28 et seq. Non infirmitatem ex ieiunio et abstinentia reformides, 298, 79. Refutantur qui expugnant meritum ieiunii et abstinentie, 1024, 7 et seq.; 1026, 15 et seq. uid. IEIUNIUM.
    ABUNDANTIA ibi, ubi satietas, 943, 10.
    ABUNDANTIUS episcopus Tridentinus, 786, 1; 805, 76. Eius in Palladium condemnatio, 801, 57.
    ACHAB inter regales gazas egentissimus et cur, 943, 8.
    ACHOLIUS se monasteriis puer dedit, et intra Achaiam angusto clausus tugurio, gratia tamen multarum terrarum peragrauit diuortia, ad summum sacerdotium a Macedonicis obsecratus populis, electus a sacerdotibus, 821, 12. Constantinopolim, Achaiam, Epirum, Italiam excursu frequenti percurrebat, 822, 2. Eius iudicio quid ab aliis episcopis reseruatum? 817, 7. Benedicta eius senectus, 823, 5. Anysium quasi prescius successurum sibi, etsi promissis tegebat, tamen indiciis designabat, 821, 9. uelut quodam melotidis sue dimisso amictu sanctum Anysium discipulum suum induit, et sui uestiuit infulis sacerdotii, 821, 9. Beata mors eius atque uirtutes eximie predicantur, 819, 3 et seq. Toties ingruentibus Gothorum catenis sanctus Acholius precibus suis fecit, ut de partibus Macedonie uictores fugaret, 820, 5 et seq. Similia Elizeo, aut prope maiora fecit, ibid., 7. uid. GOTHI, AMBROSIUS.
    ACTU in omni querendum quid personis, quid tempori conueniat, atque etatibus, 57, 222. Quod uelis prolixe facere, aliquando ne feceris, 178, 17.
    ADAM ex terra creatus uirgine, 983, 13. Cur Deus insufflauerit in faciem eius, 982, 11. Totius mundi erat incola, et ut Greci dicunt , opus Dei recens, confabulator assiduus, ciuis sanctorum, complantatus uirtutibus, prepositus omnibus animantibus, 983, 16. Cur Deus ei preceperit de ligno scientie boni et mali non esse gustandum, 982, 9. Solus erat, et non est preuaricatus; quia mens eius adherebat Deo: postquam uero mulier ei adiuncta est, non potuit inherere mandatis celestibus, 992, 2. Solus erat, quando in paradiso constitutus est, solus erat, et quando ad imaginem Dei factus est: sed non erat solus, quando de paradiso eiectus est, 992, 5. Ante peccatum nudus erat, sed nudum se nesciebat; quia erat indutus  uirtutibus, 1015, 12. Soluit legem naturalem, atque per inobedientiam offensam traxit et culpam incidit ex insolentia, 1078, 5. Causa deiectionis eius superbia fuit, superbia autem orta ex prerogatiua innocentie, 1078, 5. Appetentia uoluptatis constat deceptum excidisse a mandato Dei, et fructu gratie, 1026, 14. Si se texisset ieiunio, non fuisset nudus effectus, 968, 11. Culpa et latebrarum eius exprobratio, 856, 17. Post culpam statim Deus eum separauit de deliciis, ut ageret penitentiam, statim induit tunicam pelliceam non sericam, 437, 99. Sepulcrum eius in Golgotha, ut Christus illum mortuum in sua cruce resuscitaret, 1070, 10. uid. PECCATUM ORIGINALE.
    ADOLESCENTIS que sint officia, 18, 65. uicina est lapsibus adolescentia, 189, 12. Adolescentibus utile, ut claros et sapientes uiros sequantur, 93, 97. Pulchra copula seniorum atque adolescentium, 94, 100. uid. uERECUNDIA, uINUM.
    ADOPTIO potestatis est, generatio proprietatis, 536, 86. Adoptio filiorum redemptio totius corporis est, que perfecta erit, quando omnes post resurrectionem merebunt Dei faciem uidere, 927, 13. In quibus Deus Filium suum ad imaginem suam cernit, eos per Filium adsciscit in gratiam filiorum; ut quemadmodum per imaginem ad imaginem sumus, sic per generationem filii in adoptionem uocemur, 566, 90.
    ADORATIO. Deum non adorat, nisi qui ueritatem diuinitatis eius pio haurit affectu, 679, 71.
    ADuERSIS aliquibus cum ungemur tunc Deo subditi sumus, 844, 9. Inde incipit beatitudo iudicio diuino, ubi erumna estimatur humana, 17, 59. Noli ex istius seculi incommodis merita iusti pensare, 301, 91. Sancti uiri grauia in hoc mundo, et multa perpessi sunt sine suffragatione meritorum, cum erumna laborum, 1141, 29. Gratias Domino qui uult seruulos suos castigare, ne perdat, 1000, 16. Animum mala inexplorata plus frangunt, 51, 189. Plus aduersorum dolore frangimur, quam secundorum fructu potimur, 1139, 18. Neque in doloribus molliores simus, neque in prosperis elatiores, 49, 185. In aduersis rebus ultio pro uictoria habetur, 775, 13. In aduersis amicus probatur, nam in prosperis amici omnes uidentur, 139, 129. uid. FORTITUDO.
    ADULANTEM se uel adulatum exhibere, alterum calliditatis est, uanitatis alterum, 60, 235. Adulatione emolliri uidetur esse ignauie, 56, 218. Sicut adulationis fugitans amicitia debet esse, ita etiam aliena insolentie, 140, 133. Non est uera amicitia, ubi fallax adulatio, 140, 134.
    ADULTERIUM non solum facti colluuione, sed etiam aspectus intentione commititur, 69, 265. Si quis aliene uxoris expugnat pudorem, adulterium facit, cuius uel solo nomine reprimitur plerumque tentandi audacia, 1018, 1. Inter decem testes confectis sponsaliis, nuptiis consummatis, queuis femina non sine magno periculo perpetrat adulterium, 310, 20. Est uelut quidam adulter incontinens in matrimonio, 1030, 32. Adulter non potest dicere: Portio mea Dominus, 1045, 94.
    ADuERSARIUS. Nulla sine aduersario corona uictorie, 840, 28.
    AEGRITUDO carnis peccatum repellit: luxuria autem carnis culpam adolet, 407, 63. Que sint egritudines anime graues, 908, 15 et seq.
    In AEGYPTO primo mense noua secantur frumenta, 885, 16. Transire in Aegyptum non criminosum est, sed transire in mores Aegyptiorum, transire in eorum perfidie sceuitatem, et luxurie deformitatem, 904, 8.
    AEGYPTII geometrie et colligendis siderum cursibus operam impendunt suam, 1072, 5. Aegyptiacos dies quidam explorare consuerunt, 881, 4. Aegyptii pastores pecorum abominabantur, non propter hominem, sed propter pecora, 898, 1. Oderant immolata sacrificia, id est, perfecta studia uirtutum, et plena discipline, 898, 2. uid. AMBROSIUS, MENSIS, THEOPHILUS.
    AEQUALITAS gradum nescit, nescit unitas ordinem, 689, 117.
    AEQUINOCTII dies est duodecimo kalendas Aprilis, 885, 16.
    AEQUITAS imperia confirmat, iniustitia dissoluit, 93, 95.
    AERUGO nostra lasciuia est, erugo nostra luxuria est, que flagitiorum sordibus aciem mentis obducunt, 633, 183.
    AESCULAPIO dant quod mortuum reformauerit; sed ipse fulminatus non euasit, 176, 7.
    AETAS omnis habilis Deo, perfecta est Christo, 223, 40; 827, 15. Nulla etas ad perdiscendum sera est, 834, 7. Est perfecta etas, ubi perfecta est uirtus, 1200, 6. Fides auget etatem, ibid., 7.
    AETERNITATEM Dei Scripture significandi mos, 508, 61. uid. DEUS.
    AETHIOPES. uid. CIRCUMCISIO.
    AFFABILITAS sincera debet esse ac sobria, et sine adulatione, 93, 96. Affabilitas et mansuetudo quantum populi fauorem concilient, 78, 30 et seq.
     AFFECTUS tuus nomen imponit operi tuo: quomodo a te proficiscitur, sic estimatur, 39, 147. Affectus diuitem collationem aut pauperem facit, et pretium rebus imponit, 40, 149. Nemo maiore fiducia utitur, quam qui ex affectu diligit, 954, 25. Affectus necessitudine defertur, meritis iudicia formantur, 952, 7. Influentibus diuinis corporeus peregrinatur affectus, et usus exterioris hominis exolescit, 228, 60.
    AFRICA atque Gallia omnium sacerdotum communi societate potiuntur, 818, 3.
    AFRICANUS inter Annibalis acies triumphum inuenit, 834, 7.
    AGENTES in rebus, 854, 7.
    AGER eo melior est, quo numerosior fructus, 178, 17. Agri Ecclesie. uid. ECCLESIA.
    AGGAEUS, id est, epulans, ut interpretatio declarat, 912, 7.
    Aggrediendum nichil, quod non possimus exsequi, 50, 186.
    AGNES uirgo, 307, 10. Cuius ne nomen quidem uacuum luce laudis fuit, 147, 5. Castitatem protexit, salutem cum immortalitate commutauit, 54, 213. Duodecim annorum martyrium fecisse traditur, 147, 7. Illud describitur, ibid. et seq. Adhuc arbitra sui per etatem esse non poterat, 148, 8. Ad mortem quasi ad immortalitatem festinauit, 939, 37. Pythagorea uirgine maior, 151, 19. Natalis eius, 147, 5.
    AGNI pinguiores fiunt herbis suauioribus, et succus lactis salubrior, 905, 2.
    AGRICOLAE martyrium describitur, 279, 5. Eius reliquie. uid. AMBROSIUS, RELIQUIAE. uITALIS.
    Agricole laboriosi imitandi, 416, 3.
    , 783 et seq.
    ALANOS atque Hunnos ualentinianus appropinquantes Gallie, per Alemannie terras repressit, 890, 8.
    ALEXANDER compresbyter noster, 969, 13.
    ALEXANDRO Macedonum rege sacrificante, puerulus qui ei lumen accendebat, adusto corpore mansit immobilis, 177, 12. Calani ad Alexandrum epistola, eiusque ad eumdem Alexandrum plenus auctoritatis sermo, 938, 35 et seq.
    ALEXANDRIAE basilica que sola prestabat ceteris, a Gentilibus et Iudeis tempore Iuliani incensa, 957, 15.
    Alexandrine Ecclesie dispositionem ordinemque semper tenuerunt Patres concilii Aquileiensis, 814, 6.
    ALMACHIUS episcopus, 786, 1; 805, 76.
    ALMONIS flumen, 840, 30.
    ALTARE forma corporis est, 366, 7. Quid est altare, nisi forma corporis Christi, 374, 7. uid. AMBROSIUS.
    ALTINUM, 767, 8.
    ALYPIUS Antiocho litteras dedit ad Ambrosium, 1107, 1.
    AMANTIUS episcopus Niciensis, 786, 1; 803, 76. Eius in Palladium condemnatio, 803, 64.
    Ambitu qui curuatur non liber est, seruit enim alieno imperio, 939, 39.
    AMBROSIA Domini sacra, 249, 1.
    AMBROSII salutant Eusebium, 1005, 5.
    AMBROSIUM utrumque pignus nobis resedit, 1004, 1.
    Ambrosiana basilica, 875, 2.
    AMBROSIUM a ualentiniano populus episcopum postulauit, 861, 7. ualentinianus quietem futuram spopondit, si Ambrosius susciperet sacerdotium, ibid. Ambrosius de forensium strepitu iurgiorum et a publice terrore administrationis ad sacerdotium uocatus, 431, 67. Non in Ecclesie nutritus sinu, non edomitus a puero: sed raptus a tribunalibus, abductus de uanitatibus seculi huius, a preconis uoce ad psalmiste assuefactus canticum, 432, 72. Laborem aliquem pro Ecclesia suscepit, ibid., 73. Sacerdotii necessitudo refugienti imposita, 2, 2. Raptus de tribunalibus atque administrationis infulis ad sacerdotium, 3, 4. Quam resistebat ne ordinaretur, postremo cum cogeretur, saltem protelaretur ordinatio: sed non ualuit prescriptio, preualuit impressio; tandem ordinationem eius occidentales episcopi iudicio, orientales etiam exemplo probarunt: si dilatio ordinationi defuit, uis cogentis est, 1037, 65. Ambrosius et uite merito, et Dei dignatione conspicuus episcopus Mediolanensium ciuitatis, 787, 4. Docendi necessitudo ipsi imposita, 2, 2. Prius docere incepit quam discere, 3, 4. Quotidie instaurabat sacrificium, 856, 13. In fabricis Ecclesie sepe ueritus est, ne displiceret Satyro, 1119, 20. Altaribus et templo que dedicabat quid a Deo postulet? 302, 94. Incidit in inuidiam quod uasa Ecclesie confregerit, ut captiuos redimeret, 103, 136. Non minus diligit, quos in Euangelio genuit, quam si in coniugio suscepisset, 8, 24. Diligit eos uel presbyteros uel diaconos, qui cum aliquo processerint, nequaquam patiuntur a suo diutius abesse munere, 1106, 2. Omnia que illi erant, pauperum erant, 854, 8. Orationibus Felicis episcopi sese commendat, 763, 3. Marcelli episcopi, cum Leto fratre eius, ac utriusque sororis causa ad Ambrosii iudicium remissa, de qua et ipse pronuntiat, 1100, 1 et seq. Propter frequentes episcoporum dissensiones Gallias proficisci excusauerat,  1181, 25. Unum non recepit in clerum, et alterum in clero receptum iussit ne sibi preiret, quia utriusque gestus et incessus dedeceret, 20, 72. Causam Indicie uirginis suscipit, eamque episcopali iudicio absoluit, 765, 1 et seq. Dolet multas graues uiduas uno tempore defunctas, 1131, 67. Plura aduersus regales impetus pro uiduarum, immo omnium depositis certamina subiit, 106, 150. Ticinensis Ecclesie episcopus, communicato cum Ambrosio consilio, depositum uidue defendit, 106, 150 et seq. Non habet quod moleste ferat quod sibi non pepercerim, quando nec mihi parco, 203, 65. uocatur in culpam, quia nuptias prohibuit illicitas, 216, 10. Et consecratas integritate puellas nubere, 219, 26. Solebat imperatoribus deferre, non cedere; suppliciis se libenter offerre, 864, 2. Quales occasiones martyrii habuit, et de ipso prope fine reuocatus est, 929, 4. Paternum filio neptem ex filia copulare uolentem deterret, 1017, 1 et seq. Graui quodam morbo urgetur, 1123, 36. Pretendit egritudinem corporis reuera grauem, 998, 5. Habitu corporis minus ualens ex Felicis sermone non mediocrem sumpsit ad conualescendum gratiam, 763, 1. Cum egritudine contectus teneretur ab Achoho uisitatus, 821, 10; 822, 2. Annum tertium et quinquagesimum iam perduxerat in hoc corpore situs, 1018, 4. Quem locum sepulture sue predestinauerat, 877, 13. uid. FELIX, NICAENUM CONCILIUM.
    Ambrosius et Satyrus adepti sunt seculi honores, ne uilis dissimalatio uideretur, 1120, 25. Eos tamen non delectabant, quod illos a se inuicem diuiderent, ibid. Tanta corporis similitudine Ambrosius in Satyro uidebatur, ut multi Satyro dixerint aliquid, quod se Ambrosio dixisse memorarent, 1124, 37 et seq. Semper aut sanitas aut egritudo cum eo communis; ut cum alter egresceret, alter in morbum incurreret: et cum alter conualesceret, uterque consurgeret, 1134, 79. Ita semper mutuus Ambrosii cum Satyro insedit amor, ut interiore potius foueretur affectu, quam forensi blanditia diuulgaretur, 1124, 37. Quantum Ambrosius a Satyro fratre esset inseparabilis, 1133, 73 et seq. Quam inquietus si quando ipsi sine Satyro prodeundum esset, 1119, 22. Indiuisum semper fuit eorum patrimonium facultatum, 1115, 7. Cum omnia eis essent communia, solum commune non erat secretum amicorum, 1124, 39. Si Ambrosio fuisset filius, numquam eum amplius dilexisset quam Satyrum fratrem, 1132, 68. Satyrus Ambrosio unus erat domi solatio, foris decori, in consiliis arbiter, cure particeps, deprecator sollicitudinis, depulsor meroris, assertor actuum, cogitationum defensor, in quo domestica sollicitudo resideret, publica cura requiesceret, 1119, 20. Ambrosius ultimos Satyri fratris hausit auhelitus, flatus in os inpsirauit morienti, 1118, 19. Satyri mortui intercessionibus sperat ad eum cito uenturum, 1170, 135. Optat ut anima sua in fratris Satyri anima moriatur, 1145, 43. Satyrum fratrem suum mortuum publica oratione funebri prosequitur, 1113, 1 et seq. Satyro ultimum coram populo ualedicit, 1134, 78. Animam Satyri Deo commendat, 1135, 80. uid. SATYRUS. Soror Ambrosii integritate uenerabilis, Satyro equalis moribus, non impar officiis, 1118, 16. uid. MARCELLINA.
    Ambrosius apud Gratianum se, quod non uenerit, excusat, 752, 1. Obtulit illi libellum Senatorum christianorum contra gentilium petitionem, 826, 10. uid. GRATIANUS.
    Ambrosius libellum obtulit ualentiniano contra Symmachi relationem, 833, 1. Non uerborum elegantiam in ea, sed uim rerum exspectandam, ibid. Dedit libellos duos imperatoribus contra Symmachum, quibus significaret sumptus sacrificiorum christianum uirum non posse reddere, 1010, 2. Lecti sunt libelli in consistorio, nec aliud fecit ualentinianus, nisi quod fidei nostre ratio poscebat, ibid., 3. Ambrosius postulat a ualentiniano ne gentilium superstitiones, sicuti petierant, instaurari sinat, 824, 1 et seq. ualentiniano significauit, quod si sumptus sacrificiorum paganis redderet, aut non ueniret ad Ecclesiam; aut si ueniret, futurum ut aut sacerdotem non inueniret, aut inueniret sibi in Ecclesia resistentem, 1010, 3. Pagani intimata Senatus legatione a Theodosio sacrificiorum sumptus reddi postulauerunt: sed ille hoc negato, insinuationi Ambrosii assensionem detulit, 1011, 4.
    Persecutionis in Ambrosium ab Arianis Mediolani excitate narratio, 852, 1 et seq. In ipsa oblatione Deum orare cepit, ne cuius sanguis in Ecclesia fieret, certe ut suus sanguis pro salute non solum populi, sed etiam pro ipsis impiis effunderetur, 853, 5. Sermo eius persecutionis tempore, 855, 14 et seq. Ecclesie uasa petenti imperatori negat, 865, 5. Basilicam Arianis tradere recusat, 868, 18. In basilica ueteri totum exegit diem, 855, 10. Inde domum cubitum se recepit; ut si quis abducere uellet, inueniret paratum, ibid. Domum redire non potuit, et psalmos cum fratribus in Ecclesie basilica minore dixit, 858, 24. Tyrannus appellatur et plusquam tyrannus, 859, 27. Quid Caligono  preposito cubiculi responderit? 859, 28. uocatus in Consistorium, ut deinde contra Auxentium, arbitro imperatore, disputaret, ire recusat, 860, 1 et seq. Non defuturus, si synodus propterea congregaretur 863, 16. Epistolam ad ualentinianum imperatorem de sacerdotum consilio dictauit, 862, 13. uenisset ad consistorium ut imperatori uerba coram suggereret, si episcopi uel populus permisissent, 863, 17. Imperator denuntiauit Ambrosio, ut quo uellet, pergeret, 863, 18. Etsi qui uellent, sequendi potestatem haberent, 864, 1. Ambrosius significat deserende Eccl sie sibi uoluntatem subesse non posse; quia plus Dominum mundi, quam seculi huius imperatorem timeret, 864, 1. Mediolanensis populus pro eo peruigiles diebus et noctibus custodias exhibet et excubias, 865, 7. Ecclesie fores diligenter custodite, inueniuntur aperte, 866, 10. Anno superiore uenit ad palatium petitus, et quid ibi tum acciderit, 871, 29. Incendia aliqui, gladium, deportationem minantur, 873, 36. Horrebat animo armatos ad basilicam Ecclesie occupandam missos, et offerebat iugulum, 854, 9. Aduersus arma, milites, Gothos quoque lacryme arma eius sunt, 864, 2. Non sibi, sed populo suo timet, ibid., 4. A tractatu Concilii Niceni nec mors nec gladius poterit eum separare, 862, 14. Persecutionis tempore quotidie uel uisitandi gratia prodibat uel pergebat ad martyres, et regiam palatii pretexebat eundo atque redeundo, 867, 15. Exspectabat aut gladium pro Christi nomine, aut incendium, carrum preparauerant, plerique narrabant percussores premissos, penam mortis esse decretam: sed illa omnia non timebat, 867, 15 et seq.
    Ambrosius reperit corpora SS. Geruasii et Protasii, 874, 2 et seq. Eius ea de re ad populum sermo, 875, 3 et seq. Tales ambit defensores, 876, 10.
    Ambrosius basilicam dedicauit, 874, 1. Rogatur, ut sicut Romanam basilicam dedicet, ibid.
    Ambrosius ad Bononiense inuitatus conuiuium, ubi celebrata martyris translatio est, 277, 1. uitalis et Agricole martyrum reliquie ubi et quomodo reperte fuerint et elate ab Ambrosio? 279, 7 et seq. Collegit eorum sanguinem triumphalem et crucis lignum, 280, 9. Sub sacris altaribus ab eo reconduntur, 280, 10.
    Ambrosii prima ad Maximum legatio approbata est ualentiniano, 888, 1. ualentiniano secunde sue ad Maximum legationis rationem reddit, ibid., et seq. Cum peruenisset Treuiros postridie processit ad palatium, a quo et quomodo ibi exceptus sit, ibid., 2. Assurgenti Maximo ut osculum daret, quid responderit? ibid., 3. Quos cum eo deinceps sermones habuerit? 4 et seq. Abstinet ab episcopis, qui communicabant Maximo, uel qui aliquos, deuios licet a fide, ad necem petebant, 891, 12. Ea propter iussus a Maximo sine mora regredi, ibid. Ingreditur iter, licet plerique insidias non euasurum crederent, ibid. Maximus Ambrosio minabatur: in illius odio laus erat, 1185, 39. Legati iterum missi ad Gallias Ambrosium apud ualentiam Gallorum repererunt, 890, 7. Intra Gallias iuxta urbem Moguntiacum comes uictor occurrit Ambrosio, 889, 6. uid. MAXIMUS.
    Ambrosius Gratiani et ualentiniani mortem deflet, 1194, 79 et seq. Mortuum utrumque uelut oculos sibi effossos arbitrabatur, 1185, 39. Illos orationibus et oblationibus suis prosecuturum se esse spondet, 1194, 78. Quid pro eis a Deo petat? 1196, 80.
    Ambrosius ualentinianum suscepit paruulum, legatus ad hostem eius perrexit, Iustine maternis traditum manibus amplexus est, iterum legatus repetiuit Gallias pro pace, et ad reliquias Gratiani postulandas, 1182, 28. Eius uiennam ad ualentinianum ire parati intermissa legatio et cur, 1180, 23 et seq. uas datus a ualentiniano apud comitem suum, ibid., 25. Itineri se committit, superabat Alpium iuga, accepto de ualentiniani morte nuntio, iter reflexit, ibid., 26. ualentinianus eum uadem suum fieri postulabat, 1190, 63. Ambrosius sponsionem suam Deo pro ualentiniano obligauit, 1190, 63. ualentinianus per eum putabat eripi se periculis, eum non solum ut parentem diligebat, sed ut redemptorem sui et liberatorem sperabat, 1195, 79. ualentinianus biduo ante mortem litteras ad eum misit, 1181, 26. Ambrosius de ualentiniani morte dolet dolore acerbo, 1002, 1 et seq. Quibus uerbis animam ualentiniani defuncti alloquatur? 1190, 64 et seq. Optat ualentinianum mortuum fratri suo Gratiano coniungi, 1188, 54. Et patri, ibid., 55. Theodosius ei scripsit de ualentiniani sepultura, 1003, 4.
    Ambrosius Eugenio in primordiis imperii sui scribenti non rescripsit; tamen ubi causa emersit officii sui, scripsit et rogauit; et cur, 1012, 12. Eugenio scribit cur cum Mediolanum uenientem declinauerit, 1010, 1 et seq. Eumque, quod sumptus idolorum templis concesserit, libere arguit, 1011, 7 et seq. Mediolanum rediit circiter kalendas Augustas, qua Eugenium discesserat, 1020, 1 et seq.
    Ambrosius Aquileie positus, cum Synagoga Iudeorum a christianis incensa, et ualentinianorum conuenticulum,  956, 1. Quid hac in causa egerit? ibid. Hac de re scripsit ad Theodosium imperatorem, 946 et seq. Quid Theodosius Ambrosio e suggestu descendenti pro Synagoga incensa et monachis dixerit, illique Ambrosius responderit? 963, 27 et seq. Postea ad altare accessit Ambrosius, et quantam oblationis gratiam senserit, ibid., 28.
    Ambrosius a Theodosio petit ut sepultura ualentiniani corporis, ne estiuo penitus soluatur calore, acceleretur, 1003, 5.
    Ambrosius rationem reddit Theodosio, cur aduentum eius declinauerit, 997, 7 et seq. Cum esset sollicitus propter cedem Thessalonicensem, ipsa nocte qua proficisci parabat, Theodosius uenisse uisus est ad Ecclesiam, sed Ambrosio sacrificium offerre non licuit, 1000, 14. Offerre non audet sacrificium, si Theodosius post cedem Thessalonicensem uoluerit assistere, 1000, 13. uid. THEODOSIUS.
    Ambrosius queritur soli sibi in Theodosii comitatu ius nature ereptum, ut audiendi et loquendi priuaretur munere, 997, 2. Theodosius motus frequenter est, quod ad Ambrosium peruenissent aliqua, que in consistorio suo statuta forent, 997, 2. Ambrosius maluit officio suo aliquid deesse, quam humilitati, et requiri in se ab aliis sacerdotibus auctoritatem, quam a Theodosio desiderari honorificentiam, 998, 5. Dixit Theodosio se quod honorificentius fieri potuit, fecisse; ut eum magis audiret in regia, ne si necesse esset, audiret in Ecclesia, 955, 3. Theodosio scribit manu sua, quod solus legat, 1000, 14. Quod Theodosii anime proderat, in conspectu eius loqui non contundebatur, 1011, 4. Eidem dicebat: Si indignus sum, qui a te audiar, indignus sum, qui pro te offeram, cui tua uota, tuas committas preces, 946, 1.
    Ambrosius litteras a Theodosio imperatore accepit, 1020, 1 et seq. Hanc epistolam gratias Deo pro uictoria de Eugenio reportata acturus, secum ad altare detulit, ipsam altari imposuit, ipsam gestauit manu, cum offerret sacrificium, 1021, 5. Theodosium rogat pro reorum qui cum Eugenio pugnauerant, absolutione, 1021, 7. Et pro iis qui ad Ecclesiam petentes misericordiam confugerant, 1022, 3. Theodosius in supremis suis ultimo spiritu Ambrosium requirebat, 1207, 35. Quantum Ambrosius de Theodosii imperatoris morte doleret? 1207, 35 et seq. uid. THEODOSIUS.
    Ambrosius conficitur dolore, quod Ecclesia uercollensis sacerdotem non habeat, 1022, 1. Quid ad eligendum episcopum agere debeant uercellenses docet, 1023, 2 et seq.
    Ambrosio aptius uidetur propriam manum suo affigere stylo, et cur, 988, 2. Non dictabat omnia, et maxime noctibus, et quibus de causis, 988, 1 et seq. Sed libros propria manu scribebat, ibid. Sabino transmisit petitum codicem scriptum apertius atque enodatius, 988, 1. Scripsit Hexemeron, 970, 1. De paradiso terrestri scripsit nondum ueteranus sacerdos, 981, 1. Cur animo successit de Officiis scribere? 8, 23 et seq. Ad quos sermonem faciat de Officiis? 76, 25. Nondum triennalis sacerdos scripsit libros de uirginibus, 172, 39. Cur de uirginibus scripserit? 163, 5. De uirginitate frequentibus libris dixit, 253, 15. Gratiano imperatori duos misit libellos de fide, 754, 7. De Spiritu autem interim ueniam scriptioni petit, ibid. Sequestratque hanc disputationem, 552, 7; 557, 34. Optat ad se mundandum sicut ad Esaiam Seraphim aduolare, ut tractet de Dei generatione, 469. 139 et seq. Cur post duos libros de Fide alios scripserit, 497, 1 et seq. De Patris et Filii diuinitate quinque libros scripsit, 717, 62. De moralibus quotidianum sermonem habuit, 325, 1. Post Aegyptiorum supputationes et Alexandrine Ecclesie definitiones, episcopi quoque Romane Ecclesie, per litteras plerique Ambrosii de die pasche celebranda sententiam exspectant, 882, 8. In libros epistolarum nostrarum referam, inquit, ut tuo commendentur nomime, 991, 7. Assumpsit epistolas familiari sermone attexere, redolentes aliquid de Patrum moribus, 996, 16. Simplicianus delectabatur, cum Ambrosius aliquid de Pauli apostoli scriptis coram populo ad disputandum assumeret, 930, 1. uigilio in episcopatu assumpto formam institutionis tradit, 842, 1 et seq. Segatio et Delphino episcopis unam eamdemque litteram scribebat, 1107, 2. Quid eum ad scribendum de ualentiniani obitu impulerit? 1173, 1. Apollinaristam quemdam quomodo confutauerit? 984, 1 et seq.
    AMEN id est fideliter, 528, 43.
    AMENTATA non manipularis sententia, 762, 3.
    AMICITIAE leges, 138, 125 et seq. Christus dedit formam amicitie, quam sequamur, et que illa sit? 141, 135. Constans debet esse, 139, 127. Inter dispares mores non potest esse, 140, 132. Nescit superbiam, 139, 128. Ea probabilis, que honestatem tuetur, preferenda sane opibus, honoribus, potestatibus, 138, 124. Non tam remetienda amicitie munia, quam cumulanda, 1108, 1. uetustas amicitie habet aliquid cum pluribus consociabile, patrius amor  non habet, 931, 2. Meliores amicitie sunt inopum plerumque quam diuitum, 140, 134.
    Amicitia uirtus est, non questus, 140, 133. uite adiumentum est, 139, 128. Pietatis custos est, et equalitatis magistra, 140, 132. Nihil in humanis rebus amicitia pulchrius, 140, 131. Correptiones in amicitia grate sunt, 46, 173. Nemo detestabilior, quam qui amicitiam leserit, 141, 136. uid. ADULATIO.
    AMICUS quid est, nisi consors amoris; ita ut unum fieri uelis ex duobus, 140, 133. Amicus alter ego, 664, 154. Non potest homini amicus esse, qui Deo fuerit infidus, 140, 132. Magnum caritatis pondus ad uim diligendi adiungitur, probare quos diligas, et diligere quos elegeris, 8, 24. Fidelis amicus medicamentum est uite, et immortalitatis gratia, 139, 128. Amicus in necessitate non deserendus, 139, 128. Errantem amicum corripe, innocentem amicum ne deseras, 139, 127 et 129. Plerumque inimicitie subeunde sunt propter amici innocentiam, 139, 129. Iob amicorum increpationes ad certamen ultimum reseruantur, 301, 90. Inimicus uitari potest, amicus non potest, si insidiari uelit, 142, 136. uid. ADuERSA.
    AMOR uerus constantia probatur, 991, 7. Non est uehementior natura ad diligendum, quam gratia, 8, 24. Destituti amore impatientius erubescunt, 1139, 17. Tenera est amoris titillatio, que improuisum affectum excitat, 1138, 14. Quid tam insitum nature, quam ut diligentem diligas, 79, 37. Ad incentiuum caritatis communis plurimum proficit, si quis uicem amantibus reddat, 79, 37. Nihil tam utile, quam diligi: nichil tam inutile, quam non amari, 77, 29. Etsi maior portio et plenior cognitio sit in spiritu, quo diligimus; tamen etiam in figura corporis uidere desideramus, 821, 10. uid. AFFECTUS.
    AMINADAB figura refertur ad Christum, 236, 94.
    AMMIANUS episcopus, 819.
    Anabathmorum quindecim psalmos Dauidicos legimus, 895, 10.
    ANATOLIUS episcopus, 819.
    ANEMIUS episcopus Sirmiensis Illyrici, 786, 1; 790, 16; 805, 76. Eius in Palladium condemnatio, 800, 55.
    ANGELORUM principium etsi non inuenio; erat tamen, quando non erant, 707, 16. Angelus non est immortalis naturaliter, 500, 19. In eo nature capacitas uitio obnoxia, sed non obnoxia discipline, ibid., 20. Angelorum natura potuit mutari, 613, 63. Assistunt, ut Patris et Filii gloriam uideant, quibus aut possunt aut merentur aspectibus, 515, 105. Processus habent scientie, et capacitatem profectus, habent discretionem uirtutis atque prudentie, 523, 10. Mysterium Dei Patris et Domini Iesu Christi cognoscere nisi ex reuelatione non potuerunt, 521, 2. Christum uidentes resurgentem heserunt opinionis incerto; cur, et quid tum dixerint? 334, 36; 522, 5 et seq. Resurrectionem Christi ignorauerunt, 258, 39.
    Angelorum uerba mandata sunt Domini, 218, 16. Hominibus in adiumentum descendunt, 618, 83. Custodiunt seruulos Christi, eorum orationibus aduocati, 866, 11. Angeli in obsequio, Filius Dei in gloria; illi in comitatu, hic in suggestu: illi stant, hic sedet: hic iudicat, hi ministrant, 516, 106. Angelus descendens in natatoriam descensionem Spiritus sancti in aquas baptismatis nuntiabat, 618, 88.
    Angeli in istius mundi laboribus diuersa sustinent ministeria, 924, 10. Ingemiscunt, cum adhibentur penarum et excidiorum ministri, 924, 10. Habentes uitam mallent eam in illo superiore tranquillitatis sue statu recurrere, quam nostrorum peccatorum penis ultricibus interpolari, 924, 10.
    Angelos qui fecit in Spiritu, homines quoque per eamdem gratiam similes faciet angelorum, 618, 84. Hominibus pro uirtutis premio similitudo angelorum promittitur, 564, 75. Quicumque annuntiant Christum, in angelorum adscisci uidentur locum, 351, 7.
    Angeli propter intemperantiam ceciderunt de celo in seculum, 159, 53. uid. uIRGINES.
    ANIMA sexum non habet, cur tamen femineum nomen acceperit, 236, 93. Scriptura frequenter animam hominis Spiritus uocabulo designat, 644, 56. Quid tam homo quam anima eius, 923, 6.
    Anima num celestis uideatur esse substantie, 921, 1 et seq. Anime neque tactu aliquo comprehenduntur, neque uisu corporeo uidentur, et ideo supergrediuntur substantia sua corpoream et sensibilem qualitatem, 922, 3. Apostolus quasi bonus magister et spiritalis agricola occultis doctrine seminibus animas nostras potioris creature esse et cuiusdam prestantissime nature intelligendum nobis reliquit, 922. 3. uid. ESDRAS.
    De anima quid uulgus philosophorum censeat, 922, 1. Aristoteles animam esse censuit, 922, 1. Plato dicit animam esse quod ipsum se mouet, et non mouetur ab alio, 922, 1. Que ueritas, ut quia ipsa se moueat, et semper  moueatur, immortalis esse credatur? 1168, 126. uid. .
    Animorum maior presentia est, 752, 1. Presentior est qui se animis inserit, quam qui oculis protestatur, 841 23. Anima nostra non moritur, 792, 25. Scimus quod anima superuiuat corpori, et ea depositis proprii sensus repagulis expedita, non libero cernat obtutu, que ante sita in corpore non uidebat, 1140, 21. Quod si in quiete nocturna possunt anime altiora penetrare, et discreta perspicere; quanto magis spectant hec, cum iam puro ethereoque sensu nulla corporee labis impedimenta patiuntur! 1133, 73. Philosophi qui dicunt animas immortales esse, non satis me mulcent, cum corporum resurrectionem negent, 1168, 126. Quam uana et incredibilis philosophorum opinio, qui nostras animas, ubi ex hoc corpore emigrauerint, in corpora ferarum uariorumque animantium transire commemorant, 1168, 127 et seq. Non mirum debet uideri, si uos gentiles, creditis in bestias posse mutari, qui bestias adoratis, 1169, 131.
    Anima corpus suscepit regendum; ut si bene rexerit, premium; si male, supplicium referat, 922, 5. Anima et caro pace inter se sunt iungende, 252, 11. Speciose procedit anima, que corpore uelut calceamento utitur, 268, 87. Consummatur carnis infirmitatibus anime fortitudo, 406, 61.
    Animus noster culpe est auctor, innocens caro, sed plerumque peccati ministra, 409, 73. Non potest caro corrumpi, nisi mens fuerit ante corrupta, 308, 11. Quis uitium corporis aut patrimonii damnum non leuius ducat uitio animi et existimationis dispendio? 113, 24. Quomodo anima uanitati subiecta sit? 922, 5.
    Animam Christus exsulem de paradiso inuentam recurso anfractu erroris reuocauit ad paradisum, 1069, 4. Quomodo Christus in Euangelio animam susceperit, erudierit, consummauerit, 1069, 1 et seq. Ubi anima mundauit cor, uerbum reperit, Deum uidit, 236, 92. Que semel pie subiectionis fructum gustauerit, Christus eam seruare, et in ea sepius probari non recusat, 1070, 6. Que uidet Christum summum bonum, corpus hoc non requirit, renuntiat seculo, abducit se a uinculis carnis, exuit omnibus uoluptatum istarum nexibus, 907, 12. In singulis Dei uerbo, sine ullo flexu pudoris, quasi sponso innubit eterno, 154, 31. Osculata Dei uerbum, concupiscit super omnem decorem, diligit super omnem letitiam, delectatur super omnia aromata, cupit frequenter uidere, sepe intendere, cupit attrahi, 906, 10. Quando anima concipere incipiat, et formari in ea Christus, 1066, 16. Anima habet letitiam et exsultationem, que habet , 915, 3. Anima que a principio uirginalem fidei sue florem Christo dicauit, et ea que ipsi est acquisita ex gentibus, utraque est sponsa unius uerbi, ibid., 4 et seq.
    Anime continuos processus in Canticis canticorum legimus, 1062, 2. Anima que Deo uult appropinquare eleuet se a corpore, semper illi summo bono adhereat, illi bono quod est diuinum, quod est semper, 907, 14. Comminuat atque excutiat prius anima proficiens passionum superflua, ut fructus suos demonstrare possit in ipsa segete, 1064, 7. In duobus est eius excellentia, bonis exerceri cogitationibus, nullis cupiditatibus fluctuare, 51, 200.
    Animum suum unusquisque et seipsum seuerum iudicem sui, ultorem sceleris, et uindicem criminis habet, 756, 10. Fides, gratia, misericordia redemptio est anime, 778, 3. Non moriatur anima in peccato, sed moriatur in anima iusti, ut eius recipiat equitatem, 1145, 43. Anime lapse conuersio ex Michea propheta explicatur, 1062, 2 et seq. Quanto gratius est animi tenebras depulisse, quam corporis, fideique iubar emicuisse quam solis, 839, 27.
    Anima habet cibum et amictum suum, 905, 3. Quid melius epulantur animi, quam bonis factis, 43, 163. Hortus uerbi affectus est anime uernantis, et in pomiferis uirtutis est fructus, 227, 54. Filius Dei unguentum effudit, quo anima nostra tota penetrari debeat, 229, 65 et seq. uid. CHRISTUS.
    Anima habet spiritales uolatus, 239, 107. Habet alas suas, quibus se possit libera leuare de terris, 241, 115. Quibus alatur, et augeatur anime uolatus, 240, 109. Philosophi currus anime equos, alas assumpsere de nostris. 240, 11. Currus anime quatuor animalia quatuor affectiones sunt, 241, 113. Scilicet ira, cupiditas, uoluptas, timor, et qua ratione moderande sint? 239, 95 et seq. Currus anime teres et rotundus sine ulla offensione uoluitur, 236, 97.
    In animam tuam totus ingrediaris, atque intra ipsam te colligas, et in ea habites, apud eam commoreris, in ipsa tibi sit omnis conuersatio; ut sis non in carne, sed in spiritu, 917, 12. Eiice de ciuitate anime tue imaginem diaboli, et attolle imaginem Christi, 64, 254. uid. MERETRIX. Perturbatio anime tollit constantiam, destitutio prodit  ignauiam, accusat pigritiam, 61, 238. Anima non potest probari, nisi tentationibus, 1066, 16. Animi uacuitas in angoribus, et que sit, 49, 185. Non moueri rerum indignitate, non uirtus, sed lentitudo et remissio iudicatur, 27, 96. uid. APPETITUS, CARO.
    Que sit anima illa, quam Lex demonstrat in specie mulieris bone, 916, 10 et seq. Que anime sint sicut uxor amabilis et odibilis, 920, 2. Omnis anima fidelis Bethleem est, sicut Hierusalem dicitur, que pacem et tranquillitatem habet superioris Hierusalem, que in celo est, 1065, 13.
    ANIMANTIUM omnium genera congregabilia natura sunt, 34, 128. Animantibus omnibus innascitur primum salutem tueri, cauere que noceant, expetere que prosint, 34, 128. Quatuor animalium formas pro librorum Euangeliorum proprietate accepimus figuratas, 241, 113. uid. BESTIAE, HOMO.
    ANNAE diuersorium in templo, colloquium in prece, uita in ieiunio, 191, 22. Docet quales deceat esse uiduas, 191, 21. uiduitatis preconium est, quod in Euangelio post uirginis celeberrimum partum Anna uidua subrogetur, 968, 8.
    ANNIBAL diu sacris insultauit Romanis, 834, 4.
    ANNULUS non sentit, quod exprimit, 587, 197. Est fidei pignus, et sancti Spiritus signaculum, 420, 18.
    ANTE cum dicitur in Scriptura, in infinitum retro sine aliqua definitione porrigitur, 508, 61.
    ANTIOCHENA ciuitas duos habebat episcopos, Paulinum atque Meletium, 814, 2. Antiochena Ecclesia litteras ad Patres concilii Aquileiensis dederat, 813, 4. uid. PAULINUS.
    ANTIOCHENAE uirginis, et militis christiani, qui uestem inter se mutauerant, martyrium describitur, 167, 22 et seq. Damonis et Pythie Pythagoreorum egregium factum Antiochene uirginis martyrio inferius, 171, 34.
    ANTIOCHUS uir consularis, 1107, 1. uid. ALYPIUS.
    ANTONII in se amorem commendat Ambrosius, 1108, 1 et seq.
    ANYSIUS Acholii dudum discipulus, nunc successor heresque uel honoris uel gratie, 822, 1. De eius electione in episcopum Acholii successorem ne uno quidem momento dubitatum, ibid. Quam egregie Acholium, a quo successor designatus est, imitatus sit, 821, 9. uid. ACHOLIUS.
    APEME concubina Darii regis, 933, 12.
    APER presbyter subscripsit, 969, 14.
    APERTIONIS mysterium in baptismo et cur, 325, 3 et seq.; 349, 2 et seq.
    APIS cum eris motus suspectos habet, lapillis sepe sublatis, per inania se librat nubila, 239, 106.
    APOLLINARISTAE uerbum et carnem unius asserunt esse substantie, 988, 12. Aduersus Apollinarem confiteamur quod Christo sicut in Dei forma nichil defuit diuine nature, et plenitudinis; sic in illa forma hominis nichil ei defuit, quo imperfectus homo iudicaretur, 991, 5. Apollinaristarum obiectio petita ex his uerbis: uerbum caro factum est; soluitur, 716, 59 et seq. Quidam nescio quod Apollinaris dogma in Ecclesiam conantur inducere, 818, 4.
    APOLLINARISTA non poterat audire quod Christus pro nobis seruitutem susceperit in istius corporis susceptione, 984, 1. Propterea orbem circuiuit, ut quereret quem reprehenderet, 985, 2. De Ambrosii scriptis aliquid arrodere uolebat, ibid. Adornat fugam, 988, 14. Apollinariste obiicienti quod Christus formam serui accepit, non seruus lectus est respondetur, 986, 7 et seq. Et ad id quod rursus obiiciebat: Specie inuentusut homo, ibid. uid. AMBROSIUS.
    APOPHORETA secum referre consueuerunt, qui ad conuiuium magnum inuitantur, 277, 1. Apophoreta triumphalia, ibid.
    APOSTOLI omnes non solum Christi, sed etiam Patris et Filii et Spiritus sancti sunt discipuli, 662, 149. Aliquando errauerunt, ne nos postea errare possumus: et illorum error nobis proficit, 714, 46. Tunc perfectiores esse ceperunt, posteaquam Spiritum sanctum receperunt, 660, 138. Sancti primitie sunt Domini, precipue apostoli, 927, 10 et 12. Sicut in celo stellarum lucentium refulgent globi, ita apostolorum, et martyrum, et sacerdotum toto illucescunt chori mundo, 475, 24. Ex latrocinio conuersus requiem habet, in apostolatu probatus accepit potestatem, 1070, 9. Apostoli adhuc ingemiscunt; quia multorum est labor, qui adhuc fluctuant, 927, 12. uidetur mihi quod eis scripture diuine intepretationem sermone secum uario conferentibus pleni luminis refulserit claritudo, 896, 10. Symbolum apostolum quod Ecclesia Romana intemeratum semper custodit et seruat, 967, 5. 783, 1 et seq. , Deus est qui concludit et consummat omnia, 786, 12.
    APPARITORES diuersorum comitum, 854, 7. Apparitor prefecture, qui propter operas portuenses offensam contraxerat, in portu nauigat, 1003, 1.
    APPETITUS ac motus animi rationem sequi debet non precurrere, 60, 237 et seq. Si rationi obediat, facile id quod deccat in omnibus officiis conseruari potest, 29, 105. Perturbata mente latius se ac longius fundit, 61, 238. Cogitationum  et appetitus in quo dispares sint motus, 27, 98. Grauior appetitus ex indignatione nimia nascitur, 61, 240.
    AQUILA Iudeus. Non in eius uersione omnis auctoritas, 1077, 24.
    AQUILA dum fuerit mortua, ex suis reliquiis renascitur, 418, 8.
    AQUILEIENSE concilium congregatum iuxta imperatoris preceptum, 788, 7; 806, 2. Aquileiensis concilii acta, 786, 1 et seq. Imperiale rescriptum in eo legitur, 787, 3. Gratiano imperatori gratias agit, 806, 1 et seq. Scribit ad Episcopos Galliarum, 806, 1. uid. ALEXANDRINAE ECCLESIAE, GALLIARUM EPISCOPI.
    ARABES. uid. CIRCUMCISIO.
    ARCADIUS moriente Theodosio, iam ualidus iuuenta est, 1202, 15. uid. THEODOSIUS.
    ARCHITAE Tarentini dicto ad uillicum suum: O te infelicem, quem afflictarem, nisi iratus essem, multo potiora fecit Dauid, 26, 94.
    ARIES est uerbum plenum tranquillitatis et moderationis, atque patientie, 783, 3. Quid significet? ibid. et seq.
    ARIMINENSIS concilii prima confessio et secunda correctio, 468, 122. In eo scriptum est, Christum esse creaturam, 862, 14; 870, 25. Lex qua illud concilium firmatur, ibid. Maior numerus Arimini Niceni concilii fidem probauit, Ariana decreta damnauit, 862, 15.
    ARISTOTELES putat Deum suis contentum esse finibus, et prescripto regni modo degere, 15, 50. Asserit usque ad Lunam Dei descendere prouidentiam, 14, 48. Refellitur, ibid. uid. ANIMA.
    ARIUS auctor Ariane heresis, unde et nomen accepit, 807, 4. Dixit ingenitum Patrem, et genitum et creatum Filium, 723, 91. Solum Patrem sempiternum, solum bonum, solum uerum Deum, solum immortalitatem habentem, solum sapientem, solum potentem dicendo, expertem horum Filium impia commonitione uoluit intelligi, 808, 5. Dicit: Antequam nasceretur Filius Dei, non erat. Sed refutatur, 468, 125. Dicit ex nichilo Dei Filium. Sed refutatur, 469, 126 et seq. Dicit Filium Dei ex alia substantia. Sed refutatur, 469, 128 et seq. Dicit creaturam Dei Filium, non sicut ceteras creaturas, dicit mutabilem et conuertibilem, 469, 130 et seq. Diabolus uerum Dei Filium fatebatur, Arius negat, 594, 230. Apertum sacrilegium est, quando Christum Dei Filium Arius Deum uerum negauit, 804, 70. Altissimum Dei Filium sui similem uult uideri, 596, 238. Dicit: Ex toto Deum, non ex parte cognoui, 594, 237. Ille atque Sabellius gentilis erroris heredes, 570, 105. Non ut Arius plures credendo et dissimiles potestates, plures deos gentili errore faciamus, 445, 6 et 10. Epistola eius a principio habet blasphemias, solum Patrem eternum dixit, 787, 5. Lecta in concilio Aquileiensi, 798, 46 et seq.; 807, 4. Missa ad imperatorem, 808, 6. Tinea Arius est, tinea Photinus, qui sanctum Ecclesie uestimentum impietate sua scindunt, et sacrilego morsu pretiosum fidei uelamen obrodunt, 633, 183. Tolerabiliora sunt tentamenta diaboli, quam argumenta Arii, 502, 32. Arius Ioannis uerbis confutatus, 454, 57; 468, 123. Crepuit medius, 790, 15. Illius sicut Iude proditoris effusa sunt uiscera: pudet dicere ubi; atque prostratus in faciem, ea quibus Christum negauerat, feda ora pollutus est, 468, 124. In stercore uolutatus est, 595, 237.
    ARIANORUM in Christum blaspheme propositiones, 450, 34 et seq. Ariana heresis post omnes hereses cepit, et ex omni heresi uenena collegit, 494, 135. Ariani ex philosophia omnem impietatis sue traxerunt colorem. 468, 85. Cum gentilibus et Iudeis illi bene conuenit, qui creaturam Christum dicunt, 862, 13. Ariani omnem uim uenenorum suorum in dialectica disputatione constituunt, 457, 42. Secundum impietatem suam positum substantie uerbum recipiunt, secundum pietatem fidelium comprobatum repudiant et refutant, 518, 124. Fidem illam maiorum traditione firmatam, quam demones ipsi negare non possunt, negant, 879, 19. Cedit diabolus plagis, et adhuc cedere nesciunt: quanta perpessi sunt, et quemadmodum Pharao malis suis indurantur, 880, 22 et seq. Non negant ante tempora Filium, sed dicunt priorem Filio Patrem, 455, 59. Illud refutatur, ibid. Qui dicit Christum creaturam, inquiunt, secundum ceteras creaturas, anathema sit: quam id fraudulentum fuerit! 519, 130 et seq. Negant hoc Deo uero Dei Filio, quod ille hominibus aperte noluit denegare, 562, 58. Dum separant a Patre Filium, in id periculum incidunt, ut Patrem passum esse commemorent, 499, 13. Non iuxta illos Patrem Filiumque secernas, 476, 33.
    Ariani si Filium alienum a Patre putant, cur adorant? 457, 69; 493, 125. Desinant colere quem creaturam appellant, aut desinant quem colere se simulant, dicere creaturam, 464, 104. Filium Dei omnipotentem negarunt, 583, 182. Potestatem Christi imminuunt, 1212, 49. Dicentes  Filium Dei non esse bonum, refelluntur, 473, 15 et seq. Negant Christum libere esse potestatis, 479, 47. Putant in Filio non libere fuisse uoluntatis arbitrium, sed coacte, atque seruilis operationis obsequium, 548, 143.
    Arianus mauult imperfectum auctorem habere atque degenerem, quam uerum atque perfectum, 31, 117. Etsi diuinitas uulnus sentire non possit, quod in se tamen est, maiestatem suam in Christo non corpus interficere conatur. 466, 114. Ariani non habent Filium Dei pro salute datum, sed pro infirmitate transmissum: non habent consiliarium, quem putant futura nescisse: non habent Filium, quem sempiternum non putant, 507, 58, Christum factum nobis esse sapientiam ad inenarrabilem eius generationem sacrilega interpretatione deriuant, 504, 39. Arianus dicit interdum Deum Christum, 520, 133.
    Ariani sancto Spiritui solent derogare, 479, 47. Putant se derogare sancto Spiritui, si dicant illum Spiritum paraclitum: sed frustra, 382, 10. Ariani negant Spiritum sanctum scire diem iudicii, 588, 202.
    More Iudaico aures suas claudere solent, 494, 130. Quam peiores sint, quam Iudei, 872, 31. uelut Iudaici caupones miscent aquam cum uino, quia diuinam generationem humanamque confundunt, 509, 65.
    Ariani nunc in plures sese diuisere formas: alii Eunomium, uel Aetium, alii Palladium uel Demophilum, atque Auxentium, uel perfidie huius heredes sequuntur, alii alios, 452, 45. Alii dissimilem Patri per omnia dicunt Filium: alii similem, sed non unius esse substantie cum Patre, 727, 106. Isti refelluntur, ibid., 108 et seq. Eunomii personam fugiunt Ariani, sed eius perfidiam asserunt, impietatem exsequuntur, 452, 45.
    Ariani Scripturas falsauere diuinas, 494, 135. Easdem Scripturas interpolauere, 586, 193. Quam absurde locum Euangelii Ioannis, Deus Spiritus est, Ariani de suis et Ecclesie codicibus abstuluerunt, 676, 59 et seq.
    Ariani negant miracula SS. Geruasii et Protasii beneficio perpetrata, 818, 16. Nec martyribus pepercerunt, 494, 135. Imperatori uolunt dare ius Ecclesie, 872, 31. Arianis basilicam petentibus totis uiribus sese opponit Ambrosius, 852, 1 et seq. ualentinianus iunior legem pro Arianis dedit, 861, 9 et seq.
    Arianorum, Sabellianorum, Photinianorum, hereticam seuitatem hec uerba, Ego et Pater unum sumus, iugulant, 689, 117; 690, 120 et seq. Quomodo eorum blasphemie in ultimo iudicio a Christo refellentur, 491, 108 et seq. Si ad Patrem appellent, quid eis responsurus sit? 493, 123 et seq. Quam meliorem causam apud Christum iudicem omnium habeat Catholicus quam Arianus, 490, 101 et seq. Cum laudatur Christus, Arianorum amentia uerberatur, 869, 19.
    Arianorum uarie obiectiones ex Filii generatione desumpte soluuntur, 539, 96 et seq. Ex uoce geniti et nigeniti obiectio petita soluitur, 721, 79 et seq.; 724, 93 et seq. Alia qua Filium quod alterum generare non posset, nec omnipotemem esse arguebant, nec Patri equalem, soluitur, 535, 77 et seq. Obiectio petita ex uoce solus soluitur, 534, 16 et seq. Obiectiones petite ex his uerbis: Qui solus habet immortalitatem, etc., soluitur, 498, 11 et Seq.; 557, 36 et seq. Obiectio petita ex his uerbis, Beatus et solus potens, soluitur 477, 39 et seq. Et rursus ex his uerbis, Pater si possibile est, etc., ibid., 41 et seq. Obiectio ex Filii Dei subiectione petita soluitur, 578, 154 et seq. Obiectio ex obediendia et subiectione Christi petita, soluitur, 486, 84 et seq. Obiectio petita ex adoratione quam Filius Patri exhibuit, soluitur, 560, 49 et seq. Obiectio petita ex Filii missione, soluitur, 567, 95 et seq. Obiectio petita ex sessione Christi ad dexteram Patris, soluitur, 489, 100 et seq.; 491, 108 et seq. Obiectio inde petita, quod Filius a se ipso non loqui dicatur, soluitur, 574, 133 et seq. Omnes hereticorum questiones, qui dicunt Christum nescire diem iudicii, breuiter interempte, 897, 18. Arianis duos a catholicis deos induci obiicientibus respondetur, 558, 40 et seq.
    Arianorum obiectioni ex his uerbis, Baptizantes eos in nomine Patris et Filii et Spiritus sancti, soluitur, 264, 65; 572, 116 et seq. Obiectio petita ex his uerbis, Pater maior me est, soluitur, 481, 59 et seq.; 592, 225 et seq. Obiectio petita ex his uerbis, Quod factum est, in ipso uita est, soluitur, 504, 41 et seq. Obiectio petita ex his uerbis, Post me uenit uir, qui ante me factus est. etc, soluitur, 508, 63 et seq. Obiectio petita ex his uerbis, Ecce uideo celos apertos, et Iesum stantem, etc., soluitur, 521, 137 et seq. Obiectio petita ex his uerbis, Omnis uiri caput est Christus . . . caput autem Christi Deus, soluitur, 526, 27 et seq. Obiectio petita ex his uerbis, ut sint unum, sicut et nos unum sumus, exsufflatur, 527, 33 et seq. Quam male obiicerent hec uerba, Qui plantat, et qui rigat, unum sunt, 527, 34. Obiectio petita ex his uerbis, Non potest  Filius facere a se quidquam, etc., soluitur, 528, 38 et seq. Obiectio petita ex his uerbis, uiuit propter Patrem, soluitur, 542, 117 et seq. Obiectio petita ex his uerbis, Ut clarificetur Filius eius per ipsum, soluitur, 545, 130 et seq. Obiectio petita ex his uerbis, Nobis unus Deus ex quo omnia, et nos, etc., soluitur, 546, 132 et seq. Obiectio petita ex his uerbis, Ego sum uitis uera, et Pater meus agricola est, soluitur, 549, 151 et seq. In his uerbis, Ut cognoscant te solum et uerum Deum, etc., Filius a solo et uero Deo non separatur, 554, 19 et seq. Obiectio petita ex his uerbis, Sedere autem ad dexteram meam non est meum dare uobis, soluitur, 561, 55 et seq. Obiectio petita ex his uerbis, Et dilexisti eos, sicut et me dilexisti, soluitur, 566, 89 et seq. Obiectio petita ex his uerbis, Confiteor tibi, Pater, Domine celi et terre, soluitur, 568, 100 et seq. Obiectio petita ex his uerbis, Nunc clarificatus est Filius hominis, soluitur, 571, 115. Obiectio petita ex his uerbis, Qui in me credit, non credit in me, sed in eum qui me misit, et aliis sinulibus locutionibus, soluitur, 572, 119. Obiectio petita ex his uerbis, De die autem illo, et hora nemo scit; neque angeli celorum, neque Filius hominis, etc., soluitur, 586, 193 et seq. Obiectio contra diuinitatem Spiritus sancti petita ex his uerbis, In Spiritu et ueritate oportet adorare, soluitur, 679, 69 et seq.
    Non libet confessorum neces, tormenta, exsilia ab Arianis perpetrata recordari, piorum sacerdotia, proditorum munera, 496, 140 et seq. Illyrii de mala doctrina Arianorum aduertant quid propter suam perfidiam acciderit sibi, et quiescant, ut ueram fidem sequantur, 761, 28.
    Quantos in urbe Roma, quantos Alexandrie, quantos Antiochie, quantos etiam Constantinopoli ab Ariana labe Christus mundauit, 603, 17. Nulus de ciuibus Arianus erat, pauci de familia regia, nonnulli etiam Gothi, quibus ut olim plaustra sedes erat, ita nunc plaustrum Ecclesia est, 855, 12.
    ARROGANTIS est impudentie moreri solum uelle, quod multis etiam sanctis negatum noueris, 1131, 65.
    ARTEMIUS episcopus, 786, 1; 805, 76.
    ASA utinam tam fidelis processu, quam deuotus exordio, 1202, 15.
    ASINAE pullum Dominus in figura populi gentilis ascendit, 1083, 9.
    ATHANASIUS sancte memorie episcopus Alexandrinus, 816, 4. Athanasius sancte memorie quasi columen fidei fuit, 818, 7. uid. ROMA.
    ATHLETAS sepe uictos, quorum fuerint certamina, probata, uulgus hominum cum uictoribus coronare consueuit, 395, 19.
    ATTALUS presbyter de preuaricatione confessus, et Palladii sacrilegiis inherens, a concilio Aquileiensi damnatur, 808, 9.
    Attalus presbyter inter Arianos, 798, 44.
    ATTICUS Prisco dedit litteras ad Ambrosium, 1107, 1.
    ATTILIUS militiam mortis impendit, 834, 7.
    AUDIRE quem delectat, alterum loqui prouocat, 21, 76.
    AURIUM unus ornatus est, audire quod prosit, 232. 79.
    AURUM et argentum onus habet, fructum non habet: onus querentis est, sumptus heredis, 1082, 7. Qui auro moueri nesciat, hunc homines supra hominem esse arbitrantur, 85, 66. Quod aurum et argentum ab homine christiano queratur? 1082, 7.
    AUXENTIUS Mediolanensem Ecclesiam armis exercituque occupauerat, 676, 59.
    Auxentius episcopus Arianus dictus etiam Mercurinus: unum portentum, duo nomina, 869, 22. Alius in Scythie partibus dicebatur, alius hic uocatur; nomina pro regionibus habet, ibid. Minora fecit in Scythia; et ita erubuit, ut mutaret uocabulum; sceleratiora hic ausus est, ibid. Audet mentionem facere tractandi, plenus sanguinis, plenus cruoris, cruentas leges ore dictans, manu scribens, et putans quod lex possit fidem hominibus imperare, 870, 24. Manu eius lex scripta, qua per Ecclesias iubentur eiici catholici sacerdotes, resistentes gladio feriri, et per urbes omnes direxit, 867, 16. Qua firmatur concilium Ariminense, 870, 25. Uno nomento tot populos, quod in ipso est, trucidabit; alios gladio, alios sacrilegio; et basilicam petit cruento ore, sanguinolentis manibus, 868, 17. Si de aliquorum peregrinorum assentatione se iactat, ibi sit episcopus, unde sunt ii, qui eum episcopatus putant nomine esse donandum, 861, 8. Iudices elegit, ut contra Ambrosium in palatio imperatoris disputaret, 860. 1. Gentiles quosdam quatuor aut quinque iudices elegit, apud quos sine aduersario uictus est, 870, 26. Rebaptizandos fideles populos putat, baptizatos in nomine Trinitatis, 874, 37. uid. CONCILIUM.
    AUXENTIUS Iouinianista condemnatur, 969, 14.
    AuARITIA quam uetus et antiqua sit, 101, 130. Quam feralis et illecebrosa, ibid., 132. Feralis auaritia et illecebrosa  pecunia, que habentes contaminat, non habentes non iuuat, 101, 132. Quam uanum sit opes congregare, 64, 251 et seq. Pecunie contemptus iustitie forma est, 102, 133. Iustitiam auaritia prima infirmat, 36, 137. Nihil tam contrarium fortitudini, quam lucro uinci, 52, 202. Auaritia plerumque sensus hebetat humanos, et peruertit opiniones, ut questum pietatem putent, et pecuniam quasi mercedem prudentie, 758, 15. Iudas proditor auaritie studio et pecunie cupiditate laqueum proditionis incurrit, 76, 24. uid. AURUM, PECUNIA.
    Auare, noli, recondere, ne fias nudo quidem nomine christianus, opere Iudeus, cum aduerteris onera tua tibi esse supplicio, 1082, 8. Auarus non dicit: Portio mea Dominus, 1045, 94. In prouerbio est de diuite auaro, quia perdix iste congregat diuitias non cum iudicio, 918, 4. Is non querit aliena, qui sua seruat: nec inflatur immodico, qui contentus est proprio, 1129, 55. Preeminentem uirum thesauri non possideant sui, nec pecuniis seruiat, qui preest liberis, 86, 67. Ieiunare et continentem esse paucorum est, alieni cupidum non esse rarum, 110, 10.
    AuUNCULUM inter et neptem tertius gradus est, qui etiam ciuili iure a consortio coniugii exceptus uidetur, 1018, 3. Id prohibitum diuino iure, ibid., 4 et seq. Quid tam solemne quam osculum inter auunculum et neptem, quod iste quasi filie debet, hec quasi parenti, 1019, 7.




B
    BABYLONIS filia est, que Dei filia esse desiuit, 439, 106.
    BALAAMI historia et benedictio explicatur, 993, 4 et seq. Non in sua uoluntate erat benedictio Hebrei populi, sed in Dei gratia, 994, 8. Per excessum mentis aliud cupiebat, aliud loquebatur, 995, 11. Non mirum illud a Deo infusum quod loqueretur et prophetaret, 993, 4 et seq. Deus tentauit eum quasi diuinum, non elegit quasi prophetam, 996, 15. Non communicauit eorum operibus, cum uiueret, quorum in animis cupiebat mori, 279, 7. In eius uerbis sacri baptismatis reuelata est magnificentia. 995, 10.
    BAPTISMATA Iudeorum alia erant superflua, alia in figura, 355, 2. Plurima baptismatum genera premissa sunt, quia secuturum erat uerum illud unum in spiritu et aqua sacramentum baptismatis, quo totus redimitur homo, 1075, 18. Multa sunt genera baptismatum, sed unum baptisma: lauacra sunt, baptismata esse non possunt, 355, 2. Per Ioannem baptismatis sacramenta premissa, 399, 34. Legis typum accipiens Ioannes baptizauit in penitentiam, Christus ad gratiam, 895, 7.
    Baptismatis figure, 134, 106 et seq.; 327, 9 et seq.; 352, 12 et seq.; 353, 20 et seq; 355, etc. Bene in exordio creature baptismi figura signatur, per quod habuit creatura mundari, 634, 1. Baptismatis typus precessit in mari Rubro, 843, 2. uid. BALAAM.
    Lauacri mysterium Nicodemus primus meruit audire, 228, 61. Unum non plura baptismata, et cur? 418, 10 et seq. Unum baptisma, quia mors una pro mundo, 609, 45. uerba Pauli: Impossibile est hos qui semel illuminati sunt, etc., de Baptismo esse intelligenda, 417, 8 et seq.
    Nisi baptizatus catechumenus fuerit in nomine Patris et Filii et Spiritus sancti, remissionem non potest accipere peccatorum, 330, 20. Non fides sola ad perfectionem satis est, nisi etiam baptismatis adipiscatur gratiam, et sanguinem Christi redemptus accipiat, 782, 20. uid. CATECHUMENUS. Efficacia baptismi in uoto, 1188, 51 et seq. uid. MARTYRES, uALENTINIANUS.
    Baptisma quare inuentum et institutum est, 358, 17 et seq. Unde baptisma nisi de cruce et de morte Christi, 356, 6.
    In baptismo sacerdos aquas consecrat, 327, 8. Quibus ceremoniis, 353, 18. Sacerdos baptizans uenit ad fontem, inuocat Patris nomen, presentiam Filii et Spiritus sancti, utitur uerbis celestibus, 357, 14. Spiritus sancti descensio aquas, sacerdotalibus inuocata precibus, consecrat, 618, 88. Non simplex aqua celestis mysterii, per quam consequimur, ut partem cum Christo habere mereamur, 603, 15. Quare fons baptismatis quasi sepultura est? 359, 19. In aqua imago mortis, in Spiritu pignus est uite, 616, 76. Aqua testis est sepulture, sanguis testis est mortis, Spiritus testis est uite, 616, 77.
    In mysteriis interrogatio trina defertur, et confirmatio trina celebratur, nec potest quis nisi trina confessione purgari, 654, 105. Quid baptizandi responderent, 332, 28. Renuntiatio diabolo et mundo in baptismo, 326, 5 et seq.; 350, 5 et seq. Apertionis mysterium, 325, 3 et seq; 349, 2 et seq. Symbolum competentibus in baptisteriis basilice traditum, 853, 4. Triplex immersio in baptismo cum triplici interrogatione, 359, 20. Quid immersio significet, 360, 23. Baptizatus es in nomine Trinitatis, 381, 5. In his qui baptizati sunt in nomine Iesu Christi, non iteratum est baptisma, sed nouatum, 608, 42. Quemadmodum in Christi  nomine plenum esse legimus baptismatis sacramentum, ita etiam sancto tantum Spiritu nuncupato, nichil deest ad mysterii plenitudinem, 609, 44. Lotio pedum in baptismate, 332, 31; 362, 4 et seq. Ecclesia Romana hanc consuetudinem non habebat, ibid., 5. Post immersionem ungebatur baptizatus, et quibus uerbis, 360, 14. Unctio capitis in baptismate, 332, 29; 350, 4. Baptizatus accipit id est, unguentum in capite, 361, 1. uestimenta candida in baptismo, et cur? 333, 34 et seq. Baptizati accipiunt signaculum spiritale, quo signat Pater, confirmat Christus, et dat pignus Spiritus sanctus, 336, 42; 363, 8. Unxit te Deus, signauit te Christus, accipis spiritale signaculum, 381, 7 et seq. Recens baptizatorum ad Eucaristiam accessus, 336, 43 et seq.; 364, 11; 366, 15, etc. Pasche die in toto orbe Baptismi sacramenta celebrantur, 288, 42.
    In baptismate descendit Spiritus sanctus, 358, 14. Spiritus mentem renouat, aqua proficit ad lauacrum, sanguis spectat ad pretium: Spiritus nos per adoptionem filios Dei fecit, sacri fontis unda nos abluit, sanguis Domini nos redemit, 678, 68. Quis operationem Spiritus sancti abnuat in lauacro, in quo operationem eius sentimus et gratiam? 670, 23. Aqua in baptismo non mundat sine spiritu, 330, 19. Christus baptismum, nobis ad redimenda nostra peccata donauit, 874, 37. Aufert Dominus peccata per baptismum, et transfert iniquitates, et demergit in profundo maris, 1068, 24. In baptismo planta abluitur, ut hereditaria peccata tollantur; nostra enim propria per baptismum relaxantur, 333, 32. Ut maius subsidium sanctificationis accedat, 363, 7. uid. CONSTANTINUS.
    Per lauacrum renouamur, per quod renascimur, 417, 8. In sacramento baptismi uere nos regeneramur, 342, 59. Regeneratio quid sit? 361, 2. Cur in aqua fiat? ibid., 3. Per baptismum aquile sumus renouate ablutione delicti, 366, 7.
    Mortuus eram, sed quia in baptismate commortuus Christo sum, accepi lumen uite a Christo, 1098, 7. In eo qui baptizatur, crucifigitur Filius Dei, 418, 9. Qui moritur in Christo, fit eius gratie particeps in lauacro, 1145, 43. Baptizati herodes sunt Christi; quia datur illis per mortem ipsius tamquam testatoris hereditas, 1025, 11. Isti debent maiore agere custodia, cauere uitiorum illecebras, erroris incitamenta, ibid., 12. Omnis iustitia in baptismate constituta est, 353, 15. In eo non merita personarum consideres, sed officia sacerdotum, 332, 27. Piscine probatice cum baptismo comparatio, 355, 3 et seq. Non sanat baptismus perfidorum, non mundat, sed polluit, 330, 23. Non aqua omnis sanat, sed que habet gratiam Christi, 352, 15, In baptismo diuinitatis est presentia, 327, 8 et seq.; 33, 27. uid. ECCLESIAE.
    BARBATIANUS et Sarmatio noui Epicurei primo intra monasterium positi ieiunabant et continebantur, 1024, 8. Abierunt foras, deinde uolentes redire, non sunt recepti, ibid., 9. Hinc efferuescentes heresim disseminare ceperunt, ibid. Refutantur eorum errores, ibid. et seq. Epicurum magis sequendum quam apostolos putant, 1025, 13. Se quod male cause habent, assertionibus suis impugnant frequenter, 1028, 20. Dicunt nullum esse abstinentie meritum, nullam frugalitatis, nullam uirginitatis gratiam, pari omnes estimari pretio, delirare eos qui ieiuniis castigent carnem suam, et menti subditam faciant, 1024, 7; 1028, 22.
    BARBARICIS motibus obiecti et bellorum procellis, in medio uersamur omnium molestiarum freto, 1017, 3.
    BARNABAS sancti Spiritus electus imperio, quod ei ad omne redundat insigne meritorum, non fuit apostolorum indignus collegio, 664, 157.
    BASILICA Romana, 874, 1. Basilica Fauste, 875, 2. Basilica uetus, 855, 10. Basilica minor Ecclesie, 858, 24. Basilice sub apostolorum nomine dedicatio, 763, 1. uid. FELIX. Quantas Ecclesie basilicas Iudei tempore imperii Iuliani incenderunt, duas Damasci, alias Gazis, Ascalone, Beryto, Alexandrie, et illis fere locis omnibus, et nemo uindicauit, 950, 15 et seq.
    Basilica noua plena populi, 855, 18. Circumfusi milites basilicam custodiebant, 858, 24; 864, 4. Imperator iussit ut recederent milites de basilica, 859, 26. uid. BASSIANUS, ECCLESIA.
    BASILIDES non putauit ueritatem carnis humane a Christo suscepte, 705, 8.
    BASSIANUS episcopus Laudensis, 786, 1; 805, 76. Eius in Palladium condemnatio, 802, 60.
    Bassiani episcopi subscriptio, 969, 14.
    Bassianus episcopus loquebatur cum Ambrosio de Basilice, quam condidit apostolorum nomine, dedicatione, 763, 1.
    BASSO episcopo in consortium regende Ecclesie datus est Senecio, 1009, 7.
    BAUTO comes amplissimus honore magisterii militaris,  1010, 3. Transrhenanus genere barbaros cum barbaris fecit decernere, 890, 8.
    BEATAM uitam scriptura diuina priusquam philosophi posuit in cognitione diuinitatis, et fructu bone operationis, 71, 5 et seq. Non secundum forensem abundantiam estimandam beatitudinem singulorum, sed secundum interiorem conscientiam, 13, 44. Qui philosophi eam in non dolendo posuerunt: qui in uoluptate, aut uacuitate doloris: qui in honestate ac bonis corporis atque externis? 71, 4. Nulla ei accessio per uoluptatem corporis, aut commodorum gratiam, 73, 13. Paupertatem, famem, dolorem non impedimento, sed adiumento esse ad uitam beatam 74, 15 et seq. Omnia que patimur, minora sunt, et indigna, quorum pro laboribus tanta rependatur merces futura bonorum, 926, 5. In ipsis doloribus uitam beatam eminere, 73, 9 et seq. Innocentia et scientia beatum faciunt, 72, 8 et seq. uita beata fructus presentium, uita autem eterna spes futurorum est, 74, 18. Non solum in paradisum reditus nobis reformatus est per Christum, sed etiam celestis solii honor per consortium corporis Christi carni nostre est impertitus, 1085, 3. Nuptie Agni ornantur confessorum liuore, martyrum sanguine, liliis uirginum, coronis etiam sacerdotum, 1170, 132. Quamuis sancti de suo merito securi sint; tamen quia futura est adhuc redemptio totius corporis Ecclesie, compatiuntur, 926, 7.
    BELLICIUS iactatus graui egritudine, credidit in Dominum Iesum, et cepit reualescere, 1095, 1.
    In BELLO iustitia et fides seruanda, 37, 140. In fortitudine bellica non mediocris honesti ac decori forma est, 54, 211. Sunt nobis quedam et in pace prelia, et in bello pax, 937, 30. Tunc bellum conficitur, hostis fugatur; quando Spiritus gratia concinit, et mentis industria, 1164, 111. uid. FORTITUDO.
    BENEFICENTIA diuiditur in beneuolentiam et liberalitatem, 38, 143. Non est beneficentia; ubi nulla est beneuolentia, 38, 144.
    BENEFICIIS Christus iudicauit magis homines alligari posse, et prouocari ad ea que sunt recta facienda, quam metu: plusque caritatem proficere, quam formidinem ad correctionem, 957, 6. Enitendum ut beneficiis atque officiis obligemus plurimos, et collatam reseruemus gratiam, 98, 121. His potius nostra conferenda beneficia, qui nobis ea non possunt representare, 100, 126. Superiorem non esse in referendo quam in conferendo beneficio hoc est minorem esse, 42, 160. In beneficio referendo plus animus quam census operatur: magisque preponderat beneuolentia, quam possibilitas muneris referendi, 44, 166. Non potest manere beneficium, cum auctor excluditur: nec auctor sine munere, nec munus sine auctore, 646, 64.
    BENEuOLENTIA prestat supra ipsam liberalitatem, 44, 166 et seq. Liberalitas sine beneuolentia, et beneuolentia sine liberalitate non est perfecta, 40, 151.
    Beneuolentia habet in se fortitudinem, 46, 172. Augetur cetu Ecclesie, fidei consortio, initiandi societate, percipiende gratie necessitudine, mysteriorum communione, 45, 170. Facit ut unus fiat ex pluribus, 46, 173. Alia eius commoda et effectus, 43, 173 et seq. Tantum ualet, ut plerumque pignora uincat nature, 46, 174. Etiam morum facit similitudinem, 45, 171. Nullus cibus est beneuolentia et pietate dulcior, 412, 84. Unusquisque beneuolentis se magis, quam sapientis credit concilio, 44, 167. Tolle ex usu hominum beneuolentiam, tamquam solem e mundo tuleris, 44, 167. Qui eius effectus, ibid. et seq.
    BENIAMITARUM ob uiolatam in Leuite uxore castitatem ultio atrocissima eleganter describitur, 772, 3 et seq. Quanta honestatis cura in bello contra tribum Beniamin ad ulciscendam pudicitie iniuriam suscepto, 135, 110 et seq.
    BENIGNITATE summa opus est, ut publica gubernacula et priuata iura tueamur, 93, 95.
    BERSABEE puteus septimi, aut iuramenti Latina interpretatio est, 1041, 77.
    BESTIAE quante hominis officia conferant et beneficia, 975, 17. uid. ANIMANTIA, FERAE.
    BETH domus est, leem panis dicitur, 1065, 14.
    BETHANIA locus obeditionis, ideo ibi mortuus suscitatur. 1069, 6.
    BETHLEEM in qua natus est Christus, eademque Ephrata, 1064, 9. In Mattheo domus Iuda, in Michea domus Ephrata cum dicitur uerborum discrepantia non sensuum est, 1065, 11 et seq.
    Bibendum est, non propter uoluptatem, sed propter infirmitatem; pro remedio parcius, non pro deliciis redundantius, 1029, 27.
    BIGAMI etiam ante baptismum ad sacros ordines admitti non possunt, 66, 257.
    De BONONIENSI ueniens a tergo Claternam, ipsam Bononiam, Mutinam, Rhegium derelinquebas, in dextera erat  Brixillum, a fronte occurrebat Placentia, semirutarum urbium cadauera, ad leuam Apennini inculta miseratus, 944, 3. uid. uIRGINES.
    Bononiensis Ecclesie piscator, 245, 129. Metropolitanus uir Bononiensi subditus, 1005, 5.
    Bononienses uirgines, relicto parentum hospitio, sacrarium uirginitatis incolunt, 161, 60. Quid ibi agant? Ibid.
    BONITAS popularis ac grata est omnibus, 77, 29. Non uituperanda facilitas, sed laudanda bonitas, 125, 68.
    BONUM utique perfectum, 1081, 2. Pulchrius est bonum, quod non ex necessitate fit, sed ex uoluntate, 932, 8. Quod bonum est, non uitandum: quod est melius, eligendum, 205, 72. Consuetudo boni usum prauitatis ueteris amisit, 227, 56. Quid aliud tam facile potest iustorum implere mentes, quam boni operis conscientia? 43, 163.
    Bonum summum et solum est uirtus, 74, 18. Nihil speciosius illo summo bono, cuius etiam predicatio speciosa est nimis, et maxime perseuerantis sermonis processus, et quedam apostolice predicationis uestigia, 904, 1. Mentis oculus cum summum bonum intuetur, et in eo uersatur, atque eo pascitur, splendescit atque enitet, 905, 2. Si uerum et summum bonum concupiscibili suo et delectabili anima gustauerit, excludens dolorem et formidinem, incredibiliter exestuat, 906, 10. uite fons est summum bonum, ex quo uiuendi substantia ministratur omnibus, 908, 18.
    Bonorum iudicia negligere uel arrogantie est uel dissolutionis, 60, 236. Plurimum prodest unicuique bonis iungi, 93, 97. Quod uitiosi oderunt, hoc apud bonos sincerum ac pium est, 898, 2.
    BONOSI episcopi iudicium ad quos pertineat? 1008, 1 et seq. Eius error de Marie filiis refutatur, 1009, 3 et seq.
    Booz inter et Ruth coniugium initum quid figurauerit? 510, 69 et seq.
    BRACHIALE et torquem more indui gentilium sacerdoti et christiano sacrilegium est, 809, 9.
    BRIXILLUM, 944, 3.




C
    CABILLONUM, 891, 11.
    CADAuERA semirutarum urbium, 944, 3.
    CADES quid sit? 289, 45.
    CAECI nati curatio figura baptismatis, 1096, 5 et seq,
    CAIN sacrificantis crimen non in oblatione muneris, sed in oblationis affectu est, 703, 3. Reprobatio muneris Cain quid figurauerit? 704, 5. Remedio sua mors ei fuit, que uagum exulem, formidato per omnia momenta mortis terrore, per mortem exuit, 756, 10.
    CALANUS. uid. ALEXANDER.
    CALIGULARUM probra, 1212, 50.
    CALLIGONUS prepositus cubiculi quid Ambrosio mandare ausus sit? 859, 28.
    CALLINICI castri in parte aliqua edificiorum incendium, 950, 13.
    CAMILLUS sublata Capitolio signa, cesis Tarpeie rupis triumphatoribus, reportauit, 834, 7.
    CAMPANIAE littoris remota ora non solum a periculis, sed etiam ab omni strepitu tranquillitatem infundit, 1016, 2.
    CANDIDIANI litteras laudat Ambrosius, 1108, 1.
    CANITIES est reuerenda, que est canities anime, in canis cogitationibus et operibus effulgens, 823, 5. Non annorum canities est laudata, sed morum, 834, 7.
    CAPILLI naturale uelamen, 59, 232. Cincinni capillorum Christo non ornamenta, sed crimina sunt: lenocinia forme, non precepta uirtutis, 230, 71. Pariant et parturiant, qui crispant comam, sicut femine, 1062, 6. Sunt quidam crines religionis et fidei, 637, 14. Capilli quibus Maria tersit pedes Domini, quid significent? 439, 69.
    Captiuitas uere hec est, ubi anime a peccato captiue ducuntur ad mortem, et a diabolica dominatione possidentur, 306, 4.
    CAPUENSIS synodus quid de Antiocheno Euagrium inter et Flauianum discidio statuerat? 1006, 2. uid. FLAuIANUS, THEOPHILUS.
    CARO anime fraterno quodam copulatur consortio, 1056, 9. Caro nostra perpetua esse ac diuturna non potest; necesse est occidat, ut resurgat: necesse est resoluatur, ut quiescat, 945, 5. Cum caro repugnat, mens ad Deum debet esse intenta, 439, 105. Tunc maxime urgemur, cum caro cedit, ibid. Non metuit arma, non barbaros, qui mortem non timet, qui nulla carnis uoluptate retinetur, 865, 6. Dormiat caro, uigilet fides: dormiant illecebre corporis, uigilet cordis prudentia: membra tua redoleant crucem Christi et sepulture odorem, 293, 58. Non alienum, si interire sic dicitur; ut repressa magis, quam absumpta credatur, 416, 96. Moriatur cupiditatibus, sit captiua, sit subdita, nec legi mentis nostre repugnet, sed bone seruituti subiecta moriatur, 406, 61. Male se habet causa, ubi potior  est carnis, quam mentis prerogatiua, 769, 14. Quod carnale, seruile, 1163, 108.
    CARTHAGINIS non eque numina semper inuisa Romanis, 840, 30.
    CASSIANUS episcopus, 786, 1; 805, 76.
    CASTITATIS triplex uirtus, una coniugalis, alia uiduitatis, tertia uirginitatis, 192, 23. Iure castitatem atque clementiam dixerim quasdam uirtutum parentes, 1129, 54. Preceptum castitatis est, consilium integritatis, 206, 75. uid. uIDUITAS, uIRGINITAS.
    Castitatem non pena cohibet, sed religio auget, fidesque conseruat, 222, 35. Nec casta est, que metu cogitur; nec honesta, que mercede conducitur: nec pudor ille, qui intemperantium oculorum quotidiano expositus conuicio, flagitiosis aspectibus uerberatur, 150, 15. Castos non infirmos nos esse conuenit: pudicos oculos habere, non debiles, 207, 76. Bonus regende castitatis pudor est comes, 20, 69. Castitas solitudinem querit, 201, 57. Suis cumulatur dispendiis, 836, 12. Prima eius uictoria est facultatum cupiditates uincere; quia lucri studium tentamentum pudoris est, 836, 12. Nescit redimere castitatem, que uendere solet, 150, 15.
    Castitatis et uirginitatis patria in celo est, 151, 20. Castitas angelos fecit: qui eam seruauit, angelus est; qui perdidit, diabolus, 159, 52. Castimonie tantum deferebant reuerentie maiores nostri, ut bellum aduersus temeratores pudicitie suscipiendum putarent, 772, 2. Castitatis supra laborem est premium, supra usum gratia, supra opus merces, 208, 82. uid. CONTINENS.
    CASTULUS quem presbyterum dicebant Ariani, raptus a populo, 853, 5. Missis ab Ambrosio presbyteris et diaconibus, ereptus est, ibid.
    CATECHUMENUS quando dedit nomen suum, Christus tulit lutum, et liniuit super oculos eius, 364, 12. Catechumeni dimissi post lectiones atque tractatum, 853, 4. uid. BAPTISMUS.
    quod perfectum et absolutum officium est, a uero uirtutis fonte proficiscitur, 110, 10.
    CAUSA quo prestantior, eo debet esse cura attentior, 58, 227.
    CAUTELA sanctorum est necessaria, 601, 9.
    CHALDAEUS spem non habet in steliis, quas obseruat, 928, 16.
    CHARITAS Legis est, et seruitus caritatis, 1091. 8. Timor Legis est, caritas Euangelii, 1091, 7. Unde nascitur? 34, 127. Utrum sit differentia aliqua caritatis eorum qui a pueritia, et eorum qui iuuentutis aut posterioris etatis processu crediderint? 914, 1 et seq.
    Charitas non potest esse sine fide, 226, 53. Per fidem ad caritatem peruenitur, 80, 39. Perfecta caritas omnem fidem habet. 1094, 5 et seq. Non tamen facile dixerim quod continuo omnis fides perfectam caritatem habeat, ibid., 6 et seq. uid. FIDES.
    Charitatem dominus exigit, seruus timorem, 1083, 10. Aedificatio caritatis rimam offensionis excludit, atque obstruit, 1088, 13. Prima ad commendationem nostri est caritas, 79, 39. Libertas liberum facit hominibus, caritas amicum Deo, 936, 23. Quid prodest collatio patrimonii sine gratia caritatis? 434, 83.
    Charitatis uincula sunt et uulnera, 293, 60 et seq. Sunt iacula caritatis, quibus Christus uulnerat se querentes, 293, 60. Bona uulnera caritatis et osculis preferenda, 221, 333; 274, 111. uid. AMOR.
    CHORATH intellectus dicitur, 1041, 77.
    CHOREB omne cor, uel quasi cor dicitur, 1041, 77.
    CHRISTIANOS etsi multi se nominent, nomen usurpant, non tamen omnes mercedem habent, 692, 130. Cum Iudei interpellant, in terra scribuntur eorum nomina: cum adeunt christiani, scribuntur eorum nomina in celo, 803, 5. Omnis christianus est liber et sapiens, 936, 22. Curia iam maiore christianorum numero est referta, 825, 9. Iulianus lege proxima christianis communem usum loquendi et docendi denegauit, 824, 4.
    Christianos decet, ut et tranquillitas pacis optetur, et fidei ueritatisque constantia nec mortis reuocetur periculo, 855, 14. Per iniurias, per inopiam, per supplicium nos creuimus, 835, 11. Numquam nobis amplius contulerunt gentiles, quam cum uerberari christianos, atque proscribi, ac necari iuberent, ibid. uid. PERSECUTIO.
    CHRISTI nomen ante eius aduentum in Isrel populo, quasi in uase aliquo Iudeorum mentibus claudebatur, 620, 95. Quomodo postea per omnem creaturam extensum, ibid., 96. Christus uerus Dauid, uerus humilis, uerus mansuetus, uerus manu fortis Dei Filius, hoc annuntiatur nomine, 987, 11. uerbum dicitur, quia immaculatus: uirtus, quia perfectus: Filius, quia genitus ex Patre: Sapientia, quia unum cum Patre, unum eternitate, unum diuinitate, 447, 16. Si Christum dicas; et Deum Patrem, a quo unctus est  Filius; et ipsum qui unctus est, Filium; et Spiritum sanctum, quo unctus est, designasti, 609, 44. Deus est qui ungit, et Deus qui secundum carnem ungitur, Dei Filius, 448, 24. Christus quasi filius hominis unctus, et missus ad Euangelium predicandum, 665, 2. Unguentum Christi est Spiritus sanctus, 622, 103. In Christi nomine incarnationis Paulus testificatus est sacramentum, 500, 16.
    Expositio fidei catholice de Christo, 730 et seq. Imperfecte de Christo confessiones fidei, 709, 24 et seq. Sunt qui tamquam ad unum prophetarum, ita ad Christum factum esse uerbum arbitrati sunt, non ipsum esse Dei uerbum, 714, 48. uid. APOLLINARIS, ARIUS.
    Christum esse altissimum Deum probatur, 498, 9. Paulus Christum solum uerum Deum uoce affectuque fatebatur, 560, 48. Ipse est, quem Pater genuit ante Luciferum, ut eternum; ex utero generauit, ut Filium; ex corde eructauit, ut uerbum, 175, 3. Ex Patre, apud Patrem, in Patre, natus non factus, nec degener, 218, 18. Nos per adoptionem filii, Christus per ueritatem nature est, 469, 126. In eo filii proprietas diuinitatis est, ueritas proprietatis, misericordia pietatis, oblatio securitatis, 465, 108. Sat est generationem scire diuinam non diuisam, non diminutam, non deriuatoriam, non creatam, 493, 129.
    Christus totum quidquid a Patre diuinitatis assumpsit, expressit, 158, 48. Est imago simplex de Deo, egressa de Patre, expressa de fonte, 453, 49. Non umbra, sed imago Dei est: non uacua imago, sed ueritas, 1164, 109. Imago Dei est, non muta; quia uerbum est: non insensibilis; quia sapientia est: non inanis; quia uirtus est: non uacua; quia uita est: non mortua; quia resurrectio est, 453, 50. Imago docet eum non esse dissimilem, character expressum esse significat, splendor signat eternum, 453, 49. uerus Deus est ueri Patris non dissimilis, sed equalis, 555, 27. Probatur contra Arianos Christum non esse dissimilem Patri, 451, 43 et seq. Probatur esse similem, 453, 48 et seq.
    Christum filium Dei sempiternum esse probatur, 454, 54 et seq. Pater manet in Christo, tamquam uerus in uero, Deus in Deo, lumen in lumine; quasi Pater sempiternus in Filio ceterno, 681, 82. Qui uolunt negare Filium sempiternum, uolunt Patrem docere esse mutatum, 455, 61. Cum omnia in sapientia facta sint, Christus autem Dei sapientia sit: non accidens utique, sed permanens est in eternum, 505, 45.
    Christi uoluntas eadem que paterna est, 479, 50 et seq. Similiter est Christi uelle, quod Pater uult; cuius similiter est facere, quod Pater facit, 478, 45. Si traditus est a Patre, et ipse se tradidit: unde una utriusque operatio et uoluntas, 465, 109. Christum libere esse potestatis uariis argumentis probatur, 479, 47 et seq. uidemus eamdem caritatem Dei esse, que Christi est, 585, 188.
    Christum omnipotentem esse probatur, 728, 114 et seq. Omnipotentem annuntiant angeli, prophete significant, apostoli testificantur, 524, 16. Christus omnipotens est; hec est fides nostra, 865, 7. Anathema illi, qui negat Dominum potentem Christum, 794, 32. Iubenti Christo etiam insensibilis solet natura obedire, 428, 56.
    Christus per unitatem potestatis coadoratur in Patre, cum Deus Pater adoratur in Christo, 681, 82. In Christo etiam incarnationis adoranda mysteria sunt, 680, 76 et seq. Per scabellum pedum Dei terra intelligitur, per terram caro Christi, quam hodieque in mysteriis adoramus, 681, 79. Diuinitatem eius adoramus et carnem, 720, 75.
    Christo dum preiudicas, Patrem adiudicas, 458, 71. Secundum diuinitatem non super Christum est Spiritus, sed in Christo, 666, 6. Neque Pater uisus est Abrahe, nec Deo Patri pedes lauit, sed ei in quo futuri hominis est figura, 484, 72. Non Pater in rubo, non Pater in eremo, sed Filius Moysi locutus est, hic Legem dedit, 460, 83. Christus locutus est in Lege, in propheta et in Euangelio, 477, 37. Seruemus distinctionem diuinitatis et carnis: unus in utraque loquitur Dei Filius, et non uno loquitur modo, 485, 77.
    Christum dicere creaturam pro obiectu contumelie est, non pro confessione reuerentie, 753, 4. Quid proficis, si dicas quia Christus hec an illa sit creatura? Creatura mutatur, non diuinitas adoratur, 789, 26. In quo factus sit Christus, 501, 27 et seq.; 511, 76 et seq. Quo sensu dictum sit de Christo: Dominus creauit me principium uiarum suarum in opera sua, 505, 46 et seq.; 508, 59 et seq.; 643, 51. Secundum partum uirginis factus, qui secundum diuinam generationem ex Patre natus est, 870, 25. Foris factus est, qui erat intus, 251, 6. In Christo factura non diuinitati sed humanitati ascribenda, 462, 94. Factus sub Lege secundum incarnationem, ex muliere secundum sexum, 781. 18. Aliqui dicunt inoperatum esse incarnationis mysterium et cur? 517, 114.
    Christus in quo dixerit Patrem maiorem se esse, 482, 61  et seq. Quem Patrem naturaliter habet, Deum appellat propter suscepti corporis sacramentum, 219, 23. Quasi altissimus donat, quasi homo precatur: aliud creatoris, aliud redemptoris est, 498, 8. Rogat quasi filius hominis, imperat quasi Dei Filius, 502, 32. Neque cum imperat, solus est; neque cum precatur, infirmus, 531, 55. Quasi Deus imperat morbo, quasi homo uisitat egrum, 202, 60. Mandatum siue preceptum Christo non secundum diuinitatem, sed secundum incarnationem datur. 574, 132.
    Christus dubitat hominis affectu, 478, 43. Ut homo dubitat, ut homo turbatur: non turbatur eius diuinitas, turbatur secundum humane fragilitatis assumptionem, 480, 56. Plerique dicunt confidenter quod Christus secundum nostre conditionis assumptionem ignorare se quasi Filius hominis ante crucem dixit, 591, 221. Nescire se simulat, ut scire faciat credentes, 561, 54. Quomodo diem iudicii ignorasse dicatur, 591, 222. In Christo profectus est etatis, et profectus sapientie, sed humane est, 719, 72 et seq. Non secundum diuinitatem, sed secundum hominem iudicant, qui putant Christo testificandi scientiam defuisse, 574, 130. Quod sanctificatur in carne pro nobis, et diuinitate sanctificat, 485, 78.
    Christi subiectionis pia et uera interpretatio, 926, 8. Secundum formam serui locutus, dominum uocauit, quem Patrem nouerat, equalem in Dei forma; seruum secundum carnis substantiam se predicans, 985, 3. Subditus Patri in corpore, in quo erat subditus matri, 487, 88. Quomodo in nobis subiectus, 580, 167 et seq. Per sua opera et genera diuersa uirtutum erit in nobis Patri subditus, 583, 182. Hoc munimentum, hec sepes est fidei nostre, quod pro nobis seruitutem susceperit in istius corporis susceptione, 984, 1. Pro nobis seruus, peccatum, opprobrium, maledictum factus est, ut nostram seruitutem tolleret, maledicta, peccata, opprobria deleret, 985, 4; 988, 12 et seq. Seruiuit, ut omnes liberos faceret, 936, 23. Formam serui accepit, id est, plenitudinem perfectionis humane, plenitudinem obedientie, 570, 109. uid. FILIUS DEI, PATER, TRINITAS, uERBUM DEI.
    Christus cum esset in plenitudine diuinitatis, exinaniuit se et accepit plenitudinem nature et perfectionis humane: sicut Deo nichil deerat, ita nec hominis consummatio, ut esset perfectus in utraque forma, 986, 6. Unus est et ante secula ex Patre, ut Dei Filius natus; et in seculo, ut homo carnis assumptione generatus, 700, 168. Etsi caro Christi et anima eiusdem cuius anima caroque nostra substantie est; non inde tamen timeo, ne te trada uidear inducere, 721, 77.
    Christus homo factus est, Deus natus est, 116, 11 et seq. Christus heri propter eternitatem, hodie propter corporis susceptionem, 555, 25. Nihil Deo accedere ex carne potuit, 522, 6. Deus sui pati non potuit detrimentum, cum id quod assumpsit ex uirgine, nec accessio diuine nec diminutio potestatis sit, 482, 64.
    In Christi incarnatione, non, ut quidam interpretati sunt, natura ipsa uerbi immutata est, que immutabilis semper est, 716, 55. Legi in cuiusdam libris sic positum, et organum et eum a quo mouebatur organum unius in Christo esse nature, sed refellitur, 715, 51 et seq. Qui diuinitatem et carnem Domini unius dicunt esse nature, quot errorum auctores sint? 715, 51. Qui carnem Domini et diuinitatem dicunt unius esse substantie, ii Arianis peiores esse probantur, 714, 49. Refelluntur, 716, 57 et seq. Christus non remisit quod erat, sed assumpsit quod non erat, 482, 62.
    Christus secundum generationem diuinam Dei uirtus, secundum assumptionem carnis, unius cum omnibus hominibus in carne substantie, salua tamen incarnationis sue gloria; quia ueritatem suscepit, non imaginem carnis, 526, 30; 353, 17; 393, 12. Factus est sicut homo, non specie utique, sed ueritate formatus, 1161, 103. Sunt qui putant quia diuinitas Domini circumcisa est, et in carnis specie coagulata pendebat in ligno, 715, 50. Refelluntur, 716, 56 et seq. Diuinitas que secundum naturam suam uideri non poterat, suscepit quod erat preter naturam diuinitatis, ut secundum naturam corporis uideretur, 708, 22. Christus ostendebatur omnibus per corporis ueritatem; quia non caro erat uerbum, sed caro erat uerbi, 412, 40.
    Moris est scripturis diuinis geminam in Christo significare substantiam, diuinitatis et carnis; et cur? 508, 59 et seq. Est scripturis promiscua consuetudo diuinis, ut interdum a diuinitate Christi incipiant, et ad incarnationis sacramentum descendant: interdum ab humilitate incarnationis exordium sumant, et ad gloriam diuinitatis assurgant; ut in prophetis et in euangelistis frequenter, et in Paulo, 509, 65. Nihil pre ceteris in Lege, nisi Christi aduentus annuntiatur, atque eius prefiguratur passio, 1053, 8.
    Christi grande mysterium, quod stupuerunt angeli, 525, 26. Non sola admirabilis ex Patre generatio, admirabilis  etiam ipsa generatio eius ex uirgine, 459, 77. Eam credere tibi iussum est, non discutere permissum, ibid., 78.
    Christus primus secundum diuinitatem, secundus secundum carnem, 265, 72. Primus, quia per ipsum omnia; nouissimus, quia per ipsum resurrectio, 266, 73. Christus primogenitus, non primo creatus; ut et genitus pro natura, et primus pro perpetuitate credatur, 453, 48.
    Refutantur qui putant animam a Domino Iesu non esse susceptam, 718, 64 et seq. Et eorum obiectiones soluuntur, ibid. Qui animam rationalem ab Incarnationis Dominice sacramento segregant, diuina sententia percelluntur, 706, 11. Christus quia suscepit animam, suscepit et anime passiones, 480, 56. Non Deus uerbum pro anima rationabili et intellectus capaci in carne Christi fuit, 720, 76. Christus animam suam pro diuinitatis potestate posuit, et sumpsit, 475, 25. Suscepit uoluntatem meam, suscepit tristitiam meam, 480, 53. Nihil in Christo imperfectum, 718, 65. Christi perfectiones, 174, 2 et seq. Si Christo aliquid hominis defuit, non totum hominem redemit, 991, 5. In Christo immutabilis manebat sapientia, etsi circumdaretur amictu carnis, 412, 41. In Christo Deo caro, in carne autem humani natura generis omnium hominum particeps honoratur, 583, 181.
    Que erat causa incarnationis, nisi ut caro que peccauerat, per se redimeretur, 716, 56. Christus in hunc mundum uenit, ut aculeum mortis habetaret, deuoratorium eius obstrueret, uiuentibus eternitatem gratie daret, defunctis resurrectionem concederet, 764, 5. Suscepit, quod meum est; ut impertiret, quod suum est, 709, 23. Ex nobis accepit, quod proprium offerret pro nobis, ut nos redimeret ex nostro; et quod nostrum non erat, ex suo nobis diuina sua largitate conferret, 715, 54. Quia excreuerat malitia, abolita innocentia fuerat, uenit Dominus, qui reformaret nature gratiam, immo augeret, 983, 15. uenit in amaritudinem fragilitatis humane, ut conditionis amaritudo dulcesceret, uerbi celestis suauitate et gratia temperata, 257, 34. Suscepit carnem, ut quasi homo uinceret, qui homines erudiret, 488, 90. Propter opera sua a corruptele seruitio liberanda suscepit carnem, 505, 46. Christi aduentu non iam umbra sanat singulos, sed ueritas uniuersos, 331, 24. uid. INCARNATIO.
    Christus a Patre natus ante secula, sed ex uirgine natus ob secula, 152, 21. Unus Dei Filius, et natus ex Patre, et ortus ex uirgine, distanti ordine, sed in unum concurrente nomine, 1116, 12. Homo natus ex uirgine, ante omnia generatus ex Patre: qui matrem corpore, uirtute referret Patrem, 174, 2. Non alter ex Patre, alter ex uirgine, sed idem; aliter ex Patre, aliter ex uirgine, 711, 35. Eos condemnare debemus, qui dicunt alium esse, qui ex Deo Patre natus sit, alium qui sit generatus ex uirgine, 714, 47. Matrem in illa diuina generatione nesciuit, patrem in hoc uirginis Marie partu ignorauit: ex Patre solo natus ante secula: ex uirgine sola ortus in hoc seculo, 1034, 49. Secundum diuinitatem matrem habere non potuit; quia auctor est matris, 1116, 11. Natus de Spiritu sancto et de uirgine immaculatum corpus suscepit, 394, 13. Dominus de Spiritu sancto natus est et renatus, 678, 64. Refutantur qui dicunt Christum ex uirgine non potuisse generari, 966, 4. Se Manicheos probauerunt non credentes quia ex uirgine Christus uenisset, 969, 12. Creatur ex uirgine, ut ex Deo natus esse credatur, 561, 54. Speciale sibi donum uirginitatis elegit, et integritatis munus exhibuit, atque in se representauit, quod elegit in matre, 966, 3. De celo uas sibi per quod descenderet, elegit, et sacrauit templum pudoris, 257, 33. Puriorem carnis sue generationem reperire non potuit, quam ut habitationi proprie celestis aulam uirginis dedicaret, 272, 105. Salutem mundo daturus per uirginem uenit, et mulieris lapsus partu uirginis soluit, 284, 26. Christus est 915, 3. Christus uirginis sponsus, et si dici potest, Christus uirginee castilatis: uirginitas Christi, non uirginitatis est Christus, 152, 22. Radix Iesse patriarche familia Iudeorum, uirga Maria, flos Marie Christus, 641, 38. uid. MARIA.
    Christus in presepio ut homo cernitur, ut Dominus adoratur: iacet in pannis, sed fulget in stellis: cune nascentem indicant, et stelle dominantem: caro est, que inuoluitur: diuinitas, cui ab angelis ministratur, 450, 32. Agnoscamus presepe Domini, in quo alimur, pascimur et reficimur, 882, 6. Circumcisus est primo, ne legem solueret: postea per crucem, ut legem impleret, 1093, 3. Circumcisus est ut circumcisionem legis conferret, daturus salutem crucis, ibid., 4. Cur baptizatus? 352, 15 et seq. Et Spiritus sanctus sicut columba descendit? 331, 24. Christus ieiunauit, ut nobis exemplo esset eius ieiunium, 1026, 15. Cum sine eruditione litterarum doceat, non quasi homo, sed potius ut Deus uidetur docere, 486, 79. Christus non est in sacris, qui sacra uniuersa destruxit, 538, 92. Quid transfiguratio Domini significauerit? 460, 81 et seq. In  transfiguratione recesserunt seruuli: ut solus Dominus, qui solus designabatur Filius, uideretur, ibid.!
    Christus maluit supra legem soluere, quam id quod erat legis negare, 780, 13. Pauper factus est, ut eum omnes emant, et egenos precipue sua paupertate locupletet, 268, 85. Satiabat esurientes, replebat inopes: illuminabat cecos, redimebat captiuos, paralyticos erigebat, mortuos resuscitabat, et quod est amplius, conferebat absolutiones reorum, peccata donabat, 895, 6. Homo secundum carnem, sed ultra hominem secundum diuinam operationem: cum leprosum tangeret, homo uidebatur; sed ultra hominem, cum emundaret: cum Lazarum fleret mortuum, quasi homo flebat; sed supra hominem erat, cum mortuum iuberet uinctis pedibus exire: homo uidebatur, cum penderet in cruce; sed supra hominem, cum reseratis tumulis, mortuos resuscitaret, 986, 7. Maluit aliquid dissimulare de iure, quam de caritate deponere, 562, 64. Donauit sanitatem, non medicinam exercuit; eos enim sanauit, quos nemo curaret, 1096, 2. Quot qualiaque habeat genera sanitatum, 202, 62. Ubique curat, ubique sanat: in itinere, in domo, in deserto, 224, 42. Nescit impedimentum, qui sanatur a Christo, 202, 63. Alia uirtutis eius gratia, alius ordo nature, 1156, 81. Christi beneficia et incentiua uirtutis et premia sunt, 957, 6. Qui donauit omnibus, ab omnibus exigit; ut quod unusquisque sibi dimissum meminit, alii ipse dimittat, 958, 8.
    Christus omnes benignus illustrat, nec refutare leuem, sed emendare uult, 1166, 117. In Euangelio tacens operabatur salutem hominum, 4, 9. Plerumque secundum qualitates locorum in quibus docebat famulos suos, disputationes suas formare dignatus est, 894, 4. Christus plus amat nostram utilitatem instruere, quam suam potentiam demonstrare, 591, 220. Nostro non suo lacrymauit affectu, 1116, 11.
    Christus scribebat in terra digito, quo Legem scripserat, 896, 14. Quid scribens in terra significaret per figuram? 668, 14. Quando se inclinat, ideo inclinat, ut iacentes eleuet, 893, 7. Meruit et mulier absolui, que recedentibus Iudeis, remansit sola cum Iesu, 897, 16. Cur donaturus peccatum solus remanet, 896, 16. Non damnat, quasi redemptio: corrigit, quasi uita: quasi fons abluit, 893, 7. Quantopere nullum damnari uult, absolui omnes? 897, 17.
    Christus princeps sacerdotum, 571, 110. Est uerus Melchisedech, 337, 46; 367, 12. uerus Melchisedech, uerus rex pacis, uerus rex iustitie uenit, 1034, 49. Sacerdos est nouus, et noua hostia, non ex Lege, sed supra Legem; aduocatus mundi, lux seculi, 981, 17. Idem sacerdos, idem et hostia, 513, 87. Typus futurus erat sacerdotum omnium, 1033, 47. Non exegit, sed accepit sacerdotium, ibid., 48. Solus potest donare delicta, 418, 9. Depredatus est perdicem diabolum, abstulit ei male congregatas diuitias multitudinis, reuocauit ab errore animas gentium, mentesque nationum deuiantium, 918, 5 et seq.
    Christus fatigatur ex itinere, ut reficiat fatigatos: petit bibere, sitientibus potum spiritalem daturus: moritur, uiuificaturus: sepelitur, resurrecturus, 561, 54. Fatigatus est, sed in te; quia diu te quesiuit, tua illum tamdiu incredulitas fatigauit, 634, 184. Petit bibere, daturus, 634, 184. Laborat sed in nobis, ut me iacentem erigat, 1098, 4.
    Christus quasi lux tetigit cecum natum, et lumen infudit; quasi sacerdos per figuram baptismatis mysteria gratie spiritalis inuenit, 1096, 5. Christus ut homo, cum Lazarum fleret: rursus supra hominem, cum eum resuscitaret: ut homo, cum uapularet; et rursus supra hominem, cum totius mundi peccatum tolleret, 906, 8. In Lazari resurrectione Dei uirtus est, uita, lux, resurrectio mortuorum; uirtus erexit iacentem, uita gressum extulit, lux fugauit tenebras, reparauit obtutum, resurrectio uiuendi gratiam reformauit, 1155, 78.
    Christus clamauit in Abel, clamauit in Iesu Naue, clamauit in Salomone, clamauit in corpore suo, 918, 5. uenit, ut lateret seculum hoc, 117, 36. Diuinam suam gloriam celari, priusquam resurgeret, non diuulgari cupiebat, 564, 72. Semper Christi laudes uerbera perfidorum sunt, 869, 19.
    Christus tentari debuit, compati mihi debuit; ut scirem quemadmodum tentatus uincerem, compassus euaderem, 488, 91. Suscepit quod non erat ut celaret quoderat: celauit quod erat, ut tentaretur in eo et redimeretur quod non erat; ut ad id quod erat, per id quod non erat, nos uocaret, 622, 107. Christi uaria certamina et corone, 270, 96 et seq. Secundum carnem tentatur, secundum dignitatem ab angelis adoratur, 502, 33. uides illas quas tu putas Christi infirmitates, tuas esse uirtutes, 489, 95.
    Christus secundum quid dicatur maledictum, 870, 25. Ideo maledictum, quia nostra maledicta suscepit: ille fleuit, ne tu homo diu fleres: ille iniurias passus est, ne tu  iniuriam tuam doleres, 488, 94? Cur peccatum dictus sit et maledictum? 717, 60.
    Christus ipsa die pascha cum discipulis manducauit, sequenti die, hoc est, sexta feria, crucifixus est; sabbato quoque magno illo sextadecima fuit: ac per hoc septimadecima luna resurrexit a mortuis, 883, 10 et seq. Non soli Petro sed unicuique fideli uult lauare pedes, 602, 12. Pretia quibus Ioseph Christusque uenditi sunt, inter se conferuntur, 691, 125 et seq. Non omnes eodem pretio emunt Christum, 692, 129. Dominus gratis se obtulit, ne quem reuocaret a Christo paupertatis necessitas, 692, 128. Cur moriturus hortum ingressus sit, 690, 119.
    Christus bibit calicem, hoc est, passionem illam tuorum criminum redemptricem; ut tu sitim istius mundi, sacri potus cruore restinguas, 634, 184. Lignum crucis uelut quedam nostre nauis salutis uectura nostra est, 623, 110. Manus Domini affixe cruci in modum uolantis extente, 241, 115. Testabatur de cruce Christus, et inter matrem atque discipulum diuidebat pietatis officia, 1048, 109. uide clementiam magnam Christi, cum pro suis oraret persecutoribus, 1183, 34. Acetum accepit, ut absolueret omnes tentationes, 1055, 6. Accepit uocem sacre titulo passionis, clamauit in martyrio, clamauit in parricidio, quod pertulit pro sacrificio, 1204, 21. Lancea uulneratus est, ut nos sacri uulneris cruore sanaret, 158, 47. Ex uulnere sanguis et aqua exiuit, spiritumque exhalauit: aqua ad lauacrum, sanguis ad potum, spiritus ad resurrectionem, 180, 22. Potuit non mori, si uoluisset, 1145, 46.
    Christus non ut quidam dicunt, in phantasmate passus est, 714, 46. Pendebat in cruce, et omnia commouebat: tremebat in ligno, quem totus tremebat mundus: erat inter supplicia, et regnum celeste donabat: peccatum omnium factus, peccata generis abluebat humani: mortuus est, ut illius mors uita fieret mortuorum, 712, 39. Idem patiebatur, et non patiebatur: moriebatur, et non moriebatur: sepeliebatur, et non sepeliebatur: resurgebat, et non resurgebat, 711, 36. Erat in serui forma, sed idem in gloria Dei Patris: erat uermis in cruce, sed idem dimittebat peccata etiam persecutorum suorum: erat opprobrium, sed idem maiestas Domini. Quid amisit, cui nichil minus est? 985, 5, Cum moreretur, uiuebat: cum subiiceretur, regnabat, cum sepeliretur, resuscitabat, 581. 174. Erat immortalis in morte, impassibilis in passione, 712, 39.
    Christus solus erat, quando mundum redemit, 992, 5. Christi passio adiutorio non eguit, 261, 49. Non eguit redemptione redemptor uniuersorum, 780, 13. Non egebat adiutore ad redemptionem omnium, qui omnes sine adiutore seruauit, 1048, 110. Adiutore non eguit, cum faceret mundum, neque cum redimeret, 1161, 104.
    In Christo mortua est non uita nostra, sed culpa, 623, 109. In eo mortuus est, quod suscepit ex uirgine; non in eo quod habebat ex Patre, 622, 107. In eo secundum naturam suam caro passa est, nec ea corporis passione uerbi natura mutata est, 713, 45. Si exuit corpus, nullum tamen de corpore Deo damnum, 412, 40. Quomodo Dominus maiestatis dicatur esse crucifixus, 481, 58. Non diuinitas crucifixa, sed caro est, 463, 95. Mors carnis fuit, non diuinitatis, 835, 9. Secundum carnem passus est, secundum diuinitatem habet immortalitatem: hoc qui negat, diabolus est, 793, 25. Christus secundum naturam se obtulit nostram, ut ultra nostram operaretur naturam: de nostro sacrificium, de suo premium est; multaque in eo secundum naturam inuenies et ultra naturam, 715, 54.
    Christus per crucem excelsior factus est celis, excelsior angelis, et melioris testamenti factus est sponsor, 511, 76. Quamuis simili modo assumptionis et passionis Christi sint admiranda mysteria: plenitudo tamen fidei in sacremento est passionis, 691, 126. Maluit in hunc mundum redemptor uenire, quam iudex, 1203, 16. Mors Christi uita est omnium: morte eius signamur, mortem eius orantes annuntiamus, mortem eius offerentes predicamus: mors eius uictoria est, mors eius sacramentum est, mors eius annua solemnitas mundi est, 1146, 46. Magnum pietatis mysterium, ut mors corporis nec in Christo esset excepta, 1114, 4. Perpetuitate uite sibi pretium, mihi sacrificium perdidisset, ibid. Patientia admirabili peccata nostra sue affixit cruci, 1049, 112. Damnauit peccatum, quod nascendo non sensit, quod moriendo crucifixit, 394, 13. Consummatis passionibus, tamquam consummatus ipse, sanitatem dedit omnibus, peccatum tulit omnium, 1033, 47. Mortis mors facta est susceptio mortis in Christo, 512, 84. Mortem suam pro morte omnium obtulit, sanguinem suum pro sanguine fudit uniuersorum, 958, 7. Petra caro Christi, que celum et totum mundum redemit, 972, 9. Agnus est, sed diuine potentie, qui non solum mundauit sanguine delicta uniuersorum, sed etiam diuina potestate donauit, 1054, 10. Nunc in hedi typo, nunc in ouis, nunc in uituli offerebatur: hedi, quod sacrificium pro delictis sit: ouis,  quod uoluntaria hostia: uituli, quod immaculata sit uictima, 600, 4. Exuit se carne, ut pro te de dominationibus et potestatibus mundi istius triumpharet, 227, 55. Ad sanguinis eius gratiam nichil minuitur, nichil adiungitur: et si parum sumas, et si plurimum, eadem est perfecta omnibus mensura redemptionis, 779, 8. Se tradidit pro me: si gratie, quid arguo? Si iniurie, plus debeo, 627, 129. Sanguinem soluit, sanguinem debes. Ille pro te soluit, tu pro te redde, 244, 126. Quomodo in ipsis crucis iniuriis diuinitas Christi cognoscitur, 489, 96. Gedeon trecentos elegit ad prelium, ut ostenderet non in numero multitudinis, sed in sacramento crucis mundum ab incursu grauiorum hostium liberandum, 601, 5. uid. ABRAHAM.
    In cruce Christi omnium hominum leuatur infirmitas, 357, 10. Diuinum crucis sacramentum, in qua heret infirmitas, uirtus libera est, affiguntur uitia, eriguntur tropea, 622, 108. uersare in manibus uestris crucem Domini Iesu, in uestris eam operibus eleuantes, 290, 48. Principium fortitudinis est, qua uia sanctis est reserata martyribus ad sacri certaminis passionem, 506, 53. Ex crucis Christi inuentione gratulatur Ecclesia, erubescit Iudeus et torquetur, 1212, 49. Clauus quo Christus est affixus cruci, in honore est, et remedium salutis, atque inuisibili quadam potestate demones torquet, 1212, 49. uid. HELENA.
    Christi sepulcrum miraculo non caret: nouo opere quodam ipse defunctus defunctorum sepulcra reserabat, 712, 40. uictor mortis suum tumulum non habebat, et cur, 217, 14. uid. ADAM.
    Christus penetrauit inferna, sed corruptionem incorruptus euasit, 245, 128. Etsi secundum hominem mortuus, in ipsis tamen erat liber infernis, 1161, 102.
    Christus non alterius auxilio atque ope erectus est, sed ipse se resuscitauit, 1098, 6. Quam causam habuisset moriendi, nisi habuisset et causam resurgendi, 1158, 90.
    Cur primogenitus ex mortuis, primitie, initium dicatur, 927, 11. Christi uictoria, uictoria libertatis est, que omnes gratie uindicauit, nullum astrinxit iniurie, 614, 67. Secundum carnem omnia ei subiecta tradentur, 584, 185. Quodnam sit regnum quod Christus accepit et Patri tradidit, 576, 147 et seq. Non deperit Christo regnum, quod Patri tradit, sed proficit, 577, 150. Non sedimus, sed in Christo consedimus, qui solus sedet ad dexteram uirtutis Dei, 1087, 8. Sicut Christus in nostra carne subditus legitur; sic nos in illius carne consedimus in celestibus, 1087, 8. In Christi regno conregnabimus Christo: sed nos per adoptionem, ille per potestatem: nos gratia, ille natura, 697, 157. Sumus regnum eius ante, postea Patris, 577, 150.
    Christus sedens iudicat, stans diiudicat, 1024, 6. In Spiritu sancto non solum iudicat, sed etiam uindicat, 673, 44. Quo sensu non iudicet, 1092, 13.
    Christus omnium fundamentum, 583, 181. Cur Paulus fundamentum posuerit Christum, 38, 142. Omnes Christi corpus sumus, sed alii forte superiora membra, 429, 62. Omnes unum corpus Christi sumus, cui caput Deus, membra autem nos sumus: alii fortasse oculi, ut prophete; dentes, ut apostoli, qui Euangelice predicationis cibum nostris infudere pectoribus: sunt et manus eius illi, qui uidentur executores bonorum operum, 959, 11. Sicut Eua os de ossibus uiri fuit, et caro de carne eius, ita et nos membra simus corporis Christi; os de ossibus, et caro de carne eius, 1086, 4. Omnis bonus operarius manus est Christi, 1190, 62. Qui sint pedes Christi, in quibus se martyres, in quibus apostoli, in quibus ipse dominus iehsu honorari indicat, 961, 23. Quis mittat aquam in pedes Christi? 959, 11 et seq.
    Christus summum est bonum, quod nobis annuntiatum a prophetis, predicatum ab angelis, promissum a Patre, euangelizatum est ab apostolis, 906, 8 et seq. uid. ANIMA. Omnia dicta nostra factaque referamus ad Christum, 180, 24. Nullum obsequium, quod proficiat ad cultum et obseruantiam Christi erubescamus, 426, 42. Cum in uia sum, Christi sum; cum peruenero, Patris sum: sed ubique per Christum, et ubique cum Christo, 577, 150.
    Christus amat diu et sepius requiri, 234, 84; 293, 60. Quemadmodum possis mereri, ut Christus te querat? 227, 54 et seq. Christum, ubi non oportet, quesisse, uulnus est; 225, 47. Christus ubi querendus sit, 225, 49 et seq., 292, 56. Numquam iis, a quibus queritur, deest, 218, 17. In fine inueniri non potest, 225, 46. Quando querendus sit? 293, 58. Quomodo nisi per dies queritur? 224, 43 et seq. Fieri non potest ut desit querentibus se, 292, 57. Cum Christum queritis, Patrem Deum uidetis, 233, 82. Quomodo qui Christum requirit ad angelos peruenit? 235, 87 et seq. Quamuis mane uenire debueris, tamen etiamsi serius ueneris, etiam sexta hora Iesum fatigatum ab itinere inuenies, 634, 184. Cui Christus tardare uideatur? 230, 69. Qui uidet Iesum, celi ei aperiuntur, 1023, 5. Quandonam Christus aperto ingrediatur ostio? 231, 74. Bonum est ut  ad aduentum Domini interiora nostra turbentur, 228, 60 et seq. Quemadmodum teneri debeat? 232, 77 et seq.
    Christus ambulat in pectoribus singulorum; caue igitur ne pollutam habens conscientiam, et pedes Christi incipias inquinare, 959, 12. Quamdiu Christum sequimur, non laboramus, 238, 103. Quis potest laborare sequens Iesum? 1106, 2. Cur qui eum sequuntur, alligati uinculis sint? 1099, 10. Ipse peruenit ad Christi requiem, qui humilitatem Christi fuerit secutus, 1205, 27. Ubi tres isti sunt integri, spiritus, anima et corpus, ibi Christus est in medio eorum, 253, 14. Ubi pax, ibi Christus; ubi iustitia, ibi Christus, 1023, 4. Ubi Christus, ibi omnia, 764, 4. Omnia habemus in Christo, 237, 99. Omnia Christus est: si uulnus curare desideras, medicus est: si febribus estuas, fons est: si grauaris iniquitate, iustitia est: si auxilio indiges, uirtus est: si mortem times, uita est: si celum desideras, uia est: si tenebras fugis, lux est: si cibum queris, alimentum est, 237, 99. Requies nostra est, 979, 8. Principium nostre uirtutis est, 506, 49 et 52. In eo et summa uniuersitatis, et portio singulorum est, 1115, 6. Ibi presidium nostre salutis, ubi Christus, 169, 29. Grande remedium solatium habere de Christo, 488, 95. Unus est nobis fides, spes, caritas: spes in resurrectione, fides in lauacro, caritas in sacramento, 180, 22. Ubi Christi corpus, ibi ueritas, 1163, 108. Quomodo infirmus, et paruulus esse potest, in quo Christus est Dei uirtus? 1091, 9. Carnalis non est in Christo: sed si quis in Christo est, noua creatura est, non nature nouitate formatus, sed gratie, 945, 6. Si ceciderit, qui cum Domino est Iesu, erigit eum iehsu, 1098, 3. Qui laudat Dominum Iesum, osculatur eum, 960, 14. Osculatur Christum, qui confitetur eum, ibid, 15. Gloriosius a Christo stringimur, quam aliis absoluimur, et relaxamur, 1045, 96. Iugum Christi quomodo suaue possit esse, cum et graue dicatur, 1177, 11. Est anima que spiritaliter parit Christum, 218, 20. uid. ANIMA.
    Christus est uerus Nabuthe, 285, 30. Cur Dauid Christum quasi gigantem describat? 711, 35. Christus cur candidus et rubeus? 157, 46. Nobis lilium est, 1189, 56. uitis est, quia meas sustinet passiones, 550, 158. Cur botryo sit dictus? 550, 161.
    CHROMATIUS presbyter, 805, 76; 798, 45; 800, 51.
    CIBUS bonus est fides, suauis cibus misericordia, iucundus cibus gratia, 1090, 5.
    CICADAE de die in diem uiuunt, questu rumpuntur suo, et quibus hominibus similes sint? 903, 5.
    CIMBRORUM de manubiis legimus templa idolis antiquitus condita, 949, 10.
    CIRCENSES ludi, 1178, 15.
    CIRCUMCISIONEM oportuit ex parte fieri ante eius aduentum, qui totum circumcideret hominem, 1074, 15; 1076, 23. Marcion et Manicheus reprehendendum Dei putant esse iudicium, quia oraculum de circumcisione celebranda edendum putarunt esse: sed refutantur, 1073, 10 et seq. Circumcisio non otiose in hac membri parte, et octauo die facta, 1071, 3; 1081, 4 et seq. In tantum abest nocuisse fidei circumcisionis dolorem, ut probabiliorem fidem faciat dolor, 1074, 14. Cur circumcisio et ueteris Testamenti auctoritate quasi utilis imperetur, et noui Testamenti magisterio quasi inutilis repudietur? 1071, 1 et seq. Cur tunc circumcidi pietas crederetur, nunc impietas iudicetur? 1080, 1 et seq. Secundum ipsam litteram ad circumcisionem Iudaicam teneri numquam potuerunt nationum populi, 1077, 26. Reperimus in historia ueterum Aethiopum, et Arabum, et Phenicum aliquos circumcisione erga suos usos, 1072, 6. Aegyptii impium iudicant sacerdotem, qui nequaquam habeat circumcisionis insigne; neque magici carminis sapientiam, nec geometriam, nec astronomiam iudicant uim suam obtinere sine circumcisionis signaculo, 1072, 5.
    Circumcisio est interioris hominis, et qualis illa esse debeat? 1075, 19 et seq. Signum circumcisio corporalis: ueritas autem circumcisio spiritalis est: illa membrum amputat, hec peccatum, 1081, 4.
    CLARUS episcopus, 819.
    CLATERNA, 944, 3.
    In CLERO quicumque es Domini portio eius et possessio, noli recedere de Domini possessione, 1099, 14. Sacerdos spectet quis distinguende lectioni aptior, quis psalmo gratior, quis exorcizandis qui malo laborant spiritu sollicitior, quis sacrario opportunior, 57, 225. A Clerico solo pro omnibus uotum commune suscipitur, officium commune defertur, 837, 14. Ministri altaris operum decet testem esse publicam existimationem, 66, 256. Non hoc solum est in clerico, ut sumptum expediat suum, sed ut diuinum sibi post mortem potius subsidium locet, 1098, 2. Qui ad officia Ecclesie accedunt, despicientiam rerum humanarum habere debent, 48, 183. Ecclesiasticus ab omni usu negotiationis abstinere debet, agelluli sui contentus fructibus, si habet: si non habet, stipendiorum suorum fructu, 49, 184. Non solum  Apostolus statuit de episcopo et presbytero, sed etiam Patres in concilio Niceni tractatus addiderunt neque clericum quemquam esse debere; qui secunda coniugia sortitus sit, 1037, 64. Ministris altaris una tantum, nec repetita permittitur copula, 66, 257. Etiam ante baptismum, ibid. Conuenit ecclesiasticis et maxime ministrorum officiis declinare extraneorum conuiuia, 24, 86. Offensione prestricti, officio desistere non debent, maxime clerici, 1097, 1 et seq. Clerico ius testamenti negatum, 837, 14. uid. ECCLESIASTICUS, EPISCOPUS.
    CeLIBATUS et uiduitatis gentiles statuere penas, 209, 84. uid. CASTITAS, uIDUITAS.
    CeLUM principium operis mundani, finis homo, 972, 8. Incorruptibile putatur, et preterit; homo corruptibilis habetur, et incorruptionem induit, 972, 9. Quod ultra celum est, Deus celi est, 972, 8. Celum est ibi, ubi cessauit culpa: celum est ibi, ubi flagitia feriantur: celum est ibi, ubi nullum mortis est uulnus, 377, 20. Terra exercitium est hominis, celum corona, 972, 6. Celi mysterium doceat me Deus ipse, qui condidit; non homo, qui se ipsum ignorauit, 835, 7. Ibi sit cor tuum, ubi est possessio tua, 1205, 29. Quis ille uir, qui uias sibi aperiat, gradusque admoueat, per quos ad celi ascendat regiam? 973, 11 et 12. Terrenum tibi Apostolus consortium negat, et ultra nature propemodum terminos alis ad celum docet spiritalibus euolandum, 233, 83. Ad celum oculos erigamus, illo nobis contendendum esse arbitremur, illam sedem terrenis omnibus preferendam putemus, 976, 2. Tutus ad superiora cursus est, periculosus ad inferiora descensus, 236, 96. Sit gressus ad superiora; quia melius est ascendere, 904, 8. uid. MUNDUS.
    Celum erat Paulus: celi erant Iacobus et Ioannes: ipse Dominus iehsu perpetui hominis erat celum, 875, 5.
    Celum ereum quid sit? 1060, 1 et seq.
    COGITATIONES prudentium libere sunt: quanto ad altiora et diuiniora se subrigunt, tanto magis sine ullo terrene molis impedimento feruntur? 139, 107. In bonis cogitationibus, atque immaculato caritatis affectu, et sincere proposito conscientie summa est laus, 249, 2. uid. APPETITUS.
    COGNOSCERE se ipsum prudentis est, et, quemadmodum a sapientibus definitum est, secundum naturam uiuere, 1126, 45. Quid absurdius, quam nescire qui sis, affectare quod non sis? 1136, 4. Grauius est scire quod facias, nec fecisse quod faciendum cognoueris, 72, 7. Ad cauendum prodest prescisse: sed si cauere non queam, obfuit nosse, 1079, 8. Plus damnant, dum comperta deserunt, 397, 26. uide SCIENTIA.
    COLUMBA que ramum olee detulit post diluuium, illa postea descendit, cum Christus baptizaretur, 961, 21.
    COLUMNA lucis, et columna nubis quid significarent? 354, 22.
    COMA, uid. CAPILLI.
    COMACINAE rupes, 1005, 5.
    COMMENDATIO. Ea ueritatis regula est, ut nichil facias commendandi tui causa, quo minor alius fiat, 99, 123.
    COMENSIUM plerique ad fidem Christianam conuersi, 764, 7.
    COMES orientis militarium partium, 948, 6. Comiti uexilla uictricia et Labarum commissa, 949, 9.
    COMMODI sui causa qui alteri nocet, naturam uiolat, 113, 24 et seq. Non bona sua et commoda, sed aliorum querenda, 110, 13 et seq.
    COMMUNE quod omnibus est, exceptum in singulis esse non potest, 1146, 46.
    COMMUNIONIS societas nullam debet habere offensam, 813, 4.
    Communionis osculo Christum osculamur 960, 15. Qui arbitrantur hoc esse penam eorum, si abstineant a sacramentis celestibus; hi seuiores in se iudices sunt, qui penam prescribunt sibi, declinant remedium, 435, 89. Nemo in peccato positus arrogare sibi debet auctoritatem aut usurpationem sacramentorum, 438, 103. Immundis impuritatibus sacre communionis non impertienda consortia, 435, 87. Qui ita poscunt penitentiam, ut statim sibi reddi communionem uelint, hi non tam se soluere cupiunt, quam sacerdotem ligare, 434, 87.
    COMPETENTES. uid. BAPTISMUS.
    CONCILIUM quod trecenti decem et octo sacerdotes, tamquam Abrahe electi iudicio, consona fidei uirtute uictores, uelut tropheum, toto orbe subactis perfidis, extulerunt, 444, 5. Concilii Italie Patres non prerogatiuam uindicant examinis, sed consortium communis arbitrii, 816, 4. Consuetudo ut in Oriente Orientalium esset concilium, intra Occidentem Occidentalium, 788, 7. Propter unum Auxentium necesse non est episcopos ut ad synodum ueniant, fatigari, 863, 16. Propter aduentum Gallorum episcoporum synodus conuenerat, 998, 6.
    In CONCIONIBUS uox quomodo componenda, 29, 104. Ecclesia  quotidie in lectionibus sacris, in sacerdotum tractatibus laudem pudicitie, gloriam integritatis personat, 1025, 10. uid. SERMO.
    CONCUBINA a concubitu appellata, 135, 111.
    CONCUPISCERE. Eget semper, quantumuis acquirat, qui plus concupiscit, 41, 155.
    CONCUPISCENTIA. uid. TEMPERANTIA.
    CONDITIO nullum ad commendationem hominis affert impedimentum, 278, 3.
    CONFESSIO erroris medicina est, 255, 27. Soluit criminum nexus uerecunda confessio peccatorum, 426, 40. Non erubescamus fateri Domino peccata nostra, 416, 5. uid. CONuERSIO.
    CONGREGATIO mala bonum fructum facere non potest, 422, 25.
    Congregando egemus, et congregando uacuamur, 187, 5.
    CONIUGIUM defloratio uirginitatis non facit, sed pactio coniugalis, 259, 41. Si quis desponsata sibi et tradita utatur, coniugium uocat, 1017, 1. Bonum coniugium, sed tamen a iugo tractum, et iugo mundi, 221, 33. Ipsum coniugium uinculum est, 283, 21. Ne pater filiam suam accipiat uxorem, interdictum est nature iure, interdictum est inuiolabili prescriptione pietatis, titulo necessitudinis, 1019, 5. Lex diuina patrueles fratres prohibet conuenire in coniugalem copulam, qui sibi quarto sociantur gradu, 1018, 3. uid. AuUNCULUS, PATERNUS. Coniugia alienigenarum refugienda; ne pro caritate coniugii proditionis insidie succedant, 852, 34. Doceat plebem episcopus, ut non ex alienigenis, sed ex domibus christianis coniugii queratur copula, 843, 2. Prope nichil grauius, quam copulari alienigene; ubi et libidinis et discordie incentiua, et sacrilegii flagitia conflantur, 844, 7. Id exemplis probatur, maxime Samsonis, ibid. et seq. Coniugium uelamine sacerdotali et benedictione sanctificari oportet, 844, 7. Maturiore consilio puella filio a patre traditur, sed maiore obsequii proposito a filio ad patrem ducitur, et a uiro lecta ingreditur domum soceri, 1104, 3. Monimenta coniugii arma sunt castitatis, 196, 38. Propemodum non inferioris uirtutis est eo abstinere coniugio, quod aliquando delectauerit, quam coniugii oblectamenta nescire, 185, 1. Licet bona coniugia, tamen habent quod inter se ipsi coniuges erubescant, 287, 36. Meliori conditione mancipia, quam coniugia comparantur, 283, 23. uid. MATRIMONIUM, NUPTIAE, PATER, uIDUA, uIRGO.
    CONSCIENTIA testis sibi locuples abundat, 756, 9. Non timeas uerborum sonum, si munda est conscientia, 300, 85. Apud sapientem non tam pudenda publicatio flagitii est, quam conscientia, 115, 29. Que pena grauior, quam interioris uulnus conscientie? 113, 24. Ita grauis culpa est conscientie, ut sine iudice ipsa se puniat, 438, 103.
    CONSILII atque precepti distantia, 205, 73. Consilium inuitat uoluntarios, preceptum astringit inuitos, 1031, 38. Preceptum in subditos fertur, consilium amicis datur. Ubi preceptum est, ibi lex est; ubi consilium, ibi gratia est. Preceptum, ut ad naturam reuocet: consilium, ut ad gratiam prouocet, 205, 72. Consilium bonis datur, correptio errantes cercet, 40, 151. Consiliorum usus maxime conciliat homines, et cur? 80, 41. Qualis esse debeat, qui consilium alteri dat? 91, 86 et seq. Quis possit utile consilium dare? 85, 66. Prudentissimo cuique causam nostram committimus, et ab eo promptius consilium quam a ceteris petimus, 82, 50. In consiliis acquirendis plurimum adiungit uite probitas, uirtutum prerogatiua, beneuolentie usus, facilitatis gratia, 84, 60. Prestat iusti uiri consilium, et sapientissimi ingenio frequenter preponderat, 82, 50. Quod si utrumque connectas, magna erit consiliorum salubritas, ibid., 51. Quomodo potes eum iudicare consilio superiorem, quem uideas inferiorem moribus? 84, 62. Reuincitur mala mens consiliis suis, 995, 12. Hoc est consilium Dei habere, explorare diligenter omnia; et que meliora sunt, suadere; que tutiora, demonstrare, 1032, 41.
    CONSOLATIO grauiter merentium cur difficilis? 1185, 40. Fortis est, qui se in dolore aliquo consolatur, 48, 179.
    CONSTANTINOPOLIS iam Dei uerbum recepit, et quamdiu uenena Arianorum fouebat, bellis finitimis inquieta muros armis circumsonabat hostilibus: postquam fidei exsules abdicauit, hostem ipsum iudicem regum deditum uidit, supplicem recepit, morientem obruit, sepultum possidet, 603, 17. Exspectabat in reditu Theodosii triumphales solemnitates et titulos uictoriarum? 1214, 56. Illum augusto sepulti corporis tenebit hospitio, ibid. Constantinopoli dudum domus episcopi incensa est, et filius Theodosii intercessit, ut suam iniuriam et domus sacerdotalis incendium non reuocaret, 950, 13.
    CONSTANTINUS auguste memorie princeps liberum dedit iudicium sacerdotibus, 862, 15. Baptismatis gratia illi in ultimis constituto omnia peccata dimisit, 1209, 40. uid. HELENA.
     CONSTANTIUS auguste memorie nondum sacris initiatus mysteriis, aram uictorie iussit auferri, 841, 32. Quod sub illo paterne dignitatis herede bene cepit, aliter consummatum est, 862, 15.
    CONSTANTIUS in episcopum nuper electus quid agendum sit, docetur, 754, 1 et seq.
    CONSTANTIO Ecclesiam que est ad Forum Cornelii, donec ei ordinetur episcopus, commendat Ambrosius, 761, 27.
    CONSTANTIUS episcopus Scisciensis, 786, 1; 805, 76. Eius in Palladium condemnatio, 802, 61.
    CONSTANTIUS episcopus Arausicanus, legatus Gallorum, 786, 1; 790, 15; 805, 76; 806, 1. Eius in Palladium condemnatio, 801, 55.
    CONSTANTII episcopi subscriptio, 969, 14.
    Continentem uoluntas facit, non infirmitas, 206, 75. uid. CASTITAS, EPICURUS.
    CONTRACTUS non mutat genus, nec sapientie libertatem adimit, 933, 13. In contractibus, et generaliter in omnibus dolus abesse debet, 124, 67.
    CONTRARIUM se ipsum impugnat: quod diuersum est, distinctam solet habere rationem, 417, 7.
    CONuERSATIONES cum insipientibus noxie sunt, et inficiunt mentem ac decolorant, 899, 8.
    CONuERSIO in paucis, error in pluribus est. 1178, 14. Exspectat Dominus conuersionem nostram; ut reuertatur et ipse ad gratiam, 396, 22. Non mirandum peccare hominem: sed illud reprehensibile, si non se cognoscat errasse, non humiliet Deo, 999, 9. Nullus pudor est ad meliora transire, 834, 7. Leuius est crimen, ubi peccatum suum ultro homo confitetur, et penitet, 315, 37. Numquid Deo displicere poterit, quod pro eius emendatur honorificentia, 955, 31. Qui se accusat, cum peccauerit iustus est, non ille qui se laudauerit, 1000, 15. Dum dolemus admissa, admittenda excludimus, et fit quedam de condemnatione culpe disciplina innocentie, 436, 92. Preueni accusatorem tuum: si peccata tua ipse accusaueris, accusatorem nullum timebis, 428, 53. Qui studet humane infirmitatis emendare uitia, ipsum infirmitatem suis debet sustinere, et quodammodo pensare humeris, 389, 2. Is qui sub ictu mortis conuertitur, et confitetur Dominum Iesum, meretur incolatum paradisi: qui uero multo ante se exercuit, pro Christo se obtulit, habet paratum stipendiis suis regnum, 1070, 9. Beatus qui uel in senectute correxit errorem: beatus qui uel sub ictu mortis animam auertit a uitiis, 1176, 9. Ubi animus est saucius uoluptarie fotu adulationis egrescit, et rursum correctionis temperatur amaritudine, 957, 4. Fabule ferunt adolescentem propter amores meretricios peregre profectum; cum abolito amore regressus occurrisset dilecte dicenti: Ego sum, respondit; sed ego, non sum ego, 453, 96. Graue est mutari in peius, 782, 22. Tu ad similitudinem Dei unus esto atque idem: non hodie sobrius, cras ebrius: hodie pacificus, cras litigiosus, ibid. uid. ANIMA, PeNITENTIA.
    In CONuICUS tacendum, 7, 20 et seq.
    CORDIS homo interior totus plenus sapientie est, plenus gratie, plenus decoris, 941, 2. Nemo ante Petrum tali expressione usus est, ut diceret cordis hominem, ibid. State in corde uestro, ne quis uos subruat, ne quis uos possit subuertere, 1032, 41. Dauid docuit nos tamquam in ampla domo ambulare in corde nostro, et conuersari cum eo tamquam cum bono contubernali, 107, 1. uigilet cor, caro dormiat, ne male incipiat uigilare peccatis, 274, 111. In corde amat esse Christus, 244, 123. Dat Deus tibi in spiritu, et in corde tuo seminat Dominus, 786, 14. Contrito corde Deus placatur, 225, 51. Altum cor uiri est, ubi nichil uadosum est, 243, 121.
    CORPORIS decor naturalis et simplex debet esse, neglectus magis quam expetitus, 23, 83. uox quedam est animi corporis motus, 20, 71. Maior in infirmitate corporis gratia, quam in salute, 406, 61. Corpus quod illecebras diligit, auersatur anime uirtutes, abominatur imperium, refugit uirtutum disciplinas, et omnia opera que huiusmodi sunt, 898, 2. Colamus corpus hoc nostrum, castigemus illud, redigamus in seruitutem, non illud despiciamus, 940, 42. Afficias corpus tuum, quasi quotidie moriens, ut moriendo reuiuiscas, 201, 56. Quod nocet corpori, iuuat spiritum, 407, 65. Peregrinemur a corpore, ne peregrinemur a Christo; etsi in corpore sumus, tamen que sunt corporis, non sequamur: nec deseramus iura nature, sed dona gratie preoptemus, 1144, 41. uid. MENS.
    CORREPTIONES plerumque meliores quam tacita amicitia, 139, 127.
    CORTINAE regie collecte, 857, 16. Scisse ab illudentibus pueris, 858, 24.
    homo, 983, 16.
    CREATURAE alie uisibiles, alie inuisibiles, 725, 99. Creatura omnis nature sue est circumscripta limitibus, 617, 81. Quod creature caret communione, diuinum est, 754,  8. Omnis creatura et ex uoluntate, et per operationem, et in uirtute est Trinitatis, 653, 100. Et mutabilis, 613, 64. Atque per naturam sui obnoxia potest esse peccato, 623, 111. Peccatorumque capacitati, 693, 136. Illa non potest ueritas esse, sed species, 331, 25. Cur in Apostolo omnis creatura corruptioni obnoxia, non tamen omnis congemiscere dicatur, 925, 1 et seq.
    CRESCENS compresbyter noster, 969, 13.
    CRIMEN. Multitudo sociorum impunitatem non facit criminum, 316, 41. Usus doloris ablegat luxuriam criminis, et erroris delicias, 436, 92. Non uidisse crimen est, sed cauendum ne origo sit criminis, 408, 69. Sicut Christi diuitie uirtutes sunt, ita diaboli opes crimina sunt, 958, 7.
    CRUX. Christianus per momenta singula fronti proprie mortis contemptum inscribit: ut pote qui sciat sine cruce Domini salutem se habere non posse, 1073, 12 uid. CHRISTUS.
    CUBICULUM tuum interiorum secretum est, cubiculum tuum conscientia tua est, 251, 7.
    CULPA. Cum reus occiditur, persona magis quam culpa punitur: ubi uero culpa deponitur, absolutio persone est, pena peccati, 897, 20. Quo maior culpa, eo maiora sunt querenda suffragia, 401, 42. Melius est alterius culpam feras, quam tuam prodas, 201, 58. Ibi culpa est, ubi gratia: sed culpa graphio scribitur, gratia Spiritu designatur, 668, 14. Amplius nobis profuit culpa, quam nocuit, 272, 104. Uniuersorum culpa operata est subiectionem, subiectio humilitatem, humilitas obedientiam, 1079, 6. uid. PECCATUM.
    CUM et in prepositiones inequalitatem personarum diuinarum non denotant, 647, 70 et seq. Utraque syllaba coniunctionis est, 650, 84. uid. PER.
    CUPIDITAS ueniabilis, que non pecunie est auida sed gratie, 561, 57. Cupiditatibus omnis diuitiarum abundantia inopia est, 1044, 90. Qui moderari nescit cupiditatibus, is sicut equis raptatus indomitis, uoluitur, obteritur, laniatur, affligitur, 175, 5. uid. DIuITIAE.
    CURA. Non curare quod feceris, summa inclementia, 14, 48.
    CYBELE currus suos simulato Almonis in flumine lauat, 840, 30.
    CYCLUS decemnoualis, 881, 1.
    CYRUS Persarum rex, exsecto capite, et intra utrem plenum cruoris satiari iussus, incluso, femineis imperiis ludibrio fuit, 841, 36.




D
    DALMATIUS tribunus et notarius, 860, 1. Mandatum imperatoris defert ad Ambrosium, ibid.
    DAMASUS Romane Ecclesie sacerdos iudicio Dei electus, 826, 10. Ambrosio misit libellum senatorum christianorum contra paganorum petitionem, ibid.
    DAMON. uid. ANTIOCHENA uIRGO.
    DANIEL captiuus consiliis suis emendauit presentia, annuntiauit futura, 83, 55. Cur mirabilis factus sit omnibus, ibid., 58. Ille et tres Hebrei pueri nichil eorum que sub rege terreno erant, possidebant, 781, 17. Nisi accepisset Dei Spiritum, numquam potuisset deprehendere adulterium libidinis, mendacium fraudis, 672, 39.
    DAuID duas uxores habuit Achinaam Iesrelitem, et Abigeam, et que mysteria hec contineant, explicatur, 915, 5 et seq. Quantus eius ex filiorum morte dolor, 1140, 25 et seq. Cur filios Ammon et Abessalon mortuos fleuerit, non uero infantem alium, 1141, 28; 1187, 47. Tantam gratiam meruit, ut ex eius familia uirgo eligeretur, que nobis partu proprio Christum ederet, 431, 69. Commemorantur beneficia illi a Deo collata, 961, 25. Momentarias esse uices rerum sancti Dauid frequenter uariatus status ostendit: despectus patri, pretiosus Deo: triumpho nobilis, inuidia uilis: conciliato herede nobilior, quam decolorato, 760, 24. Non mater sic unicum defleuit filium, quemadmodum defleuit inimicum, 123, 62. In condonatione iniuriarum Paulo inferior non fuit, 62, 245. Cum ei conuiciarentur, tacebat, 7, 21. Archite Tarentino dictis et factis preiuit, 26, 94 et seq. Dauid fortis in prelio, mansuetus in imperio, patiens in conuicio, ferre magis promptus quam referre iniurias, 78, 32 et seq. Parentes eum filiis suis, filii preferebant parentibus, 79, 36.
    Dauid fortis in bello, patiens in aduersis, in Hierusalem pacificus, in uictoria mansuetus, in peccato dolens, in senectute prouidus, rerum modos, uices temporum per singularum sonos seruauit etatum, 31, 114. Numquam nisi lacessitus bellum intulit, 47, 177. Nec nisi consulto Domino, ibid. Rex quasi legum dominus, legibus reus non erat, soli Deo obnoxius tenebatur, 936, 26. Non pretulit salutem innocentie, 116, 33 et seq. Humilitate Deo acceptior factus est, 999, 9. Sibi silentio legem imposuit innocentie, 3, 6. Dauid tacebat? 10, 34. Saltando ante arcam  ideo amplius placuit, quia ita se humiliauit Deo, ut regale posthaberet fastigium, et ultimum exhiberet Deo quasi seruulus ministerium, 1014, 7. uoluit omnes homines suorum delictorum esse censores, 298, 77. Nunc amplius gaudet, quia amplius fleuit, 436, 93.
    DEBBORA populos regit, ducit exercitus, duces eligit, bella disponit, mandat triumphos, 198, 44 et seq. Mystice nobis ortum surrecture ex gentibus Ecclesie reuelauit, 198, 47.
    DEBITORES nos non natura, sed culpa fecerat, 957, 7. Plura soluendi habet subsidia, qui Deo, quam is qui homini debet, 434, 81. Nemo pauper est qui Deo debet, nisi qui se ipsum pauperem fecerit, ibid. Quia quod habes, a Domino est, debitorem te semper cognosce, 1204, 22. Sanctis diebus hebdomadis ultime solebant debitorum laxari uincula, 853, 6.
    DECANI ad Portianam basilicam de palatio missi, uela suspendebant, 853, 4.
    DECIMAE alie sunt, alie primitie: primitie maioris gratie, sanctificationis obseruantissime, 926, 9.
    DECORUM aliud generale, aliud speciale, 59, 231 et seq. Decorum est secundum naturam uiuere, 59, 232. Decorum Grece in nostris Scripturis primo constituitur loco, 9, 30. Decorum cum honesto ita iungitur, ut separari nequeat, 58, 228. Inter honestum et decorum est quedam distinctio, que magis intelligi quam explicari potest, 76, 22. Id quod decorum, semper utile est, 129, 88. Tullius quem ordinem posuerit in decoro, 23, 82. In omni seruandum etate ut deceat quod agas, 23, 82. Decus tamquam uenustas est et pulchritudo, 58, 229.
    DEFUNCTIS officia bene isthec impenduntur, ut uiuant in mentibus, in affectibus perseuerent, 1138, 13. uid. MORTUI.
    DELECTATIONEM Moyses non immerito serpentis figurauit similitudine, 982, 10. Deus insufflauit in faciem hominis; ut sensus nostros aduersus delectationem fortiores faceret, 982, 11. Fur est immundus spiritus, qui in tenebris secularium cupiditatum, et inter oblectamenta terrestrium si quem ceperit uoluptatum, omni uirtutis eterne flore despoliet, 633, 182. Depositus in ualle corporalium delectationum, non inuenit sepulcrum, de quo possit resurgere, 912, 6.
    DELPHINUS episcopus, 1107, 2. uid. AMBROSIUS.
    DEMARCHUS Epicuri sententiam de uoluptate refert, 1027, 19.
    DEMOPHILUS Arianus, dirum perfidie caput, 812, 1.
    DEPOSITUM seruare et reddere officium est: et an semper? 68, 263. Deposita omnium et maxime uiduarum intemerate seruanda, 105, 144 et seq. Nihil interest utrum, abiures depositum, an doleas restitutum, 1114, 3.
    In DESERTO constantiam Ioannes prius exercuit, ut postea regem increparet, 1040, 77.
    Detrahentes de proximis nolite audire, ne dum auditis alios, prouocemini ut et ipsi derogetis proximis, 1032, 43. Si tu nulli putaueris derogandum aliene lingue flagella non metues, 300, 84.
    DEUS et Dominus nomen magnificentie, nomen est potestatis, 445, 7. Dominus et Deus uel quod dominetur omnibus, uel quod spectet omnia, et timeatur a cunctis, 445, 7. Hoc est uerum nomen Dei esse semper, 785, 8. Nomen Dei sanctificatur in nobis, quando predicantur homines christiani, 385, 24. Sunt euidentia indicia que proprietatem deitatis, sunt que similitudinem Patris et Filii. sunt que perspicuam diuine maiestatis unitatem exprimant: proprietatis, sunt generatio, Deus Filius, uerbum; similitudinis, splendor, character, speculum, imago; unitatis eterne, sapientia, uirtus, ueritas, uita, 471, 2. Secundum Scripturas aut uerus Deus est, aut tantummodo nuncupatiuus, aut falsus; uerus, ut Pater: nuncupatiuus, ut sancti: falsus, ut demones et simulacra, 554, 22.
    Deus ex eo cognoscitur, aut quia sine peccato est, aut quia peccata condonat: aut quia creatura non est, sed creator: aut quia non adorat, sed adoratur, 693, 132. Diuina diuinis conferamus oportet, ut melius intelligere possimus, 970, 3. Deus non alienis assertionibus, sed suis estimandus est uocibus, 396, 21. Cui magis de Deo quam Deo credam, 835, 11. Deus ultra sermonum omnium est ambitum, 724, 94.
    Dei solius uere est esse, qui semper est, 555, 26. Qui est, et est semper, Deus est, 519, 127. Solus sine processu Deus, quia in omni perfectione semper eternus est, 523, 10.
    Deus unus, unum nomen, una diuinitas, una maiestas, 265, 68. Alium dixerunt plerique heretici Deum ueteris, alium noui Testamenti, 611, 55. De uno Deo plerique dubitauerunt, ibid. Unum Deum communis natura testificatur, unum Deum fides significat, unum Spiritum sanctum testificatur gratia, unum Deum prophete dicunt, apostoli audiunt, unum Deum Magi crediderunt, 449, 31. Unitas diuinitatis per unitatem operum designata, 448, 25. Deus  unus nequaquam deitatem Trinitatis, excludit, 474, 18. Numerum non recipit diuina natura, 684, 93.
    Deus unum et simplex, et incompositum est, quidquid est, 1099, 8. Deus nature simplicis est, complens omnia, nusquam ipse confusus: penetrans omnia, numquam ipse penetrandus, uisu incomprehensibilis, fatu ininterpretabilis, sensu inestimabilis, fide sequendus, religione uenerandus; ut quidquid religiosius sentiri potest, quidquid prestantius ad decorem, quidquid sublimius ad potestatem, hoc Deo intelligas conuenire, 465, 106.
    Diuinitati ea que corpori conueniunt, non putemus aptanda, nec diuine magnitudinem pietatis humanis uiribus metiamur, 1165, 114. In diuinitate nec membra nec partes sunt, sed propter unitatem diuinitatis expressa, 647, 69. Fortasse detestabilius sit ad diuinitatem referre que carnis sunt, quam ad litteram Scripture referre que spiritus sunt, 503, 38. Ad similitudinem Dei non corporis est imago, sed spiritus, 1169, 130.
    Deus non de loco ad locum transit, qui ubique semper est, 481, 60. Non potest fieri, ut per quem sunt omnia, sit unus ex omnibus, 706, 13. Creaturarum exempla minime diuinitati aptanda uidentur, 631, 176. Apud Dominum omnium uirtutum abundantia est, 1205, 25. Inequalitatem non recipit perfecta diuinitas, 175, 4. Deus nec dispositioni est subiectus, nec ordini, 585, 190. Habet, nec potest amittere, quod habet naturaliter diuina maiestas, 563, 67.
    Deum omnia cognoscere probatur, et nichil eius cognitionem fugere, 15, 51 et seq. In Deo scientia precedit auditum, 659, 132. Est in Deo quidam uterus paterne arcanum sapientie, quod non angeli, non aliqua creaturarum potuit penetrare natura, 537, 88. Nolunt Deo dare occultorum scientiam, qui metuunt occulta sua prodi, 15, 54. Nudus sum Deo, apud quem nuda et intecta sunt omnia, 992, 4. Deo que sunt futura presentia sunt, 463, 97. Ea est in scripturis consuetudo diuinis, ut Deus dissimulet se nescire, quod nouit, 591, 219. Nemo Deum fallit, 824, 2. Neque dubitare Dei est neque falli, 590, 216. ueritas semper in Deo est, fidelis manet, mutare se et negare non potest, 993, 2 et seq. Impossibile est mentiri Deum: sed istud impossibile non infirmitatis est, sed uirtutis et maiestatis, 993, 1 et seq. Nature auctor et necessitudinis creditor, fraudari non potest, 1114, 3. uid. FLAGITIOSI.
    Deo uelle pro facto est 1165, 114. In Deo alius nature amor sempiternus, alius gratie, 567, 90. Deus iustus per omnia, sapiens super omnia, perfectus in omnibus, 110, 11. Nihil pretiosius inuenimus, quo Deum predicare possimus, nisi ut sanctum appellemus, 688, 111. Nec Deus iniustus, nec mutabilis eius sententia, 996, 15. Diuinitas uita est sempiterna, 543, 119.
    Deus unus omnipotens, quia unitas potestatis est, 477, 36. Impossibile Dei potentissimum est, 993, 2. Impossibile Deo non quod uirtuti arduum, sed quod nature eius contrarium, 993, 1. Deus malus non est, Deo impossibile nichil est, Deus temporalis non est, Deus minor non est, 447, 14. Operatio diuina habet imperium, non habet ministerium, 662, 148. Non egent humanis diuina ministeriis, 1156, 85. Dominus nullum crimen excepit qui peccata donauit omnia, 391, 5; 393, 10. Qui iuxta diuinam generationem Pater Christi est, is iuxta adoptionem Pater noster est, 219, 23.
    Qui putant Deum casus hominis non curare, aut nescire eum quid in occultis geramus, falluntur, 12, 40. Refelluntur qui putant Deum curam mundi nequaquam habere, 14, 48. Moyses inuisibilem Deum uisibilis huius mundi rectorem esse, et quasi tutorem apertissime describit, 975, 1. Nihil est quod magis proficiat ad uitam honestam, quam ut credamus Deum iudicem futurum, quem occulta non fallunt, et indecora offendunt, et honesta delectaut, 33, 124.
    Deum omnibus, quos diligimus, preferamus, patri, fratribus, matri, 1160, 97. Nullius iniuria est, cui Deus omnipotens antefertur, 827, 7. Nemini facio iniuriam, si omnibus Deum prefero, 1010, 1. Plus hominibus Deus timetur, qui etiam imperatoribus prefertur, 954, 28. Deferendum meritis clarorum uirorum, sed Deum certum est omnibus preferendum, 825, 6. Quod si homini non referre, simile homicidio iudicatum est; quantum crimen est, non referre Deo, 1126, 44.
    Dominus quam bonus, pro quo dulces iniurie sunt, grata mors! 294, 61. Sic diligamus Dominum, ut si necesse fuerit, pro eius nomine mortem non fugiamus, nullum estimemus dolorem, nichil metuamus, 1208, 38. Cur rei diuine hereditas tanto estimetur, ut propter eam plerique etiam mortem suam offerant, 1089, 1 et seq.
    Deum scire ac pia mente uenerari, bonorum primum esse sapientes mundi nostris hausere de legibus: secundum, in proximos a diuino illo fonte deriuare pietatem, 1125, 42. Ea est uite nostre substantia, si domino et Deo  nostro debitos cultus deferamus, 982, 7. Colere Deum, atque ei subditum esse sapientia est: abstinere autem a peccatis disciplina est, 903, 4. Non uult se Deus in lapidibus coli, 835, 8.
    Deum misericordie magis iudulgentem esse, quam seueritatis tenacem, 393, 11; 394, 15 et seq. Indignatio Domini non ultionis exsecutio, sed magis absolutionis est operatio, 396, 22. Deum eo plus metuimus, quia non uidemus, 974, 14. Prosperorum indicium, non aduersantium est uisere Deum, 845, 12.
    Deus si cum aliquo loquatur, plus est quam ipse secum, 108, 2. Quid nobis tam proximum quam uerbum Dei, 934, 18. Deus in eo descendere uidetur, si nostros Dei uerbum penetret affectus, 568, 99. Quid tam consociabile, quam de diuinis rebus sermonem contexere? 777, 1.
    Deus non supra elementum sedet, sed in corde hominis, 972, 8. Habemus in nobis domum Dei, habemus atria, habemus et porticus, habemus et plateas, 690, 120. Simus nos possessio Dei, et ille nobis portio, 1086, 7. Si Deus in nobis regnat, regnat uirtus, regnat pudicitia, regnat deuotio, 385, 24. Quis possit dicere quod portio sua sit Dominus, 1044, 93. Epulatoria et refectoria requies in Deo, que facit animi tranquillitatem, 1060, 14. Quando Dominus uult, unusquisque inuenitur et capitur: quod autem differt, etiamsi querentium occurrat oculis, non tenetur, 867, 14. Detrite et popularis uie deponant puluerem, qui uiam Domini ambulare desiderant, 902, 1. Qui per Dominum querit, inuenit, 785, 11. Non quicumque intrat uias Domini, sed tamen nemo excluditur, 901, 14. Deus ultra meritum laboris remunerationem suis dare consueuit, 289, 44. Qui penitus Deum ex suo abiicit corde, ille mortuus est: qui ergo non penitus abiicit, sed per impressionem tormentorum ad tempus negauit, semiuiuus est, 404, 52. uid. DEBITORES.
    DEuOTIONI censura cedat oportet, 949, 11. Beatus qui habitat in ingressu fidei, hospitioque mentis, deuotionis habitaculo, conuersatione uirtutis, 905, 5. Laborat in nobis Petrus, quando nostra laborat deuotio, laborat et Paulus, 244, 125. Qui Deum intimo colendum recipit affectu, non dissimulationem, non conniuentiam, sed fidei studium et deuotionis impendit, 824, 2.
    DIANA uenatrix optima non ferarum, sed libidinum, 175, 6.
    DIABOLUS nostrum peccatricis successionis ere quesitum seruitium possidebat, 1073, 8. Inuidet iniquus bonis profectibus, tentat diuersis modis, 856, 15. Inuidia diaboli numquam quiescere solet, 813, 4. Imperante Christo, diabolus ipse fit prede sue custos, uel inuitus mandatis obsecundat celestibus, 407, 66. Fortibus est pusillus, 636, 11. Qui Deo se committit, eum non timet, 380, 30. Se destruit, cum hominem quem tentando supplantare studet. ex infirmo fortiorem efficit, 407, 63. Audiui multa componi, hoc nemo umquam fingere potuit, ut demonem se esse simularet, 880, 22.
    DIALECTICA disputatio philosophorum sententia definitur non astruendi uim habere, sed studium destruendi, 451, 42. Hec est dialecticorum gloria, si uideantur expugnare uerbis et refellere ueritatem, 723, 89. Non creditur philosophis, creditur piscatoribus: non creditur dialecticis, creditur publicanis, 461, 84.
    DIDRACHMUM quod exigebatur secundum Legem, quid sit? 779, 12. Cur Christus illud exigentibus solutionem non recusauit? 780, 13 et seq. Didrachmum cuius dimidium Hebreus precipitur offerre pro redemptione anime sue, quid significet? 777, 1 et seq.
    DIES quosdam lunares gentilitio more explorare non debemus, 881, 3 et seq. Dies pro luna dicitur, 886, 18. Septimus dies symbolum future quietis est, 1135, 2. Cui nox, cui dies sit? 1097, 7. Quid in crastinum differs? Potes et hodiernum diem lucrari: cauendum est, ne et illum non teneas, et hunc amittas, 1046, 97.
    DIGNITATIS pulchritudinisque contemplatio uacat apud nos, 29, 106. uid. FIDES.
    De DILECTIONE plurimorum testimonium habere bonum est, 79, 38. uid. AMOR, CHARITAS.
    DILIGENTIA. Festina est fides, alacris deuotio, spes impigra, 1046, 97.
    DIOCLETIANI anni. uid. PASCHA.
    DIOGENES episcopus Genuensis, 786, 1; 805, 76. Eius in Palladium condemnatio, 802, 63.
    DIONYSIUS in exsilio, in causa fidei defunctus est, 868, 18. Cum Eusebio posthabuit imperatoris amicitiam exsilio uoluntario, et exegit uotis, ut in exsilio uitam poneret, atque priori martyribus titulo uitam exhalauit, 1039, 68 et seq.
    DIONYSII tyranni in deos suos ludibria, 171, 36 et seq.
    DISCIPLINA institutionis prima est culpam auertere, secunda uirtutem infundere, 189, 12. Contrarie sibi sunt et repugnantes disciplina atque insolentia, 899, 8.
     DISCIPULI abiectio detrimentum est magisterii, 55, 214. Christus omnia dedit discipulis: sed nulla in his hominis potestas est, ubi diuini muneris gratia uiget, 400, 35.
    DISPENDIUM. Sine dispendio res est, que tota dispendium est, 41, 154.
    DIuERSUM. uid. CONTRARIUM.
    DIuES quis uere sit? 295, 65; 941, 3 et seq. Quis diues, nisi solus Deus? 1086, 7. Solum illum Deus diuitem nouit, qui sit diues eternitate, qui non opum, sed uirtutum fructus recondat, 941, 3. Ille est diues in Ecclesia, qui fide diues est, 1043, 86. Tunc eritis per omnia diuites, si fueritis pauperes spiritu, 1044, 89. Ille est diues, qui sibi nullarum diuitiarum usum requirat, 941, 2. Non census diuitem, sed animus facit, 1044, 89. Non est diues qui non abundat, 843, 9. Nec diues est, qui indiget aliquo: nec pauper, qui non indiget, 756, 11. Nemo est diues, qui quod habet, secum hinc auterre non potest, 942, 6. Ille diues, qui fuerit heres Dei, Christi coheres, 1043, 87. Omnis sapiens est diues, 941, 1 et seq. Nihil affectu sapientis ditius, nichil insipientis egentius, 943, 10. Omnis bonarum et liberalium consors disciplinarum neminem insipientium diuitem putat, etsi diuitiis regalibus affluat, 899, 7. Iustus etiamsi alii uideatur pauper, sibi diues est, 109, 7. uetus mos, ut nemo nisi diues honore dignus putetur, 101, 129. Nemo presumat quia diues est, plus sibi deferendum, 1043, 86. uid. ELIAS, ENOCH.
    DIuITIAE ipse non uituperabiles, sed in his est uirtuti locus, 1044, 92. Ad redemptionem anime debent proficere, non ad destructionem, 757, 11. Bone diuitie sunt innocentie et simplicitatis, 295, 65. In Christo diuitie tue pudicitie sunt et castitatis infule, fides, deuotio, et misericordia, 384, 21. Nullum adminiculum prestant diuitie ad uitam beatam, 74, 15 et seq. In eis nulla adiumenta nascendi sunt, nec impedimenta moriendi, 758, 15. In diuitiis et amenitatibus frequentior tentationis illecebra, 690, 118. Ubi nullus cupiditati modus, qui fructus diuitiarum? 942, 6. Oneri sunt, si his uti nescias, si non aspergas iis odorem Christi, 959, 12. Qui nescit regere censum suum, onere suo mergitur, 1044, 92. Pulchritudo diuitiarum non in sacculis diuitum, sed in alimentis pauperum est, 760, 26. Redemptio anime hominis diuitie eius, quibus fit misericordia, que sumptu pauperes iuuat, 777, 3. uetus malum ut pecunia honori sit, et animi hominum diuitiarum admiratione capiantur, 96, 108. uix in sanctis Domini reperiuntur, ut diuitie contemptui sint, 100, 128. Admirandus, qui diuitias spernit, 85, 96. uid. AuARITIA, CUPIDITAS, PECUNIA.
    Ad DOCENDUM non omnes idonei, utinam omnes ad discendum habiles? 1116, 9. Quod nemo te docuit, utique Deus auctor infudit, 443, 2. Debet is qui docet, supra eum qui docetur, excellere, 163, 1. Neque possis prohibere quod doceas, 1134, 77.
    DOCTORIS boni est materiam arcere peccati, 189, 12. Gratia Ecclesie laus doctoris est, 98, 122. uulnus est quesisse Christum in domibus uirorum, qui sibi falso nomen doctorum assumunt, 225, 47.
    DOLOR non minuit uirtutis uoluptatem, 73, 13. Tolerabiliora doloris premeditata, quam inexplorata uulnera, 1124, 40. Non mediocre malum est immoderatio doloris, aut metus mortis, 1138, 11. Sit patiens dolor, ibid. Aut absorbendus omnis aut premendus est dolor, 1137, 8. Lyciorum feruntur esse precepta, que uiris iubeant mulierum uestem induere, si merori indulgeant, 1137, 7. Cur mestitiam tuam non ratio potius quam dies leniat? 1137, 8. uid. CRIMEN.
    DODONEAS arbores gentium populus adorauit, 838, 18.
    DOLUS in omnibus abesse debet, 124, 67.
    DOMINI seruis imperate non quasi conditione subditis, sed ita ut nature eiusdem cuius uos estis, consortes eos esse memineritis, 1048, 112. Quam multos dominos habet, qui unum refugerit? 1045, 96. uid. SERuUS.
    DOMINUS episcopus Gratianopolitanus, 786, 1; 805, 76.
    DONA quomodo pretiosa, si auctor uilis? 646, 64.
    Dormientium animi uelut sepulto quieti corpore, ad altiora se subrigunt, et renuntiant corpori, 1140, 21.
    DOMUS bona in ipso uestibulo debet agnosci, 164, 7.
    quidam opinionem magis putauerunt esse, quam gloriam, 545, 131.
    DRACHMA non est denarius, sed diuersum est, 782, 21. In drachma imago Dei, ibid. Drachma quam mulier amissam diligenter requirit, est fides, 777, 2.




E
    EBRIETAS preclara, que sobrietatem mentis operatur, 376, 17. Ubi caro inebriatur mens titubat, animus uacillat, cor fluctuat, 410, 76.
    ECCLESIAE typum gerit mulier, que pedes Christi unguento unxit, 953, 24. Ecclesie figura in muliere tangente fimbriam uestimenti Christi, 399, 31. Femina abscondens fermentum  in farina, typus est Ecclesie, 411, 81 et seq. uidua duo era mittens in gazophylacium, typus fuit Ecclesie, 895, 5. Que sint duo era, que misit Ecclesia, posteaquam accepit a Christo? 895, 6. uid. DEBBORA, ELIAS. Luna Ecclesia, stelle sancti sunt celesti gratia refulgentes, 286, 25. Prophete congregationem gentium atque Ecclesie annuntiarunt edificationem futuram, 1062, 1.
    Ecclesia constat ex omnibus, 204, 70. Ecclesie sancte congregatio in unum corpus unitate fidei et caritatis assurgit, 112, 19. Non Lex Ecclesiam congregauit, sed fides Christi, 870, 24. Sicut Deus Pater uocauit Ecclesiam, ita et Filius et Spiritus sanctus, 653, 102. Aedificatam a Spiritu sancto Ecclesiam Petrus demonstrauit, 655, 110.
    Ecclesia nauis est, que pleno dominice crucis uelo sancti Spiritus flatu, in hoc bene nauigat mundo, 242, 118. Inter tot mundi freta Ecclesia Domini, tamquam supra apostolicam edificata petram, immobilis manet, et inconcusso aduersum impetus sali perseuerat fundamine, 755, 1. Tres sunt uelut uades Ecclesie, spes, fides, caritas: cum spes precesserit, fides fundata fuerit, ordinatur caritas, Ecclesia copulatur, 226, 53. Aduersus omnes hereses debet ualere Ecclesie fundamentum, 711, 34. Christus eos asserit diabolico uti spiritu, qui separant Ecclesiam, ut heretici et schismatici, 421, 24. Etiamsi Angelus de celo esset, paci Ecclesiarum non deberet preferri, 863, 16. Lupos fugate ab Ecclesia querentes predam tollere, 1032, 43. In Ecclesia occidentali et orientali quam pacate fides orthodoxa et fidelium uigeret! 813, 3. Omnes qui sunt in Ecclesia, Deo militant, 901, 15. Ad Ecclesiam qui uenit, quid prestare debeat? 901, 16.
    Solus Christus sponsus, cui Ecclesia ueniens ex gentibus, sponsa inops atque ieiuna innubit, 510, 72 et seq. Ecclesia non cessat osculari pedes Christi, 960, 18. Sola habet osculum, quasi sponsa, ibid. Adultera est, que non est legitimo Christi coniugio copulata, 857, 16. Qui sint uelut caput, gene, et maxille Ecclesie? 1175, 6 et seq. Sapientes Ecclesie uelut caput eius sunt, 1176, 7. Que sunt ubera Ecclesie, nisi sacramenta baptismatis? 1193, 75.
    Ecclesia uirgo, nupta, uidua, 190, 16. uirgo est castitate, mater est prole, 154, 31. Non potest dubitare quisquam, quod uirgo sit, 1031, 37. Cur decora in uirginibus est? 295, 67. Nigra est per culpam, decora per gratiam; nigra per conditionem, decora per redemptionem: nigra dum preliatur, decora est dum uictorie sue insignibus coronatur, 655, 112. Gloria eius intus est, in sensibus, uel in penetralibus sacramentorum, 250, 5.
    Per Ecclesiam uita confertur eterna, 255, 24. Ecclesia torcular est fontis eterni, in qua celestis uitis fructus exundat, 599, 1. Ecclesie gratia meritorum uindemia est, 840, 28. Ubi est Ecclesia, ibi firmissima statio tue mentis est, ibi fundamentum animi tui, 1032, 42. Fructus bone arboris filii Ecclesie sunt, 422, 25. uid. MARTYRES.
    Non in se, sed in nobis uulneratur Ecclesia; 225, 48. Ecclesia confitetur uulnera sua, et sanari cupit, 399, 31. Ecclesia oleum habet, quo suorum uulnera fouet, quo unxit martyres et confessores, 961, 20. Arma Ecclesie fides et oratio, 199, 49. Ecclesia in commune orat, in commune operatur, in commune tentatur, 38, 142. In Ecclesia maxime equitatem esse oportet et equalitatem, 99, 124. Ecclesia lauat pedes Christi, et capillis suis tergit; quia non diuitibus tantum ac potentioribus, sed etiam plebeie familie uiris eamdem transfundit gratiam, equa omnes lance examinat, omnes eodem sinu suscipit, eodem gremio fouet, 961, 22. In Ecclesiis arca Testamenti, dolium aureum habens manna, uirga Aaron, Cherubim super tabulas et propitiatorium, 763, 4. Synagoga diem obseruat, Ecclesia immortalitatem, 1082, 5.
    Ecclesie uasa, ornatus sacramentorum, redemptio captiuorum sunt, 103, 138. Quandonam uasa Ecclesie etiam initiata confringere, conflare, uendere licet? 104, 142. uid. AMBROSIUS.
    Ecclesia nichil nisi fidem possidet, 837, 16. Possessio Ecclesie sumptus est egenorum, ibid. Aurum Ecclesia habet, non ut seruet, sed ut eroget, et subueniat in necessitatibus, 103, 137. Ab Ecclesia relegatis sumptus impartiendus, 88, 77. Episcopi impressione graui uastari scribunt Ecclesias, 955, 29. Agri Ecclesie soluunt tributum: si agros desiderat imperator, potestatem habet uindicandorum: non dono, sed non nego, 872, 33. Ecclesie ager diuersis fecundus est copiis, 221, 34. Qui opes suas tumultuario mentis impulsu, non iudicio perpetuo ubi Ecclesie contulerunt, postea reuocandas putarunt, eorum prima merces iudicium habuit, secunda sacrilegium, 434, 85. Nihil adimitur Ecclesie, quod pietati acquiritur, 1102, 9. Diues Iudeorum populus, pauper Ecclesie, et quo sensu? 1183, 30 et seq. Has diuitias Ecclesie sue confert Christus, quibus celestes thesauri replentur, 913, 13. Ecclesia Dei  Cesari non debet addici; quia ius Cesaris esse non potest Dei templum, 873, 35. uid. AMBROSIUS, BASILICA.
    Ecclesia recte sibi uindicat ius ligandi et soluendi crimina, 392, 7. Ecclesia in utroque seruat obedientiam, ut peccatum alliget et relaxet: heresis in altero immitis, in altero inobediens; uult ligare, quod non resoluat; non uult soluere, quod ligauit, 391, 7. Dominus par ius et soluendi uoluit esse et ligandi, ibid. Nouatiani improbe in Ecclesia donari peccata negant posse, 399, 33. Ius ligandi et soluendi solis permissum sacerdotibus est, 392, 7. Per Spiritum sanctum peccata donantur: homines autem in remissionem peccatorum ministerium suum exhibent, non ius alicuius potestatis exercent: isti rogant, diuinitas donat; humanum obsequium, sed munificentia superne est potestatis, 693, 137. Ecclesia et aquam habet, et lacrymas habet: aquam baptismi, lacrymas penitentie, 959, 12. Donauit Christus Ecclesie, ut unum per omnes redimeret, 411, 80. Ecclesia suscipit onus peccatoris, 421, 81. Non excludere durum Ecclesia, sed mollire desiderat, 1166, 117. uid. SACERDOS, NOuATIANUS, PRESBYTER.
    ECCLESIASTICA uita adolescentie uidetur obscurior, 58, 227. Bonis actibus, ac sincero proposito nitendum ad honorem ecclesiasticum, 98, 119. In Ecclesiastico officio nichil rarius inuenias, quam eum, qui sequatur institutum Patrum; et cur? 58, 227. Ministrorum Ecclesie officia, 25, 89. Minister Ecclesie illa tempora quibus ab Ecclesia uacat, lectioni impendat, 25, 88. uid. AMBROSIUS, CLERICUS, IOCI, IULIANA, uIDUA. Ecclesiasticum iudicium. uid. EPISCOPUS, FIDES, INDICIA, SACERDOS, TESTES. Ecclesie prosunt imperatores pii. uid. IMPERATORES. In eorum obitu eius dolor et lacryme. uid. IMPERATOR, uALENTINIANUS.
    ECCLIPSES oriuntur, quoties sol obtexitur nubibus, quoties obiectu aufertur terre, uel cum e regione eius, luminis sui radius fuerit repercussus, 923, 7.
    ELEAZAR. Quid significet, quod post defunctum Aaron soli Moysi imperauit Deus, ut exuuiis eius filium eius indueret Eleazarum, 1036, 59.
    ELEAZAR suo sepultus est triumpho, 53, 207. Heredem uirtutis sue pacem reliquit, ibid., 208.
    ELEEMOSYNA. Nemo plus misit, quam qui totum donauit, 895, 6. Dominus non uult simul effundi opes, sed dispensari, 40, 149. Pauper quod habes, poscit; quod non habes, non poscit, 159, 54. uid. DIuES, LIBERALITAS, PAUPER.
    ELEGANTIAE uerborum foris pretium, intus metallum est, 833, 2.
    ELIAS duratus ad patientiam est solitudinum incolatu, et tamquam pastus ad uirtutis adipalem, agresti alimento processit fortior, 1040, 75. Eo magis beatus, quo magis pauper, 74, 14. Diues, qui uirtutum suarum thesauros, curru igneo sublimis, sedibus ethereis inuexit, 942, 7. Dominus Eliam ad celum leuauit, inde eum terris complacito redditurus tempore, 399, 34. In terra uicit, et in celo triumphauit, 976, 29. uidue ad quam destinatus est, quanta uirtus, 186, 3 et seq. Figura erat Ecclesie, 189, 14 et seq.
    ELISABETH filii spiritu replebatur: Maria filii spiritu sanctificabatur, 541, 113.
    ELISAEUS otiosus corpore, uibrabat spiritu, et orationibus preliabatur, quando Syri perculsi magno fugerunt pauore, 820, 7. Sublimius et honestius se gessit erga exercitum Syrie, quam Greci erga Persas, 129, 86 et seq. In Eliseo qui proiecit se, ut mortuum erigeret, figura est Domini, 1098, 5 et seq.
    ENNEADECATERIDA circulum Niceni Patres constituere, 881, 1; 885, 16.
    ENOCH diues, qui quod habuit, secum transtulit, et omnem illum bonitatis sue censum celestibus intulit receptaculis, 942, 7.
    quintum quoddam elementi genus, 922, 1.
    EPHRATA dicitur domus furorem habentis, 1064, 9.
    EPHRAEM montis partes tribui Leui sortito obtigerant, 772, 3.
    EPICURUS, teste Demarcho, docet quod non potationes, neque comessationes, nec feminarum copule suauem uitam faciant, sed sobria disputatio, sed continens uita, 1027, 19. Etsi neget inuectricem mali esse uoluptatem; non negat tamen ex ea fieri quedam, ex quibus generentur mala, 1025, 13.
    Epicurei putant nichil Deum curare de nobis, 14, 47. Assertores uoluptatis, qui dicunt quia mors nichil ad nos, refutantur, 1027, 17 et seq.
    In EPISCOPI petitione maxime abesse debet malignitas, in quo uita formatur omnium, 1033, 46. Omnes congruere debent assensu ad eum postulandum, 1023, 2. Quomodo unius uxoris uir esse debeat? 1036, 62. Plerique ita argumentantur unius uxoris uirum dici post baptismum habite: sed illud refutatur, 1037, 63 et seq.
    Episcopus nuper electus quid agere debeat, docetur, 755, 2 et seq. Episcopi munus, docere, 2, 2. Necessitas maxima  ei est eloquia Dei credita populi fenerare mentibus, 145, 1. Quid et quomodo plebem suam docere debeat, et quos apud eam sermones habere? 755, 5 et seq. Nihil in sacerdote tam periculosum apud Deum, tam turpe apud homines, quam quod sentiat, non libere denuntiare, 945, 2.
    Sacerdotum debet esse ista collatio, si conferendum est de fide, 862, 15. In causa fidei episcopi solent de imperatoribus christianis, non imperatores de episcopis iudicare, 861, 4. In causa Dei quem audies, si sacerdotem non audias? 947, 4. Quis tibi uerum audebit dicere, si sacerdos non audeat? ibid. Imperator noluit iniuriam facere sacerdotibus, ipsos interpretes constituit episcopos, 787, 5. Si argueretur episcopus, et morum esset examinanda causa, uoluit ualentinianus hec ad episcopale iudicium pertinere, 860, 2. uid. uALENTINIANUS. Episcopus de causa alterius episcopi cum fratre suo et sorore iudicat secundum sacre formam preceptionis, 1100, 1. uid. SACERDOS. Ardor erat christianis uiris ne prefectus de episcopi iudicaret negotio, 1100, 2. Episcopi reos criminum grauissimorum in publicis iudiciis accusare, alii et urgere usque ad gladium, supremamque mortem, alii accusationes huiusmodi, et cruentos sacerdotum triumphos probare ceperunt, 894, 3. Sed improbantur, ibid. et seq. uid. FIDES. Episcoporum frequenter presentior absentia fuit, cum in commune consuluit, 818, 16.
    Dignum est ut ibi requiescat sepultus sacerdos, ubi offerre consueuit, 877, 13. Episcopo primum omnium uitandum, ne fiat uelut commune corpus Ecclesie gentilium admixtione, 842, 2. Si commoti fuerimus in quemquam, leuiorem causam laicus habet, quam episcopus, 433, 76. Quis ferat, si ipse se gubernare nequeat, qui alios gubernandos receperit? 1036, 60. In uestris meritis sacerdotalis summa laboris est, in uestris animis fructus episcopalis operis enitescit, 552, 9.
    Episcopus ut membris suis utatur clericis, et maxime ministris, 102, 134. Et que sanari non possunt, cum dolore abscindat, ibid., 135. Quem cuique uiderit aptum muneri, ei deputet, 102, 134. uid. CLERICUS. Quos episcopi magis quam pupillos debent tueri? 889, 5. Turbarum moderatores sunt, studiosi pacis, nisi cum et ipsi mouentur iniuria Dei, aut Ecclesie contumelia, 948, 6.
    Episcopus laudabili paupertate mediocris, 787, 4. Episcoporum pauperum turbe, quibus onerosa paupertas non erat, 1006, 3. Sacerdos uel dispensator pauperibus debet subuenire, et de his episcopo suggerere, 86, 79. uid. PAUPERTAS.
    Episcopis professio repressit studia cercendi, 1125, 41. Si quis non obediat episcopo, is a uero deuius superbit, 99, 123. Felicius episcopos persequuntur imperatores, quam diligunt, 1185, 139. Episcoporum natalis dies. uid. AMBROSIUS, FELIX.
    EPISTOLARUM genus propterea repertum est, ut quidam nobis cum absentibus sermo sit, et uere inter disiunctos corpore quedam imago referatur presentie, 1054, 1; 991, 1. Epistolarum usus est, ut disiuncti locorum interuallis, affectu adhereamus, 989, 4. Quanta earum utilitas, si in istis aliquid de Scripturis diuinis redoleat? ibid., 5 et seq. Maiores nostri epistolis suis fidem infuderunt populorum mentibus, ibid., 6. uid. PAULUS. Senibus usu facilius est quotidiano, et familiari sermone epistolas texere, et si quid de Scripturis diuinis obuium inciderit, attexere, 991, 7.
    EPULAE detestabilium hominum uitande, 182, 31. Illorum est cibis et potibus indulgere, qui nichil post mortem suam sperant, 1027, 18.
    EQUORUM uis plause sonitum discit amare ceruicis, et prius assuescitur uerbo laseiuie, quam uerbere discipline, 173, 41.
    ESAIAS a Spiritu sancto missus, 697, 159. Eum non ludibriose, sed gloriosissime denudatum esse in conspectu populorum occursantium ostenditur, 1015, 9 et seq.
    ESCAE opportunitas sanitatem interdum reddit, 929, 4. Escis omnibus que gignant calorem, parce utendum, 176, 8.
    ESDRAE liber nugas philosophorum de anima despexit, eamque docuit substantie superioris esse, 922, 2.
    ESTHER regem superbum suis inclinauit ieiuniis, 1030, 29.
    ETRUSCUS iuuenis stigmatibus uultum exarauit, ne qua mulier eum posset amare, 299, 83.
    EUCHARISTIAE sacramenti figure, 373, 1 et seq. Eucaristie sacramentum antiquius et prestantius quam manna, 337, 44 et seq.; 372, 24. Et alia quam sacramenta et mysteria Iudeorum, 367, 10 et seq. Alia sunt sacramentorum perfectiorum mysteria; alia sunt illa, que de gloria futura annuntiarunt prophete; alia sunt illa, in quibus est mundi redemptio, peccatorum remissio, gratiarum diuisio, sacramentorum participatio, que cum acceperis mirabere manna nec tante gratie nec tante operationis ad salutem fuisse, 1095, 4. uinum et aqua in calicem mittitur, 373, 2. Quid sibi uult mixtio aque, ibid. uinum et aqua in calicem mittitur:  sed fit sanguis consecratione uerbi celestis, 370, 20.
    Eucaristie sacramentum Christi sermone conficitur, 339, 52; 368, 14. Quibus uerbis corpus et sanguis Christi consecrentur? 371, 21 et seq. In Eucaristia panis est usitatus ante uerba sacramentorum; ubi accesserit consecratio, de pane fit corpus Christi, 368, 14. Sermo Christi operatorius est, ut sint que erant, et in aliud commutentur, 369, 15. In Eucaristia ante benedictionem uerborum celestium alia species nominatur, post consecrationem corpus significatur, 339, 54. Post consecrationem iam corpus est Christi, 369, 16; 371, 23; 378, 24. In Eucaristia benedictione naturam mutari, nec esse quod natura formauit, sed quod benedictio consecrauit, ac uerum corpus Christi accipi uariis argumentis probatur, 338, 50 et seq.; 369, 17 et seq. Transfigurandum corpus altaribus offerre, 709, 23. Post consecrationem dicitur, amen, 340, 55.
    Corpus Christi est in altari, 366, 7. Sicut uerus est Dei Filius, ita uera est eius caro, quam accipimus, et uerus eius potus, 379, 1. Ipse Dominus testificatur nobis quod corpus suum accipiamus et sanguinem, 371, 23. Ne quidam esset horror cruoris, ideo in similitudinem accipis sacramentum, sed uere nature gratiam uirtutumque consequeris, 380, 3. Qui accipis carnem, diuine eius substantie in illo participaris alimento, 381, 4. Quotiescumque sacramenta sumimus, que per sacre orationis mysterium in carnem transfigurantur et sanguinem, mortem Domini annuntiamus, 543, 124.
    In Eucaristie sumptione dicit tibi sacerdos: Corpus Christi; et tu dicis: Amen, hoc est, uerum, 372, 25. In mysterio gemitus, screatus, tussis, risus abstine, 177, 13.
    Eucaristie presidium et effectus, 1126, 46. Quotiescumque bibis uinum Eucaristicum, remissionem accipis peccatorum, et inebriaris in spiritu, 376, 17. Eucaristia uite eterne substantiam subministrat, et est corpus Christi, 337, 47. Qui acceperit corpus Christi, non esuriet in eternum, 375, 12. In pane Eucaristico nulla est amaritudo, sed omnis suauitas, 376, 17.
    Quam frequenter Eucaristiam sumere debeamus, 372, 28; 378, 25. Greci post annum Eucaristiam sumere consueuerant, 378, 25. Satyrus nondum initiatus mysteriis, cum esset in naufragio constitutus, ab initiatis diuinum fidelium sacramentorum poposcit, ligari fecit in orario, orarium inuoluit collo, atque ita se deiecit in mare, 1125, 43. Quantum ex ea presidium speraret? 1126, 46. Eucaristie sacramentum non diuulgatur, quibus non conuenit, 340, 55.
    EUCHERIUS, consul, 786, 1.
    Ab EUGENIO imperatore petierunt legati paganorum, ut templis sacra redderet, non fecit: iterum alteri postulauerunt, renisus est; et postea ipsis, qui petierunt donandum putauit, 1011, 6. Eum hac de causa libere arguit Ambrosius, ibid., 7 et seq. Ei tunc etsi solus restitit, alii tamen idem suaserunt, 1012, 11. Maximus et Eugenius in inferno docent exemplo miserabili, quam durum sit arma suis principibus irrogare, 1209, 39. uid. AMBROSIUS.
    EUNOMII Arius uel Aetius magistri, 457, 44. Marcion atque Eunomius malunt Deum malum, quam bonum habere, 31, 117. Eunomius primis Ioannis uerbis confutatus, 455, 57. uid. ARIANI.
    EUNOMIANUS ex impietatis Ariane fonte progrediens, generationem Christi asserit ex Philosophie traditionibus colligendam, 704, 7.
    EUNUCHI qui se ipsos castrauerunt, damnandi, 206, 76.
    EUPHRATI origo est in Armenie locis, 843, 2.
    EUSEBIUS episcopus Bononiensis, 803, 66 et seq.; 786, 1; 788, 10; 789, 11; 805, 76 et seq.; 791, 10 et seq. Eius in Palladium condemnatio, 801, 57.
    EUSEBIUM uercellensem episcopum, quem numquam ante cognouerant, posthabitis ciuibus, omnis elegit Ecclesia; meritoque creditum quod diuino esset electus iudicio, quem omnes postulauissent, 1023, 2. Exiuit de terra sua, de cognatione sua, et domestico otio peregrinationem pretulit: pro fide quoque exsilii dura preoptauit atque elegit; et quid eo in exsilio egerit, 1038, 68. Primus in occidentis partibus diuersa inter se Eusebius sancte memorie coniunxit; ut et in ciuitate positus instituta monachorum teneret, et Ecclesiam regeret ieiunii sobrietate, 1038, 66. Prior leuauit uexillum confessionis, eiusque patientia monasterii coaluit usu, et durioris obseruationis consuetudine hausit laborum tolerantiam, 1039, 70 et seq. uid. DIONYSIUS.
    EUSEBIUS episcopus, 819.
    EUSEBII Nicomediensis epistola lecta in concilio Niceno, 518, 125.
    EUSTATHIUS episcopus, 786, 1; 805, 76.
    EUSTORGIUS confessor, 868, 8.
    quid significet, 59, 230.
     EUTROPIUS episcopus, 819.
    EuA. Mulier excusationem habet in peccato, uir non habet, 255, 25 et seq. uid. FEMINA.
    EuAGRIUS non habet quod urgeat aduersus Flauianum, 1006, 1. Euagrius et Flauianus uterque aliene magis ordinationis uitiis, quam suis fretus, 1007, 5. Euagrius eo defensabilior sibi uidetur, quod eum refugit Flauianus, ibid. Propter Euagrium et Flauianum totus orbis concutitur, 1006, 1. Dolori erat inter orientales atque occidentales interrupta sacre communionis esse consortia, 817, 1. De causa Flauiani et Euagrii referendum arbitramur ad sanctum fratrem nostrum Romane sacerdotem Ecclesie, 1007, 7. uid. THEOPHILUS.
    EuAGRIUS presbyter et legatus, 789, 11; 805, 76.
    In EuANGELISTIS loquitur Spiritus sanctus, 606, 29. uid. ANIMALIA.
    In EuANGELIO plenitudo, semiperfectio in Lege, 978, 6. Plena mensura in Euangelio est; semiplena in Lege, cuius plenitudo nouum est testamentum, 895, 9. Hic umbra, hic imago, illic ueritas. Umbra in Lege, imago in Euangelio, ueritas in celestibus, 63, 248. Tria hec secundum Legem esse cognouimus, umbram, imaginem, ueritatem: umbram in Lege, imaginem in Euangelio, ueritatem in iudicio, 1164, 109. Umbra Iudeis carnalibus, imago nobis, ueritas resurrecturis, ibid. Lex seueritatem; Euangelium indulgentiam habet, qua peccata donantur, 1081, 3. In Lege seruitus, in Euangelio libertas, 936, 22. Liber est, cui gratia promittitur; seruus, cui iugum Legis imponitur, 1089, 2. In Lege sacrificium, in Euangelio misericordia est, 405, 54. Gratias Euangelio, per quod uidemur Christo, dum facta eius legimus, interesse, 202, 61. uid. LEX.
    uarii modi legendi initia Euangelii secundum Ioannem, 504, 43. uid. IOANNES. Euangelium lectum in Ecclesia, 865, 8. Lectio recitata, sed casu, 868, 19.
    EuENTIUS episcopus Ticinensis, 805, 76. Eius in Palladium condemnatio, 801, 56.
    EuENTII episcopi subscriptio, 969, 14.
    Ex quo et per quem non tamquam compugnantes syllabe, sed tamquam socie atque concordes sunt, 651, 89. Ex quo aliquid, et per quem aliquid, nullam discretionem habent, 547, 143 et seq. Quod ex aliquo est, aut ex substantia est, aut ex potestate eius, 642, 42.
    EXCOMMUNICATIO. Bene dicitur tradi satane, qui separatur a Christi corpore, 410, 78. uenit in uirga, qui a communione sacra conuictum remouit, ibid. Sequestrari oportet a sacramentis grauiter lapsum, 411, 79. Militibus preceptum, ut abstinerentur a communionis consortio, 855, 13. Ex templo eiicitur, qui dignitates uendit et honores, qui uendere uult simplices mentes fidelium, 869, 21. Sunt extra Ecclesiam tamen, qui eos in communionem non uocent sacramentorum celestium, qui in aliquos capitalem sententiam ferendam estimauerunt, 892, 2. Num in hoc laudandi sint? ibid. et seq.
    EXEMPLIS amplius proficitur, et cur? 163, 2. Quarum uirtutum laudem miramur, earum studeamus adipisci industriam; et quas predicamus in aliis, eas in nobis taciti recognoscamus, 1045, 97. uid. PAULUS.
    EXERCITIIS domesticis ac propriis res omnis augetur, 10, 33.
    EXIRE usu nostro quid sit? 466, 110.
    EXSILIUM patriarche non putarunt, quod deuotio obiret, non necessitas imperaret, 1159, 95.
    EXSUPERANTIUS episcopus Dertonensis, 786, 1; 805, 76. Eius in Palladium condemnatio, 802, 60.
    EXTREMA-UNCTIO. Nouatiani manus imponunt, et benedictionis opus credunt, si quis forte reualuerit egrotus, 400, 36.
    EZECHIEL uidet adhuc, et uiget, et uigebit, 242, 117. uid. GOTHI.




F
    FABRICII ducis Romanorum preclarum factum, qui regi medicum, pollicentem daturum se ei uenenum, remiserat, 130, 91.
    FACTUM esse non semper ad creaturam refertur, 503, 35. uid. CHRISTUS.
    FACTIS in omnibus aut a uirtute correctiones sunt, aut a malitia prolapsiones, aut media, aut indifferentia, 935, 20.
    FAMA. uid. Bonorum iudicia.
    FAMES superiore anno, sed in quibusdam tantum regionibus, 837, 17 et seq.
    FAUSTAE Basilica, 875, 2.
    FAUSTINUS uterque Eusebio redditus est, 1004, 1. Faustinus spiritalem nutriuit columbam, ibid. Faustinus paruulus tussi laborat, ad sanctam sororem curatum uenit, 1004, 2.
    Faustinum propter germane sue obitum acerbo merentem dolore consolatur Ambrosius, 944, 1 et seq.
     FELIX et Nabor, 874, 2.
    FELIX ordinationem accepit per impositionem manus Ambrosii, 764, 5. Eius magisterio plerique Comensium ceperunt credere, et doctrina eius uerbum Dei receperunt, ibid. Felicis episcopi natalis dies in exordio kalendarum Nouembrium, 763, 2. Ab basilice dedicationem uocatur, ibid.
    FELICIS episcopi subscriptio, 969, 14.
    FELIX episcopus Iadertinus, 786, 1; 805, 76. Eius in Palladium condemnatio, 802, 62.
    FELIX episcopus legatus Afrorum, 786, 1; 790, 16; 805, 76. Eius in Palladium condemnatio, 801, 58.
    FELIX diaconus ab Ambrosio missus ad perferendam Theodosio epistolam, 1021, 3.
    FELIX Iouinianista condemnatur, 969, 14.
    FELIX Ambrosio misit tubera mire magnitudinis, 762, 1. Arguitur ab Ambrosio quod eum nequaquam reuisat, ibid., 2.
    FELICIS orationibus Ambrosius se commendat, 763, 3.
    FEMINEUM sexum non accusandum, quod erroris causam inuexerit. 253, 16 et seq. Sine muliere homo non habet laudem, in muliere predicatur, 254, 22. Greco more influxit, ut femine uirilibus quasi succinctioribus tunicis utantur, 1061, 4. Magis interioris hominis ornamenta feminis requirenda, 295, 64. Quemadmodum femina, et quod est amplius uidua, possessionem regeret tributariam? 1101, 7.
    FENORE sepe conciderunt populi, et ea publici exitii causa fuit, 843, 4. Bonum fenus spiritalis gratie, 764, 6.
    FERAE hominis imperio mansuescunt, 974, 16.
    FICTUM et simulatum nichil uere uirtutis est, nec diuturnum esse solet, 97, 112 et seq.
    FIDEI definitio est, ut ueritas, non uerba pendantur, 723, 89. Sola fides utrique indiscreta sexui, census uirorum, dos uirginum, 281, 13. Non potest sine regula ueritatis fides stare, 606, 30. Nerui sunt et quidam artus sapientie non temere credere, maxime in causa fidei, 761, 28.
    Aufer argumenta, ubi fides queritur, 460, 84. Si ratione conuincor, fidem abnuo, 1157, 89. In cohortatione ad fidem religiosa confessio est, in disceptatione incauta presumptio, 444, 4. Diuina crede, ubi humana non inuenis, 460, 79.
    In plenitudine Ecclesie non signo sed fide ueritas colligenda est, 358, 15. Patriarche hereditatem nobis fidei reliquerunt, 1200, 9. Ea est sola fides, que est in Euangelio, 1091, 9.
    Fidei nostre assertio seu symbolum proponitur, 445, 6. Que sit professio fidei, quam aduersus Sabellianos, Arianos et Photinum a maioribus traditam tenemus, 990, 4 et seq. In christiano uiro prima est fides, 349, 1. Non pecuniam Deus, sed fidem querit, 488, 82. Anathema ei qui non explicat fidei libertatem, 793, 26.
    Fides uera numquam turbatur, 703, 1. Fidem non timor cogit, sed affectus exhibet, 79, 38. Qui credidit Christo, in cruce licet positus, et inter confessi sceleris supplicia constitutus, merita latronis exuit, premia innocentis emeruit, 573, 125. Habet qui credit suam gratiam; habet autem alteram, si fides eius passionibus coronetur, 404, 50. Maior fidei gratia, si quis pro religione contemnat dolorem, 1074, 14.
    Bona substantia fides, in qua spei nostre est patrimonium, 419, 15. Fides uelut preuia caritatis occupat animam, et preparat semitas uenture dilectioni, 1094, 8. Qui diligit, utique credit, et credendo unusquisque diligere incipit, 1093, 5. Hec est caritas maior imperio, si fides tuta sit, que seruat imperium, 841, 23.
    Fides prompta dura sui censor est, 1040, 73. Nihil sublimius fide, 826, 11. Ecclesie fundamentum est, 711, 34. Fundamentum est iustitie, 38, 142. Non dignitas prosapie meritum, sed fides affert, 278, 3. Iustum fides non Lex facit, 870, 24. Seruus sub metu, liber ex fide: ille sub littera, iste sub gratia: ille in seruitute, iste in spiritu, 1084, 5. Ubi fides, ibi libertas; ubi libertas, ibi gratia; ubi gratia, ibi hereditas, ibid. Fides thesauris omnibus opulentior, 488, 92. O thesauris omnibus opulentior fides! o uirtutibus corporis omnibus fides fortior! o medicis omnibus salutarior! 237, 100.
    Sine munimento fidei bona opera non possunt manere, 72, 7. Bona fides, cum pulchro operum renitet ornatu, 473, 14. Textile opus est, quando fidei facta concordant, 472, 9. Duorum testamentorum, id est, plene fidei pretio prophetia consummationem accepit fidei, Ecclesia plenitudinem, 978, 5.
    Fides est, que liberat per sanguinem Christi, 1080, 11. Credere in Christum lucrum uite est, 405, 53. In omnibus decora est fides, iustitia grata, mensura equitatis iucunda, 124, 66. Fides eternum patrimonium est, pecunia temporale, 351, 8. Misericordia largior, ubi fides promptior,  216, 9. Tamquam ex syngrapho fides impetrat, 434, 80. Fides ipsa abundat sibi, satis superque suo censu diues, 757, 11.
    Messis nostra fides animorum est, 840, 28. Per fidem Domini futura erat messis fecunda uirtutum, 602, 10. Sunt bona fidei pascua, in quibus collocatur sanctus Dei, 905, 2. Nullum Deo credidisse penituit, 673, 42. De omnibus bene iudicat, qui fidem esse in omnibus arbitratur, 125, 68. Tantum gratie fides habet, ut ubi ante diem fetebat mortuus, illic bono odore tota repleatur domus, 430, 63. Prestant fidei, quam generationis heredes, 1093, 1. Fidei ista uictoria est, ut quos gentiles precipitarunt, maria reddiderint, 837, 15. Bona fides, que frequenter operatur in mortuis, 1201, 10. Pietatis unitas est bene credere, et unitas impietatis est male credere, 606, 30. uid. AETAS.
    Magnum damnum anime, si quis fidem amiserit, uel gratiam quam fidei pretio acquisiuit, 777, 2. Euidens diuine indignationis causa precessit; ut ibi primum fides Romano imperio frangeretur, ubi fracta est Deo, 496, 139. Satis claruit eos qui uiolauerint fidem, tutos esse non posse, 496, 141. Tanta est incredulorum perfidia, ut tolerabilior sit diaboli plerumque confessio, 878, 16. uid. CHARITAS, CIBUS, ECCLESIA.
    Fidei causa in Ecclesia, non in palatio agenda, 864, 3. De fide in Ecclesia coram populo debet tractari, non in imperatoris consistorio, 863, 17. Iure damnandus, qui gentiles in causa fidei iudices elegit, 871, 27 et seq. uid. AMBROSIUS, EPISCOPUS.
    FIDELES Rome dicuntur, qui baptizati sunt, 349, 1.
    FIDELES sibi nemo putet, quos uel pecunia uel adulatione obligandos sibi crediderit, 98, 118.
    FIDES cur dicantur fila chordarum cithare, 1201, 10.
    FILIO DEI duodecim diuinitatis indicia et nomina conueniunt, 471, 3 et seq. Dei nominis et dignitas et ueritas communis est Filio, 500, 17. Que sint definitiones de Filio Dei, que non queunt solui, 473, 14.
    Filius primogenitus; quia nemo ante ipsum: unigenitus; quia nemo post ipsum, 462, 89. Filius est uerbum Dei, natum non prolatum, 539, 101. Nonnulli aliud Dei uerbum, aliud Dei Filium crediderunt, 714, 48. Qui negat Deum uerum unigenitum Dei Filium, anathema sit, 804, 70. Anathema illi qui negat Filium secundum diuinitatem equalem Patri, 796, 39. Qui bonum Filium Dei non confitetur, anathema sit, 794, 30. Qui negat Filium Dei sapientem, anathema sit, 793, 27. Solum uerum Filium Dei qui dicit, et non uult dicere Dominum uerum, uidetur negare, 791, 20. Anathema ei qui hoc non confitetur, ibid., 21.
    Multis coaceruatis argumentis Filium Dei creaturam non esse euincitur, 575, 137 et seq. Probatur aliis argumentis eadem ueritas, 461, 86 et seq. Ab omnibus excipit Dei Filium, qui excipit et Patrem, 606, 29. Filius Dei secundum diuinitatis potentiam nec nomen habet, nec consortium commune cum seruis, 567, 96. uariis argumentis probatur Filium Dei esse uerum Deum, 465, 108 et seq. Et Deum bonum, 473. Unius cum Patre esse substantie uariis Scripture testimoniis probatur, 516, 108 et seq. Patris ac Filii una diuinitas uariis Scripture testimoniis probatur, 447, 20 et seq.
    In Patre et Filio nulla distantia diuinitatis est, sed una maiestas, 484, 73. Unum est cum Patre Filius per substantiam naturalem, non unus secundum Sabellianam perfidiam, 659, 135. Filius Dei datus est nobis non Sabellianis, qui eumdem asserunt Patrem esse, quem Filium, 507, 58. Filius Patri et dicitur et probatur equalis, 483, 69. Aequalitas Patrem Filiumque distinguit, unitas Patrem Filiumque non separat, 689, 116. Filius splendor Paterne lucis, ceternus, propter uirtutis eternitatem: inseparabilis, propter claritudinis unitatem, 541, 108. Una est Patris et Filii gloria, 486, 82. uid. PATER.
    Hec utilitas, hec merces est perfecte uirtutis, hoc diuinum et incomparabile munus, ut cognoscamus cum Patre Christum, nec separemus a Patre Filium, 554, 17. Solus cum dicitur Deus, non separatur etiam Dei Filius, 498, 10 et seq. A Patre Filius non separandus, ubi legitur: Beatus et solus potens, 499, 15 et seq. Filius semper est cum Patre et in Patre: cum Patre per distinctionem indissociabilem Trinitatis eterne, in Patre per diuine unitatem nature, 537, 88. Ille credit in Filium, qui confitetur et Patrem, 573, 120. Nec minus habet Filius, quia Pater non est: nec Pater minus habet, quia Filius non est, 537, 90.
    Dedit Pater Filio non quasi posteriori iure generationis, non munere largitatis, 547, 140. Pater dedit quasi Filio per generationem, non quasi inopi per gratiam, 520, 133. Perfectus Pater perfectum Filium genuisse creditur, 445, 9. Habet Patrem Filius, sed non temporalem, non ex passione, non ex conceptione, non ex gratia, sed ex generatione, 573, 123. Filius generatus quasi sempiternus,  quasi uerbum, quasi splendor lucis eterne; et cur? 459, 79. Filius Dei omnia a Patre iure generationis accepit, et totum Patrem gloria sue maiestatis expressit, 592, 224. Filius Dei immortalitatem habet in natura, habet in substantia; et habet non per gratiam temporalem, sed per sempiternam diuinitatem: habet non ex dono quasi seruus, sed ex generationis proprietate, quasi Filius ceternus, 557, 36. Quod nos in Patre et Filio unum sumus, non nature est, sed gratie: quod Filius et Pater unum sunt, non hoc Filius accepit per gratiam, sed naturaliter, ut Filius possidet, 528, 37. Filii ea omnia sunt, que Pater habet, eternitatem, maiestatem, diuinitatem, que nascendo possedit, 477, 38. Inter Patrem et Filium generationis expressa distinctio est, 447, 16. Si naturam cupio designare diuinam. Deum uerum debeo nominare: cum autem Filium dico, generatum significo: cum Patrem quoque dico, generasse declaro, 725, 98.
    Principium fidei nostre est scire quod genitus est Dei Filius, 472, 5. Licet scire quod natus sit Filius, non licet discutere quemadmodum natus sit: illud negare mihi non licet, hoc querere metus est, 456, 65. Generatio diuina supra omnia est, late patet, supra omnes cogitationes ascendit et sensus, 456, 63 et seq. Generatio paterne proprietatis est, non potentie, 536, 81 et seq.; 537, 90; 540, 103. In generatione diuina nichil precedit nec uelle nec nolle, 540, 103.
    Filius exiit a Patre ut Deus ex Deo, 466, 110. Cum legimus Deum ex Deo, non duos Deos dicimus, 448, 23. Qui ex Deo processit, et a Deo exiuit, nichil aliud potest habere, nisi quod Dei est, 465, 107. Fons Pater Filii est, radix Pater Filii est, 545, 126. Cur Filius Dei imago Patris dicatur? 728, 112.
    Filius Dei nouit omnia, et prescientiam habet omnium et diei iudicii, 656, 117 et seq. Filius Dei nouisse se diem iudicii demonstrauit, 588, 203 et seq. Pater audit Filium, sicut et Filius audit Patrem, 660, 137. Ut quod uelit Pater, Filium non ignorare dicamus, audisse memoramus, 659, 132.
    Unius maiestatis Patrem Filiumque esse uariis Scripture testimoniis probatur, 515, 103 et seq. Unitas potentie et maiestatis Patris et Filii et Spiritus sancti ex Scripturis probatur, 674, 48 et seq. Quod Patris est per maiestatis proprietatem, id etiam Filii est per eiusdem claritudinis unitatem, 514, 98. Sempiternitas Filii paterne maiestatis insigne est, 455, 61.
    Filius uirtus est Dei, et ideo ceternus, 669, 18. Filius neque principium assumpsit, neque finem habebit, 540, 107. Deus etsi Pater, non est prior Filio, 457, 68 et seq. Filius sicut Pater nec initium accepit, nec profectum, 459, 75.
    Eadem Patris et Filii uita est, 545, 125. Plerique Filium fontem uite memorarunt significatum, et fontem Spiritus sancti, 631, 172. Aequalitas Filii ad Patrem per unitatem uiuificationis astruitur, 544, 128. Pater est in Filio, non ut egentem sanctificans, nec ut uacuum implens, 527, 35.
    Probatur uariis argumentis Filium Dei esse omnipotentem, 476, 34 et seq. Nec ullam impossibilitatem ei conuenire, 530, 52 et seq. Nihil potestatis inter Patrem et Filium certum est interesse, 546, 134. Per naturam et maiestatem unum est cum Patre Filius, et per operationem non discrepat, 532, 59. Cum eadem gratia a Patre Filioque deposcitur, eadem potentia declaratur, 522, 140 et seq. Nihil sine Patre facit Filius; quia communis operatio et unitas potestatis est, 1092, 10. Non Patri aut Filio prior uel secundus est actus, sed idem unius operationis effectus, 660, 136. Unum est opus Patris et Filii, etiamsi non placeat Arianis, 513, 91. Aequalem sibi Pater Filium confitetur operis unitate, 634, 2.
    Credas necesse est ex Dei Filio omnia, quia omnium sicut Pater et auctor est et creator, 548, 149. Nec Pater solus sine Filio celos fecit, nec sine Patre Filius, 556, 30. Impossibile est ut opus Filii cum Patris non conueniat uoluntate, 533, 68 et seq. Filius sine exemplari mundum fecit, 529, 44; 532, 61 et seq. Habet generationis inusitate gloriam, qui habet potestatis inusitate gratiam, 459, 76. Filius Dei fecit esse non natos, 542, 114.
    Unum imperium Patris et Filii esse uariis testimoniis probatur, 513, 92 et seq. Eousque unum Patris et Filii regnum est, ut quod Filius tradit, Pater accipiat: et quod Pater accipit, Filius non amittat, 577, 153. Pater et Filius ita sibi regnum tradunt, ut neque ille qui accipit, quasi alienum acquirat; nec qui tradit, amittat, 490, 105. Sicut Filius, regnum Patre accipiente, nichil perdit: nec Pater Filio cum sua tradit, amittit, 610, 49. Non arrogans putes Patris dicentis imperium, aut uile facientis Filii obsequium, 634, 2. Filius dicitur paraclitus sicut et Spiritus sanctus, 628, 156 et seq. uid. CHRISTUS, TRINITAS, uERBUM.
    Filium Patre minorem non esse, quia missus est, ostenditur, 484, 74 et seq. In quo missus dicatur? 568, 99. Quomodo  et in quo Patri sit subiectus? 578, 154 et seq. Amentes eos estimare debemus, qui Dei Filium secundum naturam diuinitatis subiectum iniurie putauerunt, 713, 44.
    Filius Dei iuxta ueteris seriem testamenti ab Adam offensus, ab Abraham uisus, adoratus a Iacob est, 612, 55. Plerique dicunt Patrem Deum ab Esaia uisum, Paulum Spiritum dixit, Lucas probauit, Ioannes Euangelista ad Filium retulit, 698, 165. Quidam secundum diuinitatem Filium Dei uisibilem putant, 612, 58. Ubi sunt, qui filium Dei dicunt esse de tempore Melchisedech? 373, 1.
    Filius secundum carnem minor est Patre, 796, 37 et seq. Filium Dei frequenter legimus secundum carnem factum et creatum, 645, 58 et seq. In quo natus, et in quo factus? 462, 93. In quo creatus? 463, 96. Non nobis natus, sed datus est: et cur? 507, 55. Hic ex Maria omnibus misericordia sua natus est, sed perfidia hereticorum fecit, ut non omnibus nasceretur, qui omnibus natus est, ibid., 56 et 57. Ecclesiastica fide et Dei Patris et Dauid idem atque unus est Filius, 570, 106. Filius ad redimendam suo sanguine salutem mundi solus immaculatus ex aluo uirginis processit, 529, 44. Non aliquid ad substantiam Filii Dei accedit, sed ad nostram utilitatem, quod a nobis cognoscitur, 564, 69. Non potest ullus ad Patrem, nisi per Filium transire sensus, 456, 63. Sicut unitatem fateor esse uite celestis in Patre et Filio, per diuine unitatem substantie; ita uel diuine nature, uel Dominice incarnationis excepto priuilegio, societatem nobiscum uite spiritalis in Filio esse profiteor per humane unitatem nature, 545, 128. uid. Arius, ARIANI, CHRISTUS.
    Per Filium in nature diuine consortium transimus, 722, 85. Quomodo dicit Pater noster, qui uerum Filium Dei negat, per quem adoptiuus acquiritur, 1085, 6. Illud grande testimonium quod filii sumus Dei, quia sumus heredes Dei, coheredes autem Christi, 925, 4. Quis doleat sibi proprium pignus ereptum, cum ad solatium nostri Filium suum unicum pro nobis Deus tradiderit ad mortem? 1114, 4.
    FILII, quia uiuere non potestis, instituite liberos non ad usum corporis, sed ad uirtutis officium, 1115, 5. Magis in adoptatis offendimus, quam in genitalibus filiis, 1103, 2. uid. MATRES.
    FINIS et principia in omnibus rebus prestantiora sunt, 972, 7.
    FLAGITIOSI putant Deum nescire actus hominum, uel iniquum esse iudicem, 14, 47.
    FLAuIANUS non habet quod metuat, 1006, 1. Flauianus ad precum auxilia et imperialium rescriptorum suffragia post Capuane Synodi iudicium remeauit, 1006, 3 et 6. Solus exsors Flauianus, ut ipse uult, sacerdotalis cousortii, qui nec imperialibus decretis, nec Sacerdotum conuentui presentiam faciat sui, 1007, 4. uid. CAPUENSIS SYNODUS, EuAGRIUS.
    FLETUS presentium merces est futurorum, 179, 21. Fletus oculorum necessitudini paratus misericordiam conciliat, laborem minuit, dolorem ableuat, seruat pudorem, 195, 36. uid. LACRYMAE.
    FORMIDO ubi nulla, ibi libertas, 935, 19.
    FORNICATIO et immunditia non sit in Dei seruulis; quia immaculato seruimus Dei Filio, 756, 8.
    FORTE et forsitan, Grece , in Scripturis non uox ignorantis est aut dubitantis, 423, 30 et seq.
    FORTITUDO in duobus generibus spectatur, externa corporis despiciendo, et ea que summa sunt persequendo, 48, 181. Diuiditur in res bellicas et domesticas, 46, 175. Et in rebus bellicis excelsi animi magnitudine, et domi eminet, corporisque prestat uiribus, 31, 115. uirtus bellica nostris non defuit in ueteri Testamento, 52, 205 et seq. uid. BELLUM.
    Fortitudo christiani athlete, 48, 182. Fortitudo uim quamdam ferocientis uirtutis habet, mortisque contemptum, 241, 114.
    Fortitudo sine iustitia iniquitatis est materia, 47, 176. Hec est uera fortitudo, que nature usum, sexus infirmitatem mentis deuotione transgreditur, 195, 37. Fortitudo uocatur, quando unusquisque se ipsum uincit, 48, 180, et inordinatos animi motus, ibid. Aduersus uitia omnia dimicare debet, 51, 202 et seq. Nec tentetur cupiditatibus, nec frangatur metu, 52, 203. uid. BENEuOLENTIA.
    Fortis est uiri prouidere futuris, 51, 189. Non in inferenda, sed in depellenda iniuria lex uirtutis est, 47, 178. Fortitudo non solum secundis rebus, sed etiam aduersis probatur, 53, 209. Prestantior est fortitudo paucorum, quam remissio plurimorum, 1075, 18. uid. AuARITIA.
    FORUM fugiendum, fugiende platee, 225, 46.
    FRATRES uterini, id est, diuerso patre, sed eadem matre geniti, 1020, 10. Non mediocris fraterni amoris usura, nec uilis nature sors, quam cumulant incrementa uirtutis,  1136, 80. Inuidia atque iactantia in plerisque solent fraterne pietatis iura uacuare, 1193, 76.
    FRAUS omnis turpis est, 123, 65. Nihil agit sapiens, nisi quod cum sinceritate, sine fraude sit, 115, 29. In uendendis hereditatibus nulla fraus adhibenda, 125, 70 et seq. uid. SINCERITAS.
    FRUGALITATEM moderatam qua exuitur onere, induitur salubritate, plus amat caro, 1044, 91.
    FRUMENTARII pretii captatores arguuntur, 117, 38 et seq.
    FUCATUM non placet, 21, 75. Fucum faciunt, qui non audent explicare quod sentiunt, 467, 118.
    FURTA occulta seruorum, diuitum rapine publice, 113, 22.
    FUTURA pro preteritis dicere moris est Scripturis diuinis, 508, 59. Presentium species indicium est futurorum, 1121, 29. Quid imprudentius, quam quod futurum scias, id cum acciderit, ferre non posse? 1136, 4.




G
    GABAONITAE inhospitales, immites, intolerabiles, 773, 6. Eorum ob uiolatam in Leuite uxore castitatem ultio, ibid. et seq.
    GALLIARUM episcopi legatos ad Aquileiense concilium miserunt, 806, 1. Ab eo libenter suscepti, ibid. Gallorum episcoporum synodus, 1181, 25. Eorumdem frequentes dissensiones, 1181, 25. uid. AFRICA, CONCILIUM, CONCILIUM NICAENUM.
    GAZOPHYLACIUM est collatio fidelium, sumptus pauperum, requies egenorum, 894, 4.
    GEDEONIS electio quid figuret? 599, 1. Eius sacrificium quo hedum supra petram obtulit, quid etiam figuret? ibid., 2 et seq. Non ambiguus, sed prouidus, ne nos ambigeremus, 601, 6. Preuidit quia uerum et spiritalem rorem etiam gentium nationes erant fidei perceptione bibiture, 601, 9. uolebat lauare pedes Angelo Domini, qui apparuit sibi, 602, 25. Hydrie in quibus faces accendi iussit, quid figurauerint? 630, 167. uid. uELLUS.
    GEMINIANUS episcopus, 969, 14.
    GEMITUS pius et plenus auctoritatis, 930, 5. Quis gemitus Christi et gemitus Spiritus sancti? ibid. et seq.
    GENERATIO non potestatis, sed nature est, 721, 79. Genitum non proprietatem nature, sed significationem generationis exprimere exemplis euidentioribus probatur, 724, 97. uid. FILIUS DEI.
    GENIALIS Iouinianista condemnatur, 969, 14.
    GENTILES pretiosa et grandia sonant, ueri effeta defendunt: Deum loquuntur, simulacrum adorant, 833, 2. Geptiles idolis suis reuerentiam tacendo deferunt, 177, 12. Predia delubris gentilium sublata, 837, 16. uid. PAGANI.
    GERMINATOR Iouinianista condemnatur, 969, 14.
    GERuASII et Protasii corpora ab Ambrosio reperiuntur, 874, 2. uiri mire magnitudinis, 875, 2. Ossa omnia et sanguinis plurimum reperiuntur, ibid. Translata, uespere iam incumbente, ad basilicam Fauste, ibid. Sequenti die in basilicam, quam appellant Ambrosianam, translata, et cecus sanatus est, ibid. Miracula ab iis tum facta, 876, 9. Oraria et indumenta iactitantur super reliquias sacratissimas, et tactu ipso medicabilia reposcuntur, ibid. Sanguine tumulus madet, apparent cruosis triumphalis note, inuiolate reliquie loco suo et ordine reperte, auulsum humeris caput, 877, 12. Acclamauit populus, ut in dominicum differretur diem martyrum depositio: sed tantum obtentum, ut sequenti fieret die, 878, 14; 880, 23. Ambrosii ea de re ad populum concio, ibid., 15 et seq. Cecus Seuerus nomine, lanius ministerio, martyrum beneficio sanatus, 872, 2; 878, 17. Id negabant Ariani, ibid. Eorum sanguis clamat coloris indicio, sanguis clamat operationis preconio, sanguis clamat passionis triumpho, 880, 23. Geruasius et Protasius sterilem martyribus Ecclesiam Mediolanensem, iam plurimorum matrem filiorum letari passionis proprie fecerunt titulis et exemplis, 876, 7. Hos agnoscunt demones, sed Ariani agnoscere nolunt, 880, 22. uid. MIRA CULA.
    GLADIO alieno tolerabilius est, quam nostro perire, 6, 15.
    GLORIA dilata fugit, nec facile comprehenditur, 107, 153. Quos manet gloria, exspectat iniuria, 17, 60. Glorie appetentia frequenter nocuit, immoderatius expetita; semper autem, usurpata, 52, 203. Quo gloriosior factus es, eo amplius auctori tuo deferendum noueris, 962, 26.
    GOG Gothus est, 495, 138. Gothos tribunos possessio Romana suscepit, 855, 9. Gothorum bella prophetauit Ezechiel, 495, 137. Gratiano imperatori uictoriam in Gothos spondet Ambrosius, 495, 136 et seq. Gothi precibus sancti Acholii e Macedonia pulsi, 820, 6. Seuiente lue et ardenti pestilentia perturbati ac territi fugerunt, regressi postea pacem rogauerunt, 820, 7. uid. ACHOLIUS.
    GRATA. uid. IUSTA.
    GRATIA Domini non quasi ex mercedis merito, sed quasi  ex uoluntate defertur, 289, 43. Gratia munus largientis est, penitentia delinquentis remedium, 426, 44. Per Ioannem penitentia, per Christum gratia: istam quasi Dominus donat, illam quasi seruus annuntiat, ibid. Quomodo sine Spiritu potest esse gratia, cum gratia diuina omnis in Spiritu sancto sit? 626, 127.
    Gratia ex offensione processit, potentia ex infirmitate, uita de morte, 635, 8. Superbia culpam inuenit, culpa autem gratiam fecit, 1079, 9. Non deseramus iura nature, sed dona gratie preoptemus, 1145, 41. Remedium nostrum Christi gratia est, et corpus mortis corpus est nostrum, 1144, 41. Incrementa per naturam, que diuini habet gratiam muneris, 786, 15. Maioris esse uirtutis gratiam, quam naturam, 339, 52. Ille uincit, qui gratiam Dei sperat, non qui de sua uirtute presumit, 1204, 25. Deo conuenit, ut quos inuitauerit per gratiam, eosdem gratie ipsius incrementis prouehat, 957, 6. Serui sumus creatoris nostri; sed libertatem habemus, quam per gratiam Christi accepimus, 1090, 3.
    Bona aqua spiritalis gratie, 633, 182. Inseparabilis est plenitudo gratie spiritalis, sed nobis pro nostre participatur facultate nature, 620, 93. In singulis hominibus uniuersa dona diuina esse non possunt; pro captu unusquisque id accipit, quod aut desiderat, aut meretur, 663, 150. Ex quo Christus te redemit, corrigat gratia, quem pena non emendaret, sed plecteret, 897, 20.
    GRATIA in eo ipso quod habetur, refertur, 44, 166. Et habendo soluitur, et soluendo retinetur, 100, 127. Est huiusmodi uis, ut et cum refertur, habeatur; et habendo referatur, 1126, 46. Quid tam secundum naturam, quam referre auctori gratiam, 1126, 45. Nullum referenda gratia maius est officium, 1126, 44. Predicare quod acceperis, non est superbia, sed deuotio, 377, 19. Non dare cuiquam uix licet, non reddere uero non licet, 42, 141. Conferre gratiam bonum est: at qui referre nescit, durissimus, 43, 162. Quod si homini non referre, simile homicidio iudicatum est, quantum crimen est non referre Deo! 1126, 44. uid. GLORIA, OFFICIUM.
    GRATIANUS auguste memorie, 825, 5. uocatur sanctus imperator, 451, 43 et seq.; 452, 47; 606, 27; 661, 143. uocatur fidelis Augustus, 626, 128. Totius orbis Augustus, 443, 1. Fidem ab ipsis incunabulis pio semper fouit affectu, ibid., 2. Scripsit Ambrosio sua totam epistolam manu, 753, 3. Fidei libellum ab Ambrosio petiit, 444, 3. Ambrosius optat aures eius mundari, ut libellum suum legat, et omnibus fidem preferat, 470, 134 et seq. Non in Gratiano imperatore mens lubrica, sed fides fixa, 496, 142. Reddidit Ambrosio quietem Ecclesie, 753, 2. Ita se assertione fidei testificatus est delectatum, ut basilicam Ecclesie sine ullo monitore preceperit reformari, 604, 19. Sic sequestrauerat basilicam, ut fidem probaret; sic probauit, ut redderet, ibid., 21. Fuit fidelis in Domino, pius, mansuetus, puro corde, tam castus, ut preter coniugium nescierit femine alterius consuetudinem, 1193, 74. Ecclesias ab omni sacrilegorum labe purgauit, 809, 11. Priuilegia et cultus gentilium Rome sustulit, 825, 5; 842, 39; 1180, 20. Ambrosium parentem suum uocat, et ad se inuitat, 751, 1 et seq. Illi gratias agit concilium Aquileiense, 806, 1 et seq. Gratianus pepercisse se pluribus recensendo pietatis sue recordatione mulcetur, 1213, 52. Qui contra eum leuauit arma, nondum abrogauit eius decreta, 827, 16. Ambrosium inter sua pericula requirebat, in suis extremis eum appellabat, 1195, 79.
    Gratianus indigna morte prereptus, 1208, 39. Maximus Gratiani reliquias ualentiniano negat, 890, 9. Gratianum et ualentinianum non discreuit tumulus, quos non discernebat affectus: non causa mortis separauit, quos pietas una iungebat: non uirtutum distantia dispares fecit, quos religio una fouebat, 1194, 79. Theodosius ultor Gratiani, 1208, 39. Illum mortuus complectitur, ibid. Ascendenti anime ualentiniani occurrit; et quibus uerbis eam sit allocutus, 1192, 72. uid. AMBROSIUS, GOTHI, THEODOSIUS, uALENTINIANUS.
    GREGORIUS nequaquam secundum traditionem Patrum Constantinopolitane Ecclesie sibi sacerdotium uindicat, 815, 4.
    GUBERNATOR nouit quota uigilia procedat Arcturus, quales ortus exploret Orionis, 586, 196.
    GYGIS annulus, 115, 30.
    GYMNOSOPHISTAE Indorum, 938, 34 et seq.




H
    HABACUC sine pennis uolauit, 976, 20.
    HAERESES sub optione nominis christiani, et quadam nuncupatiua fidei germanitate parricidalibus gladiis nos cupiunt uulnerare, 705, 12. Heresis uelut quedam Hydra fabularum uulneribus suis creuit, aut uelut quedam monstruosi Scylla portenti in uarias formas distincta perfidie,  uelut superuacuum christiane secte nomen obtendit, 452, 46. Omnes hereses Ioannes piscator noster primis Euangelii sui uerbis exclusit, 454, 57. Heretici uere mortem habent in laudibus Christi, 869, 19. Omne peccatum circa singulos est, hereticorum uero et schismaticorum in uniuersos, 421, 24. Dies me citius deficiet, quam nomina hereticorum, diuersarumque sectarum, 711, 35.
    HAMILCAR in ipsos, quos adolebat, se precipitauit ignes, 841, 37.
    HEBION. Christus Filius Dei est contra Hebionem, 569, 105.
    HEBRAEUS uerus totus est Dei; totum quod habet, libertatis est, 780, 14.
    HELENA Constantini imperatoris mater stabularia primo fuisse asseritur, et sic cognita Constantio seniori, 1209, 42. Quomodo quesierit lignum crucis Christi, 1210, 43 et seq. Quomodo illud inuenerit, ibid., 45. Inuenit titulum, Regem adorauit non lignum, 1211, 46. Inuenit clauos, ac de uno frenos fieri precepit, de altero diadema intexuit; que Constantino filio suo misit, et utroque usque usus est, ibid., 47. Crucem in capitibus regum locauit, ut crux Christi in regibus adoretur, ibid., 48.
    HELIODORUS episcopus Altiniensis, 786, 1; 805, 76. Eius in Palladium condemnatio, 802, 61.
    HERBARUM germinatio, 1148, 55.
    HAEREDES sunt sine re, sunt et cum re, 1084, 3. Paruuli heredes nomen nudum hereditatis, non auctoritatem usurpant, iubendi ius et utendi non habent, 1084, 4. Usu humano hereditatis pecuniarie hereditas facit, ut uenerabiliora fiant iura pietatis, 1089, 1. Plus successori tuo relinquis, si portio eius non ad luxum presentium proficiat, sed ad pretium futurorum, 1138, 13. Habes qui tibi representet heredem: solue pauperi, quod debetur heredi, ibid.
    HAEREDITAS illa sola est, in quibus est portio Deus, 899, 6. Hereditas uera et uere diuitie in quo site sint? 899, 5 et seq. Hereditatis diuine decorem capere improbi atque infirmi non possunt, ibid.
    HERODES. uid. IURAMENTUM.
    HESTER uite periculo honestatis decus secutam esse, 138, 123 et seq.
    HIPPOCRATES medicine magister septem etates uite hominum explicuit, 979, 10.
    HIPPOLYTI fabulosa mors, 175, 6.
    HISPANIA. uid. CONCILIUM NICAENUM.
    HOMO nomen sumpsit ab humo, et quid hoc ipsum doceat? 111, 16. Processit postremus creaturarum omnium, specie gratus, mente sublimis, ut omni esset creature miraculo, 974, 14.
    Homo cur post omnes creaturas sit creatus? 970, 1 et seq. Cur statim ac a Deo creatus est, non sit laudatus, 253, 17 et seq. Scire se debet siue uir, siue mulier, quia ad imaginem Dei est, et similitudinem; ut anime sequatur, non corporis pulchritudinem, 295, 68. Homo hominis causa generatus, 36, 134. Quasi finis nature formatus ad iustitiam, inter cetera animantia iusti arbiter, 973, 13. Deus hominem habitatorem mundi creauit, cui totus mundus patria foret, 983, 16. Deus concessit homini ea que in mundo sunt, omnia; ut nullius indigeret, quod esset necessarium uel ad uitam, uel ad bonam uitam, 972, 11. Premia eius terrarum fructus sunt, et celi lumina illa ad uite presentis usum, hec ad spem uite eterne, 971, 4. Homo quasi quedam celestis in terris creatura est, 972, 7. Homo mentis sue uigore tantum ceteris animantibus sui uigorem infudit; ut certatim quasi regi obediant, uoci eius obsecundent, 974, 16.
    Non caro sumus, sed spiritus sumus in anime substantia et mentis uigore, 295, 68. In homine ad similitudinem Dei est inuisibilis, 974, 14 et seq. In eo nichil est inferius, quam quod uidetur, 253, 17. Hoc seruit, quod uidetur; illud regit, quod non uidetur, ibid. Homo quasi omnium habitator elementorum inter feras uiuit, cum piscibus natat, super aues uolat, conuersatur cum angelis, terram inhabitat et celo militat, sulcat mare, ere pascitur, cultor soli, uiator profundi, piscator in fluctibus, in mari auceps, in celo heres, Christi coheres, 975, 19. Aetates uite hominis secundum Hippocratem et Solonem, 979, 11 et seq. Effusi de utero de calidis in frigida, de humidis in arida, piscium more iactamur, quos naufragos in hanc uitam quidam uelut nature fluctus exspuerit, 1205, 26. Quid nobis miserius, qui tamquam spoliati et nudi proiicimur in hanc uitam, corpore fragili, corde lubrico, imbecillo animo, anxii ad sollicitudines, desidiosi ad labores, proni ad uoluptates? 1142, 29.
    Homo uere amicus Dei, quasi caritatis diuine particeps, et heres glorie, 971, 3. Celum de mundo, homo supra mundum; illud enim mundi portio; iste paradisi incola, Christi possessio, 972, 9. Deus eousque creatum hominem  fouit, ut abdicatum redimeret, eliminatum reciperet, mortuum passione Filii sui unigeniti resuscitaret, 983, 16.
    Homo uetus et nouus, 252, 13. Ad imaginem Dei interior est homo, non iste exterior, 254, 20. Aliorum gratia foris est, hominis intus, 253, 18 et seq. Absconditus cordis homo, qui est pauper seculo, ipse est locuples Deo, 295, 64. Sunt quedam interioris membra hominis, cuius manus in actu, aures in auditu, pedes in processu quodam boni operis estimantur, 647, 68. Custodi interiorem hominem tuum: noli eum quasi uilem negligere ac fastidire, quia pretiosa possessio est, 5, 11. Intus esto, intra animam tuam pacificam, mitem, tranquillam: non exeas de ea uas tuum istud aut honoribus, aut diuitiis, aut arrogantia attollere, 910, 23. uid. ANIMA.
    Inter homines unitas nature est ex communitate nature, 527, 33. uile figmentum sumus, cito uitia sentimus, 634, 183. Humani generis conditio atque natura ex puriore statu in deteriorem lapsa est, quando nequiorem attigit, 983, 14.
    HONESTAS uelut bona ualetudo est, 58, 229. In honestate uitam beatam positam esse nulli dubitauerunt, 69, 1. Nihil expetendum, nisi quod honestum, 115, 29. Nihil deformius, quam nullum habere amorem honestatis, 122, 57. Sapiens non terrore pene reuocatur a culpa, sed honestatis regula, 115, 31.
    Honestatis complex est semper utilitas, et utilitatis honestas, 130, 90. Quod honestum est, utile esse; et quod utile, honestum; et quod utile, iustum; et quod iustum, utile, 76, 25. Quod honestum, utile est; et quod utile, honestum; et contra, 110, 9; 121, 52 et seq. In Scripturis diuinis hoc sepe inuenimus assertum, 76, 23. Quod turpe est, non potest esse utile: neque rursus id quod honestum, esse inutile, 130, 90. uid. UTILITAS.
    Doctores gentium ne honestatem quidem cum uoluptate copulandam putauerunt, 1028, 23. Honestas quo minus sequitur gloriam, eo magis super eam eminet, 70, 2. Nullis aduersis honestas impeditur, que in his eminet, et magis precellit, quam in prosperis, 132, 98. Quanta quatuor leprosis in Samarie obsidione honestatis cura? 136, 117 et seq. uid. DECORUM.
    HONORATI, 854, 6.
    HONORIUS moriente Theodosio, pulsat adolescentie fores, prouectior etate, quam Iosias, 1202, 15. Flebat quod reuerendas patris sui Theodosii reliquias non usque Constantinopolim prosequeretur, 1214, 55. Eum consolatur Ambrosius, ibid. et seq. uid. THEODOSIUS.
    HORA. Non exiguum detrimentum est uel hore unius; et una hora totius uite portio est, 1046, 97.
    HORONTIANUS a primo flore pueritie heres Ecclesie, que eum suscepit per manuum impositionem Ambrosii, 1068, 25. Ambrosium interrogat cur homo post omnes creaturas postremus sit creatus, 970, 1. A Lege cepit, in Euangelio confirmatus est, 1092, 15.
    HOSPITALITAS est publica species humanitatis, 95, 103. Hospitalitatis preceptum obseruandum, 186, 4 et seq. In officiis hospitalibus omnis quidem humanitas impartienda est, iustis autem uberior deferenda honorificentia, 95, 107. Hospitalitas diligenda, et cur? 1047, 105. Legimus peremptos graui populos excidio propter uiolata iura hospitii, 844, 6. Hospitem uoluntarium magis quam ex necessitate esse oportet, 843, 6.
    HOSTES antiquo ritu peregrini dicebantur, 38, 141. Moyses in hoc mirabilis, quod diuinitus intentata supplicia uirtute propria etiam ab hoste detorserit, 130, 93. Iustitiam etiam hostibus seruari debere, 37, 139. Hostem ferire uictoria est, 1018, 1.
    HUMANITAS specialis et domestica uirtus hominis, et unde sic dicta, 111, 16. uid. HOSPITALITAS. Sepe flectit humanitas, quos nec uirtus potuerit superare, nec ratio, 488, 89.
    HUMILITAS hec est, si nichil sibi quis arroget, et inferiorem se esse existimet, 102, 134. Principium humilitatis Christus, qui formam serui accepit, cum Patrem Deum maiestate uirtutis equaret, 506, 52. Flos humilitatis et simplicitatis est Christus, 226, 57. Non est humilitas, nisi sine fuco, sine fraude: ipsa est uera, que habet piam mentis sinceritatem, 758, 18. Non indocta humilitas, sed que habeat sui modestiam et scientiam, laudi datur, 92, 90. Ille laudabilior, qui humilior; ille iustior, qui abiectior, 436, 91. Humilitas gratiam auget, 86, 67. Liberat periclitantes, iacentes erigit, 1205, 27. Nemo magis potest uidere diuina nisi qui humilitatis conscientia sue nescit attolli, 202, 62.
    HUNNUS aduersus Iuthungum accitus est, 890, 8. Coactus triumphos suos deserere, ibid. uid. CHUNNI, ALANI.
    HYDRI satis dentibus in regione Thebana inhorruisse armatorum segetem crediderunt, 1152, 70. uid. HAERESES.
    HYGINUS episcopus senex, cui nichil iam nisi extremus  superesset spiritus, in exsilium sine ueste, sine plumario ducitur, 891, 12.
    HYMNUS specialiter Deo dicitur, 59, 230. Hymnorum meorum carminibus deceptum populum ferunt; plane nec hoc abnuo, 873, 34.




I
    ICARUM perdidit, quod prius auem se fuisse fortasse crediderat, 1169, 129. Icarci uolatus quid significauerint? 242, 116.
    IDOLIS sumptus subministrare non licet etiam catechumenis, 1010, 2. Tolerabilius est unius sacrificium, quam lapsus omnium, 825, 8. uid. PAGANI, uALENTINIANUS.
    IGNAuIA non habet, que habet, 899, 5.
    IGNIS alienus est libido, ignis alienus est omne iniuste incendium cupiditatis, ignis alienus est omnis ardor auaritie; hoc igni nemo mundatur, sed exuritur, 1058, 8.
    IGNORANTIAM qui pretendit, cito meretur ueniam, 1178, 13. Minor erat culpa, ubi culpe erat ignorantia, 1078, 5.
    ILLYRICI et Thracie uastitas, 86, 70. Captiuos in ea factos Ecclesie redemerunt, ibid. Illyrici ora suspecta, 818, 7.
    IMMODESTIA hominum tanta est, ut plerique deferre nesciant mentium religioni, quod deferunt aurium uoluptati, 177, 14.
    IMMORTALITAS alia nature diuine, alia nostre, 500, 19. Quid grauius immortalitate miserabili? 1167, 124. Immortalitas oneri potius quam usui est, nisi aspiret gratia, 1146, 47.
    IMPERATORES bimestres, 834, 7. Leges imperator fert, quas primus ipse custodiat, 861, 9. Hoc interest inter bonos et malos principes, quod boni libertatem amant, seruitutem improbi, 946, 2. Usurpator bellum infert, imperator ius suum tuetur, 891, 10. Etsi es imperator, Deo subditus magis esse debes, 1011, 8. Imperatores, qui uobis deferri uultis, patimini ut deferamus ei, quem imperii uestri uultis auctorem probari, 1012, 12. In obitu fidelium imperatorum quidam fidei pudor, quedam Ecclesie uerecundia est; et in immatura morte piorum principum omnis Ecclesie mestior est pulchritudo, 1175, 6. Imperator intra Ecclesiam, non supra Ecclesiam est, 873, 36. Ecclesie prodest christianos et pios esse imperatores, 1000, 14. Imperatores omnipotenti Deo et sacre fidei militant, 824, 1. Quid prestantius fide imperatoris, quem non extollat potentia, superbia non erigat, sed pietas inclinet? 1201, 12. Fide magis imperatoris quam uirtute militum queri solet uictoria, 444, 3. Christianus imperator aram solius Christi didicit honorare, 835, 10. Ea que sunt diuina imperatorie dignitati non sunt subiecta, 854, 8; 857, 16. Publicorum imperatori menium ius commissum est, non sacrorum, 857, 16. Ad imperatorem palatia pertinent, ad sacerdotem Ecclesie, ibid. ueteri iure a sacerdotibus donata imperia, non usurpata, 858, 23. uulgo dicitur, quod imperatores sacerdotium magis optauerint, quam imperium sacerdotes, ibid. Semperne de Cesare seruulis Dei inuidia commouetur? 872, 30. uid. AEQUITAS, MILES.
    IMPIETAS hoc ad calumniam sibi arcessit, ut imperiale nomen obtendat, 872, 30.
    IMPIUS ipse sibi pena est, 14, 46. Abolenda cum impio sunt impietatis exempla, 953, 23. Diuine habet consuetudo sententie, ut qui gesserunt impia, ipsi propria confessione se damnent, 181, 28.
    IMPOSSIBILITATUM tres differentie explicantur, 530, 48 et seq. uid. CHRISTUS, DEUS.
    IMPROBUM inter et inuidum quid intersit? 107, 152.
    IN prepositio, uid. PER.
    INCARNATIONIS Dei mysterium uniuerse salus est creature, 570, 106. Spiritum sanctum Dominice cognoscimus incarnationis auctorem, 641, 41; 645, 59. Sicut creauit Pater Dominice incarnationis sacramentum, ita creauit Spiritus sanctus, creauit et ipse Christus, 645, 59 et seq. uid. CHRISTUS.
    INCREPATIONES Domini ne refugias; quia caritatis et gratie sunt, 300, 84.
    INDI. uid. GYMNOSOPHISTAE.
    INDICIA uirgo a S. Zenone consecrata, 765, 1. uerone in honore semper erat, a uirginibus et sacerdotibus uisebatur, 768, 12. Apud Syagrium sine auctore criminationis, sine accusatore, sine professore delationis in iudicium uocata, inspectioni adiudicanda constituitur, ibid. et seq. Que huiusce accusationis cause fuerint? 769, 16 et seq. Cuius criminis accusata? 770, 18 et seq. Renatus et Leontius eius accusatores, ibid., 19. Subtraxerunt se episcoporum conuentui, 771, 20. Indiciam a Maximo fuisse uere accusatam, 766, 4; 770, 17 et seq. Soror Ambrosii, Paterna, et Indicie nutrix eius integritati testimonium perhibent, 771, 22 et seq. Ab Ambrosio in episcoporum conuentu absoluitur, 771, 24. uid. SYAGRIUS.
    INDICTIO septembri mense incipit, 885, 16.
     INDIGNATIO. uid. IRA.
    INDUSTRIA imitatione nature auxit gratiam, 22, 78. Si quid in natura uitii est, industria emendet, 21, 75.
    INFANTES sunt, qui fari uerbum Dei nesciunt, qui eius opera non recipiunt, 1091, 9.
    INGENIOSUS Iouinianista condemnatur, 969, 14.
    INGENITUM in Scripturis diuinis nusquam inuenio, 721, 80. Ingeniti appellatio declarat quod non ex alio sit Pater, nec ex se Filius, 725, 100. Ingeniti uerbum nichil impedit quominus unius nature atque substantie Christum cum Patre esse credamus, 78, 113. Multa possunt et innumera exempla suppetere, ut de eo quod genitum non sit, dicatur ingenitum, 724, 94.
    INGENIUM suum unusquisque nouerit; et ad id se applicet, quod sibi aptum elegerit, 57, 224. Quo unumquemque suum ducit ingenium, aut quod officium decet, id maiore impletur gratia, 57, 225.
    PRO INIMICIS et persequentibus orare debemus, 1183, 33. uirtus est, si lesus remittas, 122, 59. Non hec sola forma iustitie est, ut non ledas eum, qui te non leserit: sed etiam illa, ut ei remittas, qui te leserit, 1042, 83. Agnoscit se esse hominem, qui nouit ignoscere, 1203, 16.
    INIQUITATE nichil squalidius, nichil splendidius iustitia, 1063, 4.
    INIURIAM accipientium tria sunt genera hominum, et que sint? 61, 242. Melior est, qui contemnit iniuriam, quam qui dolet, 7, 22. Prope uidetur iniuriam, qui non patitur, fecisse, 1101, 6. Donate iniurias uestras, ut sitis filii Iacob, 1047, 102.
    INNOCENTEM esse hoc est ignorare quod noceat, 125, 68. Deus in simplicitate cordis et innocentia iubet nos uiuere, 126, 75. Non latebra sapienti spes impunitatis est, sed innocentia, 115, 31. Reum ferire equitas, innocentem homicidium, 1018, 1. Laus domini, ubi munda possessio, et innocens familie disciplina, 66, 256.
    INNOCENTES pueri ante palmam uictorie acceperunt, quam sensum nature, 54, 213. Innocentes martyres, 979, 9.
    INSIPIENTIA seruum facit, non natura: nec manumissio liberum, sed disciplina, 932, 9. Nemo grauius alieno condemnatur iudicio, quam insipiens suo, qui sibi auctor est malorum, 1043, 85. uid. SAPIENS.
    INuIDIA. uid. IMPROBUM.
    IRA. Maximum philosophorum impunitatem ferunt dedisse iis facinoribus, que per iram commissa forent, 1202, 14. Sed de hoc melius pronuntiauit sacra Scriptura, ibid. Si irascimur, affectus noster motum recipiat secundum naturam, non peccatum preter naturam, 1036, 60. Satius est in indignatione laudem clementie reperire, quam ira in ultionem excitari, 1202, 14. Iracundia cauenda, et quomodo? 25, 90 et seq. Temperanda est, 298, 77. Omni tempore, quantum fieri potest, christianus uir iracundiam debet temperare, et maxime quando ad orationem accedit, 383, 19.
    IRENAEUS non erubescit in passionibus Christi gloriari, 901, 17.
    ISAAC immolatio quid figurauerit? 1160, 98. Imitemur eius bonitatem, imitemur eius castimoniam, 1160, 99. Que erat alia in eo nisi sanctitatis hereditas, que nobilitaret patrem? 921, 8. ueniente Rebecca, future Ecclesie animo uidit mysteria, 997, 16. uenientem in typo Ecclesie accepit uxorem, 634, 184.
    ISIDIS sacra qui suscipiunt, capita et supercilia sua radunt, 1013, 3.
    ITALIA que confessores mittere solet: Italia aliquando tentata, mutata numquam, 496, 142. Italia urgetur ab hoste impuro atque crudeli, qui nec pudicitie parceret, nec saluti, 1122, 31. Italia iam dudum ab Arianis quieta, atque secura est, nec ulla hereticorum perturbatione uexatur, 818, 3. Italie episcopi a Theodosio, ut concilium cogi iubeat, datis litteris postulant, 818, 2 et seq. Italia Theodosium concelebrat sue libertatis auctorem, 1214, 56. Italie luctus in morte ualentiniani iunioris, 1175, 4.




I
    IACOB acceptus domi parentibus, pastor domino gregis fidus, socero gener sedulus, impiger in labore, in conuiuio parcus, in satisfactione preuius, in remuneratione largus, 30, 111. uir exercitio intentus, et querens uiam ad uirtutem persequi, non hominem deductorem, sed oracula quesiuit celestia, 900, 11. Quanta aduersa pertulerit? 1140, 23. Quoniam ob pietatem non propter improbitatem exsulabat a parentibus, loquebatur cum Deo, augebatur, censu, liberis, gratia, 1046, 101. Ostendit ita deteriorem esse seruitute insipientiam, ut remedio ei seruitus sit, 932, 7. Adorans septies Esau, non hominem adorabat, sed eum quem in carne hominis sciebat uenturum, adorabat spiritu, 1047, 101. Non otiosa significatio scale Iacob, quod per crucem Christi angelorum atque hominum futura consortia uiderentur, 1160, 100. Breui somno dormiens impetrauit,  quod magno labore postea acquisiuit hereditas eius, 823, 4. Tendebat ad Ecclesiam, ut eo deduceret populorum copias, inueheret nationum diuitias, posteritatem infunderet, fugiens umbras inanium rerum, preferens insensibilibus simulacris uirtutum spirantem decorem, plausibilibus preponens seria, 900, 13.
    Iacob fons disciplinarum omnium, 931, 7. In eo quatuor uirtutes cardinales fuerunt, 32, 120. Sequamur illum, et uias eius, ut perueniamus ad patientiam matrem fidelium, 901, 17. Imitemur in eo typum Christi, sit eius in nobis aliqua similitudo factorum: erimus consortes, si fuerimus imitatores, 1160, 100.
    IACOBUS frater et compresbyter noster ex ultimo Persidis sinu protectus, Campanie sibi ad requiescendum littora et amenitates elegit, ubi post diuturnos labores reliquum uite cursum exigat, 1016, 1.
    IACTANTIA illecebrosa est, quam etiam Paulus ueretur: lubrica, que etiam in Paulo cauetur, 238, 106. Cauenda est, 139, 106. Christus docet a perfecto abesse eam debere, 224, 44. uid. LARGITAS, SAPIENTIA.
    IANUARIUS episcopus, 786, 1; 805, 76. Eius in Palladium condemnatio, 803, 64.
    IANUARIUS Iouinianista condemnatur, 969, 14.
    IAPHET latitudo latine dicitur, 1005, 3. In enumeratione generationum prefertur seniori fratri, in benedictione substituitur, ibid.
    IEIUNII spiritali adipe pinguescit anima, uirtutesque eius et fructus tui multiplicantur ubertate mentis tue; ut sit in te sobrietatis ebrietas, 1030, 31. Ipsi sancti cum ieiunant, tunc fiunt prestantiores. Moyses cum ieiunaret, legem accepit; Petrus edoctus est noui Testamenti gratiam; Daniel ora clausit leonum, futurorumque temporum uidit negotia, 1026, 16. Non per luxuriam nobis Christus, sed per ieiunium salutem attulit, 498, 6. Qui non ieiunat, intectus est, et nudus, et patet uulneri, 968, 11. Que salus nobis esse potest, nisi ieiunio eluerimus peccata nostra? 1026, 16. Christus docuit non facile malum posse nisi nostro uinci ieiunio, 1026, 15. Ieiunantibus sollicitudo adheret, 886, 20. Quotidie mulieres ieiunant, et non indicta prestant ieiunia, 256, 31. Hoc est in resurrectionem Christi non credere, si legem quis ieiunii die resurrectionis indicat, 883, 11. Dominica die ieiunare non possumus, ibid. uid. ABSTINENTIA, ADAM, NINIuE.
    IEPHTHE factum filiam suam immolantis non probandum, 215, 6. Iephthe dura promissio, acerbior solutio, 127, 78. Iephthe filia incautam patris oblationem sanguine suo soluit, 291, 51. Fecit ut quod erat impietatis fortuitum, fieret pietatis sacrificium, 128, 81. Factum eius precellentius et antiquius est, quam duorum Pythagoreorum, 127, 80 et seq. uid. ABRAHAM.
    IEREMIAS ignem caritatis quo inflammabatur ad officium prophetandi ferre non poterat, 294, 61.
    IEROBOAM manus que statim aruerat sacrilegio sanata est religione, 172, 38.
    IERUSALEM illa bona mater animarum que in celo est, 917, 12.
    IESU nomen foris fuit preliantibus ad uictoriam, intus species Dominice passionis periclitantibus ad salutem, 574, 128. uenit iehsu in hanc terram regnum accipere de nobis, 576, 147. Si Iesum queritis, contritos lacus deserite, 634, 184. uid. CHRISTUS.
    IESUS-NAuE dignus qui fidei prelio triumpharet, 574, 127. iehsu Naue typus Christi, 553, 12.
    IEZABEL nomen quid significet? 285, 30. Iezabel est Synagoga uane fluens, uane abundans Scripturis, quas neque custodit, neque intelligit, 1041, 79.
    IOANNES BAPTISTA angelus erat, 351, 7. Abstinentie magister, et quidam nouus terrarum angelus, 1030, 29. uocem Marie prior Elisabeth audiuit, sed Ioannes prior Domini gratiam sensit, 542, 114. Prius compos deuotionis, quam nature, 165, 12. Licet non baptizaret in Spiritu, tamen et Christum predicabat et Spiritum, 608, 41. Dubitauit in Christo ipse prenuntius, licet per Synagoge typum, 522, 4. Non immerito mansit integer corpore, quem tribus mensibus oleo quodam sue presentie, et integritatis unguento Domini mater exercuit, 262, 50. Honestatem saluti pretulit, 129, 89. Omnia cedis eius adiuncta eloquentissime describuntur, 181, 26 et seq. uid. BAPTISMA, DESERTUM, ELISABETH.
    IOANNES circa diuina mysteria, piscibus quos ante capiebat, taciturnior, uiuificatus a Christo uocem audiuit in Ioanne, uerbum agnouit in Christo, 707, 15. Mater Domini non ad Ioannem nisi possessorem gratie demigraret, ubi Christus habebat habitaculum, 286, 33. Ioannes in Christi pectore recumbebat, ut de principali secretoque sapientie hausisse diuina proderetur mysteria, 1052, 4. In Christi pectore recumbebat, ut intelligeres quod eius caput arcano quodam sapientie replebatur, 710, 29. Maiore  quadam tuba fudit eterna mysteria, 364, 11. Mystica magis scripsit, 260, 46. Cur Christus de cruce matrem suam ei tradiderit? 285, 32. Subscribitur testamento Christi, 261, 48. Testamentum Christi signabat Ioannes, dignus tanto testatore testis, 1048, 109. Promissum ei non mori estimatum est, sed non est creditum, 1146, 49. Non miror illum pre ceteris locutum mysteria diuina, cui Maria presto erat, aula celestium sacramentorum, 262, 50. Omnes hereses primis Euangelii sui uerbis exclusit, 454, 57. uid. MARIA.
    IOB aduersus diaboli tentamenta firmatus, inoffense uestigium constantie seruauit, 875, 5. Multis tentauit eum diabolus, ad postremum potestatem accepit, ut tentaret corpus eius, 864, 4. Tentauit in patrimonio, tentauit in filiis, tentauit in corpore, 856, 15. Iob iuxta secundis atque aduersis rebus irreprehensibilis, 30, 113. Exponitur quomodo nichil ei uel in uirtute defuit, uel in uitio obrepsit, 52, 204. Fortissimus fuit, 48, 179. Et beatus, de cuius domo numquam uacuo sinu pauper exiuit, 12, 39. Quo nemo amplius Christum dilexit, diligebat etiam in ipsius sui corporis cruciatibus, 294, 61. Primus inuenit quod multo post a Platone et Tullio dictum est, 13, 44.
    IOCOS omnes ab Ecclesiasticis uiris omnino declinandos, 28, 102 et seq.
    IONATHAS pro pietate nec offensam patris, nec salutis periculum refugiebat, 138, 124.
    IONAE liber lectus de more, 858, 25.
    IOSEPH prudentia, alieque eius uirtutes pluribus uerbis commendantur, 89, 82 et seq. uirtutes eius, ac maxime uerecundia, 19, 66. Illius anima ita non patuit peccato, ut magis peccatum ipsa penetraret, 932, 10. Ne turpiter nudaretur, uestem reliquit, et nudus aufugit, 1015, 12. Tacuit accusatus, ut eum melius innocentia quam lingua defenderet, 300, 88. Quanta aduersa pertulerit? 1140, 24. Non fecit eum seruum uenditio, 933, 12. Misera seruitus, sed non miser ille in seruitute positus, 75, 20. Quam subditus in seruitute, quam in uirtute constans, quam benignus in carcere, sapiens in interpretatione, in potestate moderatus, in ubertate prouidus, in fame iustus, etc., 30, 112. Sciuit humiliari, et uirtutem humilitatis didicit, infirmitatem repudiauit, 759, 19; ibid., 22 et seq. uenditus typus fuit Christi, 691, 123 et seq. Humiliabatur in typo Christi, 759, 22. Cum sustineret calumniam, maluit crimen falsum subire, quam uerum referre, 759, 22. Utilius Pharaonem consilio prouidentie iuuit, quam si contulisset pecuniam, 87, 74. Noluit de alieno effusus uideri, 89, 79. Quare iura terrarum Regi acquirendo, gratum se omnibus exhibuit? 89, 80. Ferax eius animus temporis sterilitatem quodam consiliorum et cordis ubere fecundauit, 84, 59. Neque aduersis fractus est, neque eleuatus secundis, 760, 23.
    IOSEPH Marie suspectum habebat uitium, dum adhuc nesciret Dominice incarnationis sacramentum, 768, 13. Fratres Christi potuerunt fratres esse ex Iosepho non ex Maria, 260, 43.
    IOSEPHUS historiographus, 981, 2. Quid de Paradiso terrestri senserit? ibid.
    IOSIAS decimo octauo anno regni sui nec diutius fidei sue meritis superuixit, 1189, 57. Idem rex superioribus omnibus antelatus est, 1208, 38.
    IOSUE magnus uir fidei miraculis, magnus triumphis: Moysis augustiora opera, Iosue prosperiora, 94, 99.
    IOuI dant fulmina, que non habuit; ut testificentur, que habuit, opprobria, 176, 7.
    IOuINIANUS condemnatur, 969, 14.
    IOuINUS episcopus, 786, 1; 805, 76.
    IUBILAEUS sacratus est numerus, 1163, 108.
    IUDAS Machabeus gloriosiorem triumphis locum mortis inuenit, 54, 209.
    IUDAS proditor cur loculos pecuniarum commissos haberet? 18, 64. Tante pietatis est dominus iehsu, ut et Iude donaret ueniam, si Christi exspectasset misericordiam, 1059, 9. Potuisset Dei miseratione non excludi a uenia, si penitentiam non apud Iudeos, sed apud Christum egisset, 422, 27. Diabolus Iudam quasi possessionem suam uindicabat, 1045, 95. uid. AuARITIA.
    IUDAEA intra Ecclesiam est, Lex intra gratiam, 698, 162. Duo que prestantiora sunt omnibus, uiolauit, fidem atque pietatem: sed in utroque Christum fidei et pietatis auctorem, 691, 124.
    IUDAEORUM populus etsi frequenter ad culpam lubricus, tamen quamdiu Lex dabatur, sacrilegio errasse non proditur, 1054, 2. Commemorantur beneficia a Deo in deserto illi collata, 961, 24. Multo mirabilius est per unum hominem potuisse liberari exercitum patrum, quam potuisse decipi, 996, 15. Prius nobis repromissio, quam Iudeis Lex, 1089, 2. Qui in occulto Iudeus est, ipse prestat, 1076, 22.
    Iudeus filium uirginis Marie a Patre Deo separat, 704, 6. Iudei ciuico quodam inuidie neuo in Dei Filium credere  noluerunt, et ideo abdicati sunt, 191, 20. Perierunt, dum sensuum profunda despiciunt, et sequuntur nuda uerborum, 503, 37. Circa diuina mendaces, 952, 19. Romanis legibus teneri se negant; ita ut crimina leges putent, ibid., 20. Iudeorum populus lapsu mobilis, humilis, perfidie promptior, leuis, immemor preceptorum, 1081, 3. Sicut paruuli, ita et Iudei sub pedagogo sunt, 1084, 5. In Iudeo uix portio deuotionis poterat inueniri, 780, 14. Merito Iudei accusantur in criminibus suis; quia accusatorem elegerunt, bonum iudicem refutauerunt, 1092, 14. Iudeus quod in nobis laudat, ipse non sequitur, 958, 10. Cernit hereditatem, non possidet, 1084, 6. Ideo derelictus est; quia nec egit penitentiam, et gratiam refutauit, 426, 44. Ille sub maledicto, nos in benedictione, 1090, 5. Illius delicto salus gentibus: illius desidia nobis seruata uictoria est, 198, 47. Iudaicos ritus deseramus: deseramus umbram, solem secuti, 1093, 1.
    IUDEX qui reum iuste capitis condemnat, num sacramentorum communione priuandus? 892, 2 et seq. Quid hanc questionem difficiliorem reddiderit? 894, 3. Maiores nostri maluerunt indulgentiores esse circa iudices, 893, 9. Qui mandata dat, decretorum semper tenere debet mensuram: et qui pensa distribuit, equitatem debet examinis reseruare, 207, 78. In iudicio gratia absit, cause merita decernant, 99, 125. In iudicando non ex uoluntate nostra et potestate, sed ex equitate debemus formare sententiam, 1092, 10. Non cadit in eos intentionis uel facilitatis ulla suspicio, qui omnia presentibus partibus obseruant, 818, 5. Quando uictus quemuis alium quam se equiorem putat? 1100, 3. Scio plerosque gentilium gloriari solitos, quod incruentam de administratione prouinciali securim reuexerint, 892, 3. In consistorio non reus solet esse Christus, sed iudex, 864, 3. Iudicii Ecclesiastici in causa Indicie uirginis preclarum exemplar, 765, 1 et seq. uid. EPISCOPUS. Se magis ipse condemnat, qui in alio damnat, quod ipse committit, 896, 12.
    IUDICII diem scire nobis non proderat, et cur? 589, 209 et seq. Prefulget gratia diei iudicii, ut sequatur absolutio, que sanctorum remuneretur obsequium, 630, 170.
    IUDITH fortitudo alieque eius uirtutes laudantur, 196, 37 et seq. Dum honestatem sequitur, utilitatem inuenit, 128, 84, Decoro contemptu proprie salutis soluit obsidionis periculum, et publicam honestate propria acquisiuit utilitatem, 129, 88. Solo titulo sobrietatis desperatum lacertis uirilibus reportauit triumphum, 1029, 29. Duo eius triumphi, 128, 82.
    IULIANA filios ad uirginitatem uouendam hortatur, 282, 17 et seq. Quo alloquio filium filiasque suas conuenerit? 281, 13 et seq. Totum quod habuit, filios scilicet et filias, Deo obtulit, 291, 54. Templum Domino parauit atque obtulit, quod hodie dedicamus, 280, 10. Honoranda erat, 280, 11. Ministrum sacris ereptum altaribus amplius ingemuit, quam sibi coniugem, aut patrem filiis, 280, 12. Maritus eius minister sacri altaris continuo mortuus est, 284, 24. Iuliane que totum Domino sobolis pie munus dedit, remuneratio, 302, 93.
    IULIANUS imperator salutis sue auctorem reliquit, dum philosophie se dedit errori, 1213, 51. Cum responsis haruspicum male credulus esset, ademit sibi subsidia reuertendi, 842, 38. Cum iussisset reparari templum Hierosolymis, diuino qui faciebant repurgium, igne flagrarunt, 949, 12. Eius tempore ille qui aram deiecit, et turbauit sacrificium, damnatus a iudice, fecit martyrium, 951, 17. Sed iudex celestem uindictam non euasit, ibid. Iulianus laudatur quod prouincialibus tributa laxauerit, 1180, 21.
    IULIANUS ualens sacerdos torquem, ut asseritur, et brachiale Gothica profanatus impietate, more indutus gentilium, ausus est in conspectu exercitus prodire Romani, 809, 9. Cum esset proximus, sacerdotale concilium Aquileiense declinauit, ibid. Quantum sacerdotale nomen infamet in Italia, ibid., 10.
    IURAMENTO Herodis tolerabilius fuisset periurium, 127, 77. Iurare quid est, nisi eius, quem testaris fidei tue presulem, diuinam potentiam confiteri, 826, 9. Noli iurare, ne incipias peierare, 297, 74.
    IUS commune natura generauit, usurpatio ius fecit priuatum, 35, 132.
    IUSTAE et Grate de morte ualentiniani fratris quantus luctus! 1184, 36 et seq. Funebri eius orationi interfuerunt, ibid. Eas consolatur Ambrosius, ibid., 38, 40 et seq. Duorum mensium curricula in fraterni funeris quotidiano clauserunt amplexu, 1187, 49.
    IUSTITIAE multiplex est species, 1129, 57. Philosophi dicunt primam esse iustitie formam, ut nemini quis noceat, nisi lacessitus: quod Euangelii auctoritate uacuatur, 35, 131. Iustitia sibi parcior, foris tota est; et quidquid habet, quadam inclementia sui, dum rapitur amore communi, transfundit in proximos, 1129, 57. Ad societatem generis  humani, et ad communitatem refertur, 35, 130. Suum cuique tribuit, alienum non uindicat, utilitatem propriam negligit, ut communem equitatem custodiat, 31, 115. Magnus splendor eius, que aliis potius nata est, quam sibi, 36, 136. Aliis potius nata, quam sibi, non tam suas utilitates, quam publica emolumenta rimatur, 241, 114.
    Iustitie pietas est prima in Deum, secunda in patriam, tertia in parentes, item in omnes, 34, 127. Deo iustitia soluitur, que est mentis sobrietas, 782, 19. Iustitia sine prudentia esse non potest, 34, 126; 80, 43. Iustitia excelsior uirtus, liberalitas gratior, 35, 130. Egregie uiros alicui presidentes muneri commendat iustitia, iniquitas destituit atque impugnat, 92, 93. Hec est summa iustitie, uendere que habeas, et conferre pauperibus, 1130, 60. Potentie cupiditas formam iustitie uirilem effeminat, 36, 138. uid. AuARITIA.
    IUSTUS communia pro suis habet, sua pro communibus, 32, 118. Nihil spectat, nisi quod constans et honestum est, 109, 7. Ipse sibi lex est, non habens necesse longius sibi accersire formam uirtutis, quam corde inclusam gerit, 934, 18. Ipse sibi gratia est, 14, 46. Numquam solus est, qui cum Deo semper est, 109, 7. Possidet mandata Dei, oracula eius, precepta eius: in his diues est, in his pascitur, in his delectatur, quasi in omnibus diuitiis, 899, 6. Hec sunt arma iusti, ut cedendo uincat, 7, 20. Non proditionem criminis metuit, sed contagionem, 251, 7. Semper fenerat, iniquus indiget, 942, 6. Cur iusto et prudenti uiro salutem nostram et existimationem facile committamus? 80, 43. Iusti est plus committere bonorum iudicio, quam criminantis insolentie, contentum esse grauitate morum suorum, 6, 18.
    IUSTUS episcopus Lugdunensis, alius legatus Gallorum, 786, 1; 790, 15; 805, 76. Eius in Palladium condemnatio, 801, 56.
    IUTHUNGI depopulabantur Rhetias, 890, 8. uid. HUNNUS.
    IUuENES fastidiosi presentium, quasi ingrati mutationem uiuendi requirunt, 1046, 98. Plurimi sunt, qui se a peccatis et lubrico iuuentutis in senectute reuocare potuerunt: rarus autem qui in iuuentute graue iugum seria sobrietate portauerit, 1177, 10. Iuuenilem leuitatem obnoxiam esse cupiditatibus mundi, 242, 116. Magnum est abstinere a uitiis iuuentutis, uel ea in ipso iuuentutis uestibulo derelinquere, atque ad seriora conuerti, 1178, 13. Potest et iuuentus senescere moribus, et senectus uirere operibus, 1046, 98.




L
    LABARUM Christi nomine sacratum uexillum, 949, 9. Comiti committebatur, ibid.
    LABORIS mutatio inducie sunt quietis, 178, 16. Deus ultra meritum laboris remunerationem suis dare consueuit, 289, 44.
    LACRYMAE pietatis indices, non illices sunt doloris, 1116, 10. Non solus dolor lacrymas habet, habet et letitia lacrymas suas, et pietas fletum excitat, et oratio stratum rigat, ibid. Est piis affectibus quedam etiam flendi uoluptas, et plerumque grauis lacrymis euaporat dolor, 1185, 41. Pascunt frequenter et lacryme, et mentem alleuant: fletus refrigerant pectus, et mestum solantur affectum, 1185, 38. Delicta corporis penitentie lacrymis abluamus. 179, 21. In eis sunt caritatis stipendia, officia pietatis, 195, 36. Non dubium uestris lacrymis apostolorum patrocinium comparari, 1121, 29. Lacryme redemptrices, dum impenduntur mortuis, uiuentibus profuture, 195, 36. Lacryme munimenta sunt sacerdotis, 864, 2. uid. FLETUS.
    LAETI cum Marcello dissidium. uid. AMBROSIUS.
    LAPSIS ueniam concedendam, 396, 24 et seq. Id comparatione pulchre probatur, 397, 25. iehsu in lapsis amplius gloriatur, dum recipit reuertentes, 397, 26.
    LARGITATIS duo genera, unum liberalitatis, aliud prodige effusionis, 96, 109. Consideranda in largiendo etas, atque debilitas, nonnumquam etiam uerecundia, 42, 158. Non probatur largitas, si quod alteri largitur, alteri quis extorqueat, 39, 145. Neminem debet pudere, si ex diuite pauper fiat, dum largitur pauperi, 40, 151. Qui ad iactantiam solam decorem largitatis affectant, presentis seculi mercedem requirunt, non recondunt futuri, 434, 84. uid. LIBERALITAS.
    LASCIuIA plerumque latet sub tristi amictu mentis, 1138, 12. uid. AERUGO, LUXURIA.
    LATRONEM armatum si Christianus incidat, ferientem referire non potest, 114, 27.
    LAUDATIO hominis non in exordio sed in fine est, 254, 21. In laudationibus solet patria predicari et parentes; ut commemoratione auctoris, dignitas successionis exaggeretur, 151, 20. Nemo est laudabilior quam qui ab omnibus laudari potest, 147, 6.
    LAURENTIUS pauperes thesauros esse Ecclesie demonstrauit, 104, 140. Ei commissa Dominici sanguinis consecratio, 55, 214. Quibus uerbis Xistum episcopum, qui ducebatur  ad martyrium, appellare ceperit? 54, 214. Impositus super craticulam dixit: Assum est, uersa, et manduca, 56, 216. Quod Calanus gymnosophista Indorum uerbis gloriatus est, Laurentius factis probauit; ut uiuus exureretur, et flammis superstes diceret: uersa, et manduca, 939, 37. uid. SATYRUS.
    LAURENTIUM filium Iuliane parentes uotis Laurentio martyri nuncupatis impetrarunt, 281, 15. Eumdem uota parentum formarunt, 291, 52. Dei templo et obsequio priusquam nasceretur, ab eis sacratus et promissus, 291, 52. Iuliana inuenit in Ecclesia Laurentium filium sacrarum lectionum oracula personantem, 292, 55.
    LAuACRA. Mos uetus in urbe Roma et in plerisque ciuitatibus fuit, ut filii puberes cum parentibus, uel generi cum soceris non lauarent, 22, 79.
    LAZARUS pauper portauit iugum a iuuentute sua, ideo singulariter in sinu Abrahe requiescit, 1213, 53.
    In LAZARI resurrectione explicatur peccatorum resurrectio, 428, 54 et seq. Quod de Lazaro legimus, in unoquoque debemus conuerso peccatore credere, 430, 63. Resurrectio corporum probatur exemplo resurrectionis Lazari, cuius circumstantie expenduntur, 1154, 77 et seq.
    LECTIONES in Ecclesia, 1130, 61. Lectiones matutinis horis in Ecclesia, 857, 20. Lectiones in Basilica noua leguntur, 855, 13. Lector efflagitatur, ibid. Sanctarum legi cepit series Scripturarum, 875, 3. Fortuita lectione, ibid., 4. Iob liber in Ecclesia solemni munere decursus et tempore, 855, 14. Nabuthe historia lecta in Ecclesia, 868, 17. uid. IONAS, LAURENTIUS.
    Qui legit multa ex Scripturis, et intelligit, impletur: qui fuerit impletus, alios rigat, 755, 4.
    LECTOR paruulus, 1130, 61.
    LEONTIUS et RENATUS duo iniquitatis uiri, accusatores Indicie uirginis, 770, 19. Ab Ambrosio episcopali iudicio condemnati, 771, 24. uid. INDICIA.
    LEOPARDUS compresbyter noster, 969, 13.
    LEuITA appellatur ipse meus, uel ipse pro me, 65, 255. Moyses Leuitis non diuisit terram, quorum non erat terrenus, sed superior incolatus: sed iis sine labore terreno sacri stipendia ministerii deputauit, 287, 37. Leuite auferuntur de medio Isrel; quia nichil habent commune cum populo; cuius primogenita secularia destruuntur, 920, 5. Sicut primogeniti Ecclesie sancti, sic et Leuite, quoniam ipsi quoque primogeniti; non enim nascendi ordine sancti sunt, sed sanctificationis munere, 920, 3. Est ille Leuita uerus ultor et uindex, qui carnem interimit, ut seruet spiritum, 1056. 8.
    Leuitarum officium non mediocre est, 67, 259. Quodnam illud sit, ibid., 260 et seq. Quantum oporteat eos terrenis non teneri cupiditatibus, 65, 255. Cur eligatur leuita, qui sacrarium custodiat? 69, 265. Leuite et sacerdotes alieni esse debent ab omni coniugali coitu, 66, 258. Christi possessio leuita est, qui nichil sibi de terrenis uindicat, 288, 41. Sors Christi eius leuitica est, sors eius uirginitas est, sors eius uiduitas est, 287, 39.
    LEX nature presumpta est moribus, non conditionibus, 934, 17. Non scribitur, sed innascitur: nec aliqua percipitur lectione, sed profluo quodam nature fonte in singulis exprimitur, et humanis ingeniis hauritur, 1078, 3. Quanta inuenies non esse interdicta lege per Moysen edita, et tamen interdicta sunt quadam uoce nature? 1019, 5. uid. LIBER.
    Lex Moysis in locum naturalis legis intrauit, 1079, 10. Fracte sunt prime tabule Legis; ut repararentur secunde, quibus per Euangelii predicationem perfidia comminuta euanuit, 1055, 5. Cum Legem Deus Moysi dederit, quid cause est, ut pleraque in Lege sint, que per Euangelium iam uacuata uidentur? 1080, 1 et seq. Quomodo unus utriusque conditor Testamenti, cum id quod licebat in Lege, per Euangelium ceperit non licere? ibid. Cur lex Moysis ferri debuerit? 1078, 5 et seq. Cur Lex lata sit, si operaretur iracundiam, et preuaricationem introduceret? 1077, 1 et seq. Non superflua Lex, que tamquam pedagogus prosequitur infirmiores, 1091, 9. Quomodo Lex pedagogus noster fuerit in Christo, 1080, 1 et seq. Sequebantur diuinarum lectionum quedam uelut arborum folia, non fructum, qui uiuebant in umbra Legis, 896, 15. In Lege portio, in Euangelio perfectio est, 1082, 5. uid. EuANGELIUM.
    Lex Dei nos docuit quid sequamur, humane leges hoc docere non possunt: extorquere solent timidis commutationem, fidem inspirare non possunt, 861, 10. uere legis character in nostris moribus exprimitur, qui in Dei ambulamus imagine, 1163, 109.
    Legi non preiudicat, quod alicui relaxatur, 1019, 9. Qui leuiora astringit, grauiora non soluit, sed alligat, 1019, 4.
    LIBER non erubescit, 145, 1. Male se habet liber, qui sine assertore non defenditur, 990, 3. Unumquemque fallunt  sua scripta, et aurem pretereunt, atque ut filii etiam deformes delectant, sic etiam scriptorem indecores sermones sui palpant, 990, 2. uid. SCRIPTA.
    LIBERI in orgiis religionis mysterium est incentiuum libidinum, 150, 16.
    LIBER est, qui ea facit, que uult, 934, 19. Ille magis liber, qui intra se liber est, qui legibus nature liber est, legem sciens nature prescriptam esse moribus non conditionibus, 934, 17. Liberum innocentia facit, culpa uernaculum, 1163, 108. Ubi libertas, ibi potestas faciendi quod uult, 935, 19. Non munificentiam, sed uirtutem libertatem esse arbitror; quia non suffragiis defertur alienis, sed magnanimitate propria uindicatur ac possidetur, 934, 18.
    LIBERALITATIS plurima genera, et que sint? 86, 79 et seq. Una usu pecunie adiuuat, altera multo splendidior operum collatione impenditur, 87, 73 et seq. Debet esse liberalitatis modus, ne fiat inutilis, 88, 76 et seq. Cur? 89, 78. Pulchra liberalitas erga ipsos pauperes mensuram tenere, ut abundes pluribus, 96, 110. Probanda liberalitas est, ut proximos seminis tui non despicias, si egere cognoscas, 40, 150. Non tamen ut illi ditiores fieri uelint, ibid. Liberalitas neque superflua sit circa importunos, neque restricta circa egentes, 86, 68. Precipua liberalitas redimere captiuos, et maxime ab hoste barbaro, 87, 71.
    Quando sit perfecta liberalitas, 39, 147 et seq. Liberalitas non cumulo patrimonii, sed largitatis definitur affectu, 193, 27. Nemo plus tribuit, quam qui nichil sibi reliquit, ibid. Uberior est nummus e paruo, quam thesaurus e maximo, ibid. Cur Deus duo era uidue diuitum muneribus pretulerit? 40, 149. Qui prior contulit, tempore superior est, humanitate prior, 42, 160. Neque ego abnuo liberalitatibus in pauperes factis posse minui peccatum, sed si fides commendet expensas, 434, 83. De suo iure uirum bonum aliquid relaxare, non solum liberalitatis, sed plerumque etiam commoditatis est, 95, 106. Non est perfecta liberalitas, si iactantie causa magis quam misericordie largiaris, 39, 147. uid. BENEFICENTIA, LARGITAS.
    LIBERII sermo ad Ambrosii sororem, 173, 1 et seq. uirginum institutionem et officia exponit, ibid.
    LIBERTAS secundum naturam antiquior, quam seruitus, 1089, 2. Nec seruitus derogat, nec libertas adiuuat, 278, 3. Apud Christum seruitus et libertas equa lance penduntur, 278, 3. Docuit Apostolus quod ultra libertatem sit, ut seruire libertas sit, 936, 23.
    Libertas uera hominis spiritalis, 936, 27. Quam miserum ut qui nascimur in libertate, moriamur in seruitute! 938, 32.
    LIBIDO uelut festuca est, cito accenditur, propere consummatur, 896, 13. Pascitur conuiuiis, nutritur deliciis, uino accenditur, ebrietate inflammatur, 410, 76. Propter libidinem legimus commissa bella atrocia, 844, 6.
    LIGURIAM autumni frumenta pauerunt, 838, 21.
    LILIA Christi qui sint? 269, 93.
    LIMENIUS episcopus uercellensis, 786, 1; 805, 76. Eius in Palladium condemnatio, 801, 59.
    LINGUA tua menti sit subdita, 5, 13. Non solum aliena lingua, sed etiam nostra flagellamur, 300, 86. uid. LOQUI.
    LITIS dispendio carere non est mediocre lucrum, 95, 106.
    diuisor est animarum atque uirtutum: uerbum Dei ualidum et acutum, 1053, 7.
    Loquendi modus primum officium est, 10, 35. Quomodo loquendum, 5, 14. Qui uolunt discere cautionem loquendi, quod nature est, non negent; quod custodie est, exerceant, 10, 33. Sapiens ut loquatur, prius considerat quid dicat, aut cui, quo in loco et tempore, 11, 35. Nullum ex ore uerbum, quod reuocare uelis, proferas, 176, 11. Alliga sermonem tuum, ne luxuriet, ne lasciuiat, et multiloquio peccata sibi colligat, 5, 12. Si quis aduersarium sentit presentem, tum magis custodiam adhibere debet ori suo, 6, 16. Initium erroris humani sermo est hominis, 3, 6. Laqueus aduersarii sermo noster est, 6, 15. Sepe unusquisque sermonibus suis non explicatur, sed inuoluitur, 757, 13. Quamplures uidi loquendo peccatum incidisse, uix quemquam tacendo, 3, 5. Ingreditur mors per ostium tuum, si falsum loquaris, si turpiter, si procaciter, si ubi non oportet, loquaris, 233, 81. Rarum est tacere quemquam, cum sibi loqui non prosit, 11, 35. Sermonem dubium mens non dubia obumbrat, et defendit a lapsu, 991, 6. uid. SERMO, SILENTIUM, uERBUM.
    LOTH uxor naturam suam, quia impudicos licet castis oculis respexit, amisit, 169, 29.
    LUCAS librum Actuum apostolorum historico stylo scripsit, 1028, 21.
    LUCIUS Arianus monachorum et uirginum impia cede grassatus, 812, 1.
    LUCIFER se a nostra communione diuiserat, quamquam  pro fide exsulasset, et fidei sue reliquisset heredes, 1127, 47.
    LUDIBRIO esse probro ducitur, 851, 31.
    LUNA propheticis oraculis species Ecclesie figuratur, 839, 24. uid. DIES, MENSIS.
    LUXURIA mater libidinis est, 1029, 26. Quam acerbus est fructus luxurie, 317, 46. In Aegyptiis confidit, qui luxuriis deditus est, mancipatus lasciuie, 1016, 16. uid. AERUGO, LIBIDO.
    Luxuriosorum est hypogea querere, captantium frigus estiuum, 910, 1. Luxuriosi adiiciunt domum ad domum, uillam ad uillam, et effodiunt terram; ut elementum eorum cedat habitaculis, et quasi terre filii intra eius recondantur uterum, 911, 4. Opus uirtutum detestatur luxuriosus, helluo refugit, 898, 2. Luxuriosus non dicit: Portio mea Dominus, 1045, 94. Ubi ceperit quis luxuriari, incipit deuiare a fide uera; ita duo committit maxima crimina, opprobria carnis, et mentis sacrilegia, 1016, 16.
    LYCIORUM precepta, 1137, 7.




M
    MACEDONIUS episcopus, 786, 1; 805, 76.
    MACEDONIUS episcopus, 819.
    MACHABAEI septem pueri non minores de superbo rege reuexerunt triumphos, quam parentes proprii, 54, 211. uid. MONACHI.
    MAGI aurum, thus et myrrham supplices ad Christi cunabula detulerunt, auro regem fatentes, ut Deum thure uenerantes. Thesaurus enim regni, sacrificium Dei, myrrha est sepulture, 449, 31. Magi auro regis potentiam declarantes, Deum thure uenerantes, myrrha resurrectionem corporis confitentes, 194, 30.
    MAGISTRI nobilitas est primus discendi ardor, 164, 7. Pedagogus timetur, magister uiam salutis ostendit, 1084, 5.
    MAGNETI lapidi si plures per ordinem ferreos annulos admoueas, priores nexu uehementiore constringit, posteriores remissiore, 983, 14.
    MAIOR uulgo dici solet, qui aliquem instituit et informat, 482, 65. Maiorum num seruandi ritus? 839, 23 et seq.
    Ea que sunt me maiora, melioribus tribuenda, non exigo, 553, 11.
    MALA interdum declinanda, 50, 186.
    MALEDICTIO hominum ambienda, que acquirit Dominicam benedictionem, 1047, 103.
    MALEuOLENTIA grande innocentie precipitium est, 757, 13.
    MALIGNITAS plus nocet, quam malitia, et cur? 1033, 45. Malignum esse ab iniusto nichil distat, 1042, 83.
    MANDATI duplex forma est, una preceptiua, altera uoluntaria, 205, 73. Dei uox est quod malit ut fiat mandatum eius, quam deferatur sacrificium: clamat istud Deus, ad populum Moyses annuntiat, ad populos Paulus predicat, 1000, 15. Oportet eum mandata custodire dominica, qui peccare desinat, delictis renuntiet, 405, 56. Est discretio inter eos qui perpetuam detulerint obedientiam mandatis celestibus, et eos qui aliquando uel errore uel necessitate lapsi sunt, 405, 58. uid. CONSILIUM, PRAECEPTUM.
    MANICHAEUS Filium Dei in carne uenisse non credidit, 583, 182. Nec sacramentum incarnationis, 478, 44. Non putauit ueritatem carnis humane a Christo suscepte, 705, 8. Manicheus est, qui carnem Christi negat, 969, 13. uid. CIRCUMCISIO.
    Manichei duo inducunt principia, 504, 42. Unde Manicheorum sacrilegia manarint, qui miscent atque adiungunt sacrilegium turpitudinis, 996, 14. Manicheos ob dominice diei ieiunia iure damnamus, 883, 11. Manicheus dicit diabolo, Pater meus es tu, 31, 117. Quomodo Manicheus excludatur? 569, 104. Primis Ioannis uerbis confutatus, 455, 57. In ultimo Christi iudicio quomodo refelletur? 492, 119. Manicheorum impietatem clementissimus exsecratus est imperator, 969, 13.
    MANNA cur Dominus pluerit populo patrum, et nunc non pluat? 1049, 1 et seq. Cur minutum sit? 1049, 3. Cur subtile fuerit, et ad diem colligeretur? 1050, 5 et seq. Manna corporeum hodie plerisque in locis inuenitur, 1049, 1.
    Manna spiritale quid sit? 1049, 2. Sermo et uerbum Dei est, 784, 6. Panis est de celo, corpus ex uirgine, 1049, 1. uid. EUCHARISTIA.
    MANSUETUDINEM et seueritatem qui tenet, beatus; ut altera disciplina seruetur, altera innocentia non opprimatur, 1083, 10. Qui carus est, non habet duritiam, sed mansuetudinem, 415, 93. uid. AFFABILITAS.
    MANUS impositio, 875, 2. Exagitari eos uidemus, quibus manus imponitur, 880, 22.
    MARCELLINAE sororis Ambrosii uirtutes, 178, 15 et seq. Ambrosii soror Saluatoris natali ad apostolum Petrum,  astantibus puellis Dei compluribus, uirginitatis professionem uestis mutatione signauit, 173, 1. De fratre sollicita, 956, 1. Frequenter scribit ad Ambrosium ob eamdem causam, 852, 1 et seq. Illius pro Indicia uirgine testimonium, 771, 21. De morte Satyri fratris sui quantus eiusdem dolor, 1123, 33; 1134, 76 et seq. uid. AMBROSIUS, LIBERIUS, SATYRUS.
    MARCELLUS episcopus, 786, 1; 805, 76.
    MARCELLUS episcopus Ecclesiam institutis suis rigauit, 1101, 10. uid. AMBROSIUS.
    MARCION Christi corpus phantasma iudicauit, 478, 44. uid. CIRCUMCISIO, EUNOMIUS.
    MARCIONISTA alium putat Deum noui, alium ueteris Testamenti, 704, 8. Christus Filius Dauid est contra Marcionem, 569, 105. Sabelliani et Marcioniste dicunt quod hec futura sit Christi ad Deum Patrem subiectio, ut in Patrem Filius refundatur: sed id reiicitur, 579, 162.
    MARCUS Petauionensis admirabilis memorie sacerdos, 809, 10.
    MARE est Scriptura diuina, habens in se sensus profundos, et altitudinem propheticorum enigmatum, 755, 3. Altum mare Scriptura nescit, 243, 121.
    MARIAE etymologia, 257, 33 et seq. Pulchra in figura Ecclesie de Maria prophetata sunt, 268, 89. Marie uirginis uirtutes graphice describuntur, 164, 7 et seq. uirginibus in exemplum proponitur, ibid. Quid nobilius Dei matre? quid splendidius ea, quam splendor elegit? quid castius ea, que corpus sine corporis contagione generauit? ibid. Cui maius quam matri Dominus meritum reponeret, premium reseruaret? 260, 45. Talis fuit, ut eius unius uita omnium sit disciplina, 166, 15. Humilior facta est, ubi se a Deo cognouit electam, 165, 12. uirgo erat non solum corpore, sed etiam mente, 164, 7. Marie uirginitas quasi olla ferbuit, et quasi nubes pluit in terras gratiam Christi, 267, 81. Maluit Dominus aliquos de sua generatione, quam de matris pudore dubitare, 259, 43. Maria signum sacre uirginitatis extulit, et intemerate integritatis pium Christo uexillum erexit, 257, 35. Tanta erat eius gratia, ut non solum in se uirginitatis gratiam reseruaret, sed etiam his quos uiseret, integritatis insigne conferret, 261, 50.
    In Maria secretum uerecundie, uexillum fidei, deuotionis obsequium, uirgo intra domum, comes ad ministerium, mater ad templum, 166, 15. Quanta eius uerecundia! 20, 69. Tum sibi minus sola uidebatur, cum sola esset, 165, 10. Sola erat, et loquebatur cum angelo. Sola erat et operata est mundi salutem, et concepit redemptionem uniuersorum, 992, 2. Nusquam alibi, nisi in cubiculo reperitur, cum queritur, 296, 71. uid. ELISABETH.
    Maria sine imminutione uirginitatis edidit Christum, 1210, 43. Christus cum ex Marie nasceretur utero, genitalis tamen septum pudoris, et intemerata uirginitatis conseruauit signacula, 1030, 33. Partus uirginis non naturam mutauit, sed generandi usum nouauit, 726, 104. Numquam ante Mariam, numquam postea uirgo generauit, 259, 39. Minus erat hominem resurrexisse, quam uirginem parturisse, ibid. Maria porta fuit clausa, quia uirgo, per quam sine dispendio uirginitatis Christus exiuit, 262, 52 et seq. Ante et post transitum Domini semper fuit clausa, 263, 55. Est porta orientalis, per quam solus Christus transiit, et post partum clausa permansit, 967, 6. uerbum quasi rex est, sedens in aula regali uteri uirginalis, 266, 79. Fuerunt qui Mariam negarent uirginem perseuerasse, et quibus argumentis, 257, 35. Ipsis respondetur, 258, 36 et seq. uirginem perseuerasse probatur, 260, 44 et seq. Refutantur qui dicunt uirginem concepisse, sed non uirginem generasse, 967, 4 et seq. Quando Maria Christum coronauerit, 270, 98. Maria erat templum Dei, non Deus templi, 681, 88. uid. CHRISTUS.
    Mariam stantem iuxta crucem Filii lego, flentem non lego, 1185, 39. Ante crucem filii stabat; nullus hoc me docuit, nisi sanctus Ioannes Euangelista, 1048, 109. Marie stantis ante crucem mens quam intrepida! 261, 49. Ioannes pluris putabat, quod Christus uictor suppliciorum pietatis officia matri exhibebat, quam quod regnum celeste donabat, 1048, 109. Testatur de cruce Dominus iehsu de Marie uirginitate, et publicam paulisper differt salutem, ne matrem inhonoram relinquat, 261, 48. Maria non minor, quam matrem Christi decebat, 1048, 110. Etiam sua morte putabat se aliquid publico addituram muneri, ibid. Cum Christus de cruce matrem Ioanni commendabat, non utique faciebat diuortium, non Maria relinquebat uirum, 261, 48.
    Maria est nubes leuis, 285, 31. Est uirga germinans florem, et cur? 285, 31. In uirginis utero simul aceruus tritici, et lilii floris gratia germinabat, 269, 91. uid. IOANNES.
    MARIAE sororis Moysi admurmuratio ad typum Synagoge refertur, que Aethipisse, id est, Ecclesie ex gentibus  sacramentum ignorans, quotidiano immurmurat conuicio, et inuidet ei plebi, cuius fide etiam ipsa exuetur a perfidie sue lepra, 1035, 57.
    MARIA soror Lazari Simoni qui prandium Domino dabat, merito prelata est, 431, 68. Omnibus qui uolunt ueniam promereri, magisterium prestitit, ibid. Adorauit Christum Maria, et ideo prenuntia resurrectionis ad apostolos destinatur, soluens hereditarium nexum, et feminei generis immane delictum, 680, 74.
    MARTIANUS Iouini mista condemnatur, 969, 14.
    MARTYRES non baptizati suo abluuntur sanguine, 1188, 52. Qui martyrii desiderat gloriam, non temere se periculis offerat, 50, 186. Non tamen propter ignauiam cedendum, ibid., 187. Quid sentiendum de uirginibus, que se precipitauere ex alto, uel in fluuium demerserunt, ne persecutorum inciderent manus? 182, 32. Plurimos martyrum se denuo reformasse post lapsum, 403, 49 et seq. Christus super altare, qui pro omnibus passus est: corpora martyrum sub altari, qui illius redempti sunt passione, 877, 13. Christi nostri principis triumphi sunt martyrum palme, 277, 1. Martyr Christi thesaurus est Ecclesie, 242, 119. Morte martyrum religio defensa, cumulata fides, Ecclesia roborata est, uicerunt mortui, uicti persecutores sunt, 1145, 45. Ipsa mors martyrum premium est, ibid. Per martyres cumulata non minuta religio est, 1074, 14. Aduersarius et legiones sue quotidiana martyrum uirtute torquentur, 1201, 10. Qui per caritatem omnia sustinet, non potest timere martyrium, 1094, 10. Non ideo laudabilis uirginitas, quia et in martyribus reperitur, sed quia ipsa martyres faciat, 149, 10. uid. DEUS, PERSECUTIO.
    MATERIAM rerum omnium, quam Greci hylen dicunt, quasi syluam materialem, ingenitam esse memorarunt, 724, 94.
    MATRES quomodo in filiorum dilectione beatam uirginem imitari debeant? 1048, 111. Nesciunt materna uiscera patientiam, 561, 57.
    MATRIMONIUM. Copula nuptialis non quasi culpa uitanda, sed quasi necessitatis sarcina declinanda, 208, 81. Iam dudum Ecclesia damnauit eos, qui audeant soluere copulam coniugalem, 221, 34. Bona matrimonii uia plana et directa longiore circuitu ad castra sanctorum peruenit, 1032, 40. uid. CONIUGIUM.
    In MAURITANIA omnes familie in uinculis, 161, 59. uid. uIRGINES.
    MAXIMIANUS Diocletiani socius humatus in porphyretico labro, 1003, 4.
    MAXIMUS episcopus Emonensis, 786, 1; 805, 76. Eius in Palladium condemnatio, 802, 59. Maximi episcopi subscriptio, 969, 14.
    MAXIMUS episcopus Alexandrine Ecclesie communionem manere secum, lectis Petri sancte memorie uiri litteris, episcopis Italie concilii prodidit, 815, 3. uim sibi ut episcopus fieret a plerisque etiam de populo et clero testatus est illatam, ibid. Eum iidem Patres in communionem receperunt, 816, 5. Patres concilii Italie ab Theodosio petunt, ut super Maximi et Nectarii ordinatione sit in urbe Roma eorum orientaliumque concilium, 817, 6 et seq.
    MAXIMUS fecit incursari Rhetias, 890, 8. Eius frater honoratus dimittitur a ualentiniano, qui in eo necem fratris sui Gratiani ulcisci poterat, 890, 9. Minitabatur imperio Romano Barbarorum auxilia, et turmas translimitanas, quibus commeatus prouincialium tributa soluebant, 890, 8. Ambrosium ad se legatum quomodo susceperit, et quos cum eo sermones habuerit? 888, 3 et seq. uictorem direxit ad ualentinianum, ut pacem rogaret, 889, 6. Ambrosii legationis obiectu queritur se ad Italiam non potuisse transire, 858, 23. Maximus tyrannus a Francis, a Saxonum gente, in Sicilia, Siscie, Petauione, ubique denique terrarum uictus est, 953, 23. Ante ipsos expeditionis dies, cum audisset Rome synagogam incensam, edictum Romam miserat, quasi uindex discipline publice, ibid. uid. AMBROSIUS, EUGENIUS.
    MAXIMUS accusator Indicie uirginis, 769, 17 et seq. Cur Indicie tam infensus? 766, 4. Quam aduersus eum sententiam tulerit Ambrosius? ibid. et 771, 24.
    MEDICUS bonus nouit que esca cui apta infirmitati, et cui tempori ad profectum ualetudinis, 929, 4. Quemadmodum se tibi curandum prebeat, quem fastidio habeas, qui contemptui se non compassioni medico putet futurum? 389, 2. Omnibus locis, omnibusque temporibus non est pretermittenda medicina, 224, 42.
    MEDIOLANENSIS populus turbatus, et obseruans Ambrosii, ne ab urbe pelleretur, 863, 1. uid. AMBROSIUS.
    MELCHISEDECH interpretatione latina dicitur rex iustitie, rex pacis, 337, 45; 367, 10. Non angelum secundum Iudaica ludibria, sed uirum sanctum ac sacerdotem intelligit Ecclesia, et typum Christi, 513, 88.
     MELETII atque Paulini dissidium quo pacto sedatum, 814, 2. uid. ANTIOCHENA.
    MELIOREM nemo discutit, 459, 78.
    MEMBRA nostra arma iustitie sunt, et arma peccati: idque exemplis ostenditur, 940, 43 et seq.
    MEMORIALES, 854, 7.
    MENDACIUM in uerbo turpe est, nedum in habitu, 1061, 4. O beatum mendacium, quo acquiritur sibi aliorum absolutio sui gratia, 948, 8.
    MENS bona possessio bona, 5, 11. Habet habenas suas mentis sobrietas, 5, 12. Habitus mentis in corporis statu cernitur, 20, 71. Plus est mente connecti, quam corpore copulari, 841, 23. Accendamus in nobis ignem mentis, ut operetur in nobis, 784, 6.
    MENSEM peritissimi secundum Legem lunari cursu computant, 886, 18. lunam uocant Greci, unde Grece dicunt menses, 886, 18. Primus mensis apud Aegyptios dicitur pharmuthi, et incipit sexto kalendas Aprilis, et finitur septimo kalendas Maii, 884, 15. Mensis primus secundum Aegyptiorum prouentus et secundum Legem, octauus est secundum consuetudinem nostram, 885, 16. Nonas Maii adhuc ad mensem primum nouorum computari posse, 886, 18. uid. AEGYPTUS.
    MENSURAM serua, ut secundum mensuram recipias, 1205, 25. In rebus etiam uilibus exsecrabilis est statere fallacia, et fraudulenta mensura, 123, 65.
    MERCATORES. Condemnationes in corpus omne mercatorum, 853, 6. Mercatorum multa, 856, 16. Iubet imperator negotiatoribus, quod exacti de condemnatione fuerant, redderetur, 859, 26.
    MERCEDIS premium melius, quam dispensationis obsequium, 1091, 7.
    MERCENARII omnes sumus, omnes operarii, 757, 12. Nemo fraudet mercenarium mercede debita, quia et nos mercenarii sumus Dei nostri, 843, 3.
    MERETRIX est omnis anima, que spem suam uendit, que deformes questus, et degenerem stipem querit, 757, 12.
    MERITIS solet Deus deferre non petitionibus, 565, 83. Ut celum stellarum fulget splendidioribus, ita et homines meritorum luminibus micant, 972, 9. Illud firmamentum est elementorum, hoc uirtutum, ibid. uid. MORS.
    MERRHA fons quid significauerit? 257, 34.
    MESOPOTAMIA regio est in partibus orientis, que Euphrate et Tigri fluminibus circumuenitur, 842, 2. Mesopotamie nomine signatur figura Ecclesie, 843, 2.
    METUS in peccato est, 935, 19.
    MICHAEAS significat quis a Deo, uel quis iste, 1063, 3.
    MICHOL que saltationem Dauidis reprehendit, sterilitatis damnata, non dedit sobolem regiam, ne superbos crearet, 1014, 7.
    MILES a susceptionibus litium, actu negotiorum forensium, uenditione mercium prohibetur humanis legibus, 49, 184. Milites nomine imperatoris signantur, 1189, 58. Fides militum imperatoris perfecta est etas, 1199, 6.
    Ad MILITIAM feruntur plerique, quorum militauerunt parentes, 58, 226. Si de re militari est consulendum, debet exercitati in preliis uiri exspectari sententia, 825, 7.
    MINORES. In nullo grauius Iudei Dominum lesisse produntur, quam quod uidue gratiam, minorumque iura uiolarent, 189, 13.
    MIRACULA diuine potestatis non omnium est mereri, sed eorum quibus religiose deuotionis studia suffragantur, 191, 20. Miracula a SS. Geruasio et Protasio perpetrata ab Arianis negari non possunt, 879, 19. Homines qui suscitauerunt mortuos, non in sua uirtute id fecerunt, sed in Christi nomine, 502, 29.
    MISERATIO. Dominus quod est miserationis, exaggerat: quod ultionis, extenuat, 395, 16 et seq.
    AD MISERICORDIAM promptior, quam ad seueritatem est Spiritus Dei, 392, 9. Melius est pro misericordia inuidiam perpeti, quam pretendere inclementiam, 102, 136. Misericordia ipsa iustitia est, 1205, 26. Etsi omnibus debetur misericordia, tamen iusto amplius, 39, 148. Per sacrificium iustus commendatur, per misericordiam peccator redimitur, 405, 54.
    Misericordia perfectos facit: et nichil tam commendat christianam animam, quam misericordia, 11, 38 et 39. Condolere peccantibus summa uirtus est, 432, 73. Redemptio anime misericordia, 777, 3. Bonum est misericors homo, qui dum aliis subuenit sibi consulit, et in alieno remedio uulnera sua curat, 1202, 16. uid. PROXIMUS.
    MISSAM facere cepi, 853, 4. Preces in canone Misse, 371, 21 et seq.; 372, 27 et seq. Quid sacerdos dicat post orationem dominicam? 385, 24. Sororem defunctam non tam deplorandam, quam orationibus prosequendam reor; nec mestificandam lacrymis, sed magis oblationibus animam  eius Domino commendandam, 944, 4. uid. EUCHARISTIA.
    MISSUS non id significat, quod alieno sit coactus imperio, sed quod uoluntario functus sit arbitratu, 489, 97. In missione diuina non subiectionis iniuria, sed communitas potestatis est, 666, 8. uid. FILIUS DEI.
    MODERATIONIS laus, 389, t. Debet iustitiam temperare moderatio, 389, 2.
    MODESTIA unde dicta? 22, 78. Qualis esse debeat in incessu? 21, 73 et seq. Diues est apud Deum, 20, 70. Totius uite ornatum attollit, 58, 228. uid. uERECUNDIA.
    MODUM singulis rebus seruare non mediocre, 58, 228.
    MOGUNTIACUM urbs intra Gallias, 889, 6.
    MONADA non numerum, sed elementum numeri, quibus ea cura est, appellauerunt, 782, 21.
    MONASTICAE et clericalis uite egregia comparatio, 1039, 71 et seq. Monachorum Eusebii uercellensis discipulorum exercitia, 1042, 82. Monachi psalmos canentes ex consuetudine usuque ueteri pergebant ad celebritatem Machabeorum martyrum, 957, 16. uid. AMBROSIUS, EUSEBIUS, uERCELLENSIS.
    , 559, 46.
    MORATHI filius, id est, heredis, 1063, 3.
    MORS triplex secundum Scripturas, alia spiritalis, alia naturalis, tertia penalis, 1143, 36 et seq. Mors non aliud quam corporis atque anime secessio, 1143, 35. In natura non fuit, sed conuersa est in naturam, 1146, 47. Aequalis est omnibus, indiscreta pauperibus, inexcepta diuitibus, 1136, 6. Nemo se redimit a morte, non diues, non ipsi reges; immo ipsi grauioribus subiacent, 1187, 48. Quis exceptum se putet esse debere a conditione moriendi, qui non sit exceptus a conditione nascendi? 1114, 4. Pecunie pretio mors differri non potest, et pari usu diuitem inopemque dies supremus eripit, 1115, 5.
    Gentiles dicunt quod post mortem nullus sit sensus defunctorum, 1186, 45. Gentiles requiem malorum omnium mortem existimant, 1132, 71. Quibus rationibus gentiles uiri se de morte consolentur, 1147, 50.
    Mors Christianis non nature, sed uite istius finis est, 1132, 70. Non idem nature meritorumque finis, 1130, 63. Christiani multo maiora quam gentiles de morte suorum habent solatia, 1132, 70 et seq.
    Nihil sic animam ad omnem seruitutem deiicit, quomodo formido mortis, 937, 31. Nemo moriturus exsultat, 480, 53.
    Mors malum non est, que libertatem restituit, excludit dolorem, 1140, 21. Non solum malum non est, sed etiam bonum est, 1144, 39. Nec formidabilis, nec amara egentibus, nec grauior diuitibus, nec iniusta senioribus, nec ignaua fortibus, nec perpetua fidelibus, nec improuisa sapientibus, 1145, 44. Nihil est quod in morte timeamus, nichil quod debeamus dolere, 1146, 49. Quia est finis peccatorum, 1186, 45. Non est lugenda, quia communis est et cunctis debita; quia nos seculi huius absoluit erumnis; quia somni specie ab istius mundi labore requietum est, et uigor nobis uiuacior refunditur, 1135, 3 et seq. Mortem timere non est perfectionis, 1183, 33. Suis malis non timetur, sed uite miseriis antefertur, 1167, 125.
    Quanti mortem merori, quanti mortem formidini pretulerunt, iudicantes grauiorem metum mortis, quam mortem, 1167, 125. Multi uitam solo mortis titulo consecrarunt, 1145, 44. Morte unius plerumque accepimus maximos populos liberatos, morte imperatoris fugatos exercitus, ibid. Laudabilis mortis cum occasio datur, rapienda est illico, 107, 153. Non fugienda mors, quam Dei Filius non dedignatus est, non refugit, 1146, 46.
    Non nature mors ista est, sed malitie, 1146, 48. Mors erumnarum omnium malorumque perfugium est, et fida statio securitatis, ac portus quietis, 1140, 22. Mihi lucrum est mori, ne plura peccem, 1145, 42. Mors pro remedio data est, quasi finis malorum, 1143, 37 et seq.; 1146, 47. uid. EPICURUS, SOMNUS.
    Mortis meditatio quid est, nisi quedam corporis et anime segregatio? 1142, 35. Paulus melius dicit: Quotidie morior, quam illi qui meditationem mortis Philosophiam esse dixerunt, 1143, 35. Sit quidam quotidianus usus in nobis, affectusque moriendi, 1144, 40.
    Fuisse quidam feruntur populi, qui ortus hominum lugerent, obitusque celebrarent, 1136, 5. Mulierum in uirorum suorum mortibus intemperantia luctus, 1138, 12 et seq. Quid est quod ingemiscamus pro mortuis, cum iam reconciliatio mundi apud Deum facta sit per Dominum Iesum? 945, 7. Natales dies defunctorum obliuiscimur, et eum quo obierunt diem, celebri solemnitate renouamus, 1136, 5. Alii pro mortuis tertium diem et trigesimum, alii septimum, et quadragesimum obseruare consueuerunt, 1198, 3. uid. DEFUNCTI, SATYRUS, THEODOSIUS.
    MORTIFICATE membra uestra tympani modo, 289, 47. Mortificatio. uid. CORPUS.
     MORUM uarietate, unusquisque mutatur, et fit alter, 782, 22. Morum emendationem non magis etas affert, quam disciplina, 1046, 98.
    MOYSE nemo presentius Deum uidit, 1057, 1. In doloribus beatus, 73, 10 et seq. Quam sapiens fuerit? 33, 123. Et in silentio loquebatur, et in otio operabatur, 108, 2. Honestum putabat, ut rogatus oraret, lesus benediceret, appetitus remitteret, 130, 93. Omnium memor, sui immemor, Deum rogans offendere non timebat, ut plebem ab offensionis periculo exueret et liberaret, 402, 42. Moysen plus pro mansuetudine dilexerunt, quam pro factis admirati sunt, 78, 31. Typhum Aegyptiacum dissipauit, et omnem altitudinem extollentem se compressit eterne legis auctoritate, 1055, 5. Aegyptii regis comparatione Moyses Deus appellatus est, imperans regnis, subiiciens sibi potestates, 904, 8. Cur inueniatur magis Aaron fratris consilium quam suum probasse? 1057, 1 et seq. uidit circumcisionem spiritalem, azyma sinceritatis et ueritatis, et passionem Domini, 67, 260. Non sua, sed infusa et reuelata sibi scripsit, ea precipue que sunt de constitutione mundi, 976, 1. Moysis cum Petro et Ioanne comparatio, 246, 132 et seq. Licet corpus Moysi non apparuerit in terris, nusquam tamen in gloria celesti legimus, nisi postquam Dominus resurrectionis sue pignore uincula soluit inferni, et piorum animas eleuauit, 523, 8. uirga Moysis quomodo uerbum diuinum significauerit? 130, 94.
    MULIERIS nomen non corruptele, sed sexus uocabulum est, 258, 36; 781, 18. Hoc ualet mulieris grauitas, et pudicitia, et eius bona conuersatio, ut uirum suum uocet ad fidem et deuotionem, 384, 21. Soluit uincula mulieris uox pudoris, sermo grauitatis, habena cautele, fidei custodia, castimonie disciplina, 409, 72. Ideo uelamine obnubit caput suum mulier, ut etiam in publico tuta uerecundia sit, 408, 69. Ornamentorum muliebrium uanitas, 160, 55. Mulier eo ipso quo studet placere, deformior est, 159, 51. In mulieres que fuco uariisque coloribus et ornamentis formam suam adulterant, 153, 28 et seq. Asperiores tentationes has esse cognouimus, que fiunt per mulieres, 856, 17. Muliere nichil perfidiosius, 847, 17. Conferuntur bona mulierum cum ultimis uirginum, 153, 25 et seq.
    In MULTILOQUIO copiosum peccatum, 176, 11. uid. LOQUI.
    MUNDUM plerique ingenitum esse dixerunt, 724, 94. Philosophi asserunt multos esse mundos, 529, 44. Non multi dii, sed unus Deus, qui mundum operatus est; et unus, non multi mundi, ut dicunt philosophi, 983, 15. Cur mundus sex diebus factus exprimitur, 976, 2. Mundi tempora annus unus est, 1151, 63. Septima mundi etas conclusa est; octaua illuxit gratia, que fecit hominem iam non huius mundi esse, sed supra mundum, 980, 14.
    Mundus quid est nisi quidam agon plenus certaminum? 971, 4. Que et quanta sint hec certamina? ibid., 6. Seculum hoc mare est, in quo sicut pisces esse debemus, 362, 3. Iste omnis huius questus seculi animarum dispendium est, 761, 26. Non sunt perpetua, nec diuturna, sed merum somnium, que sunt huius seculi, 759, 22 et seq. Discendum in hoc mundo supra mundum esse, 239, 108. uince seculum, ut teneas uerbi altitudinem; imaginem istam mundi foris relinque, foris malitia, 909, 20. Quid stultius quam, relictis celestibus, ad terrena intendisse, et posthabitis celestibus, elegisse ea que caduca sunt et fragilia, 1099, 12. Quid nobis cum seculi istius uia, et sicut mercecenarios diurnam mercedem querere, atque, ut cicadas aiunt, aura quadam pasci cupiditatum? 903, 5. Ideo iehsu exiuit de ciuitate, ut uos exeuntes de hoc mundo, supra mundum sitis, 1047, 104. Scriptum est non ut portionem seruitutis mundo reserues, sed ut totum te abneges, 781, 15. Laudabitis Deum, si ab eo nulla uos auertat cupiditas matrimonii et cura mundi, 290, 50. Crucifixus in suis mundus illecebris, 674, 50. uid. CeLUM.
    Mundus pro hominibus dictus, 567, 93.
    MUTARI uelle omnibus ex natura uenit; quia eius nos quod sumus, penitet, 1167, 124. uid. MORES.
    MUTINA, 944, 3.
    MYROCLES episcopus, 868, 18.




N
    NABAL Latine insipiens, durus, inhospitalis, inhumanus, ingratus, 915, 7.
    NABOR, 874, 1.
    NABUTHE uox quid significet? 285, 30. Nabuthe pauper qui sibi abundabat, suas regebat cupiditates, rege Achab ditior erat, 943, 8. uites suas uel proprio cruore defendit, 868, 17. Nihil causa mortis fuit, nisi honestatis contemplatio, 123, 63.
    NASCI malorum omnium est principium, 1142, 32. Non nasci longe optimum, 1142, 30 et seq.
    NATURA et substantia Dei in Scripturis leguntur, 722, 81 et seq. Una natura, et maxime Deus, diuersitatem non recipit,  464, 102. Quod ultra naturam est, de auctore nature est, 148, 8. Quis naturam mutare potest, nisi qui creauit naturam? 1087, 7. Non minus est nouas rebus dare, quam mutare naturas, 339, 52. Quod nature defuit, creatori competit reformare, qui auctor est nature, 1096, 3. Ea que unius generis et nature sunt, diuersa habere principia uariis exemplis probatur, 725, 102 et seq. Ignota sunt nobis nature organa, sed nota ministeria, 1150, 60.
    Natura melior est, quam patria, 1062, 6. Natura adiuuat discentem, 786, 15. Personam nobis et speciem natura ipsa dispensat, quam seruare debemus, 59, 232. Nature usus non in eternum occidit, sed temporali quadam uacatione requiescit, 1130, 63. Usus cito inflectit naturam, 24, 85.
    NECESSARIUM nichil magis, quam cognoscere quid non sit necessarium, 1044, 91.
    NECTARII episcopi Constantinopolitani ordinatio quem ordinem habuerit, episcopi Italie concilii non uident, 814, 3. Nec ideo cum Orientalibus partibus coherere communionem suam, 816, 5. uid. MAXIMUS.
    NEEMIAE sacrificii ignis typus fuit Spiritus sancti, et quomodo? 133, 102.
    NEGLIGENTES Christus cito deserit, 231, 76.
    NEPHTHALIM abundantia significatur latina interpretatione, uel dilatatio, 943, 10.
    NEPTIS. uid. AuUNCULUS.
    NEPTUNO dant dominatum furoris, ut adstruant crimen incesti amoris, 176, 7.
    NERONUM que probra comperimus, 1212, 50.
    NICAENAE synodi Patres super Pasche celebritate, congregatis peritissimis calculandi decem et nouem annorum collegere rationem, et quasi quemdam constituere circulum, 880, 1. Definitio fidei in concilio Niceno trecentorum decem et octo Patrum, 467, 118 et 120. Cur Patres concilii Niceni in tractatu fidei posuerint uerbum ? 518, 125. Filium eiusdem cum Patre substantie confitentes, non unam personam, sed unam diuinitatem in Patre et Filio crediderunt, 721, 77. Non carnem, sed Dei uerbum unius substantie esse cum Patre dixerunt; et uerbum quidem ex paterna processisse substantia, carnem autem ex uirgine esse confessi sunt, 715, 52. Liber sacerdotalis concilii Niceni signatus a confessoribus, et multorum iam martyrio consecratus: quem qui resignare coacti sunt, postea tamen damnata fraude, signarunt: qui uiolare non ausi sunt, confessores et martyres exstiterunt, 519, 128. Niceni concilii fides quam inuicte ab Ambrosio, Theodosio imperatore, Gallis et Hispanis custodiatur, 862, 14. Gallie et Hispanie fidem concilii Niceni tenent, et cum pia diuini Spiritus confessione custodiunt, 862, 14. uid. AMBROSIUS, CONCILIUM, PASCHA.
    NICENTIUS extribunus et notarius, 767, 8.
    NICODEMUS. uid. BAPTISMUS.
    NINIuE se a morte ieiunio liberauit, 969, 11.
    In Ne quatuor uirtutes cardinales fuerunt, 32, 121. Nudatus erat, sed non erubescebat, quia erat plenus iucunditatis et spiritalis letitie, 1015, 12.
    NeMI solatium meroris, et subsidium paupertatis inuenit, 195, 33.
    NOTARIUS missus qui mandata deferret, 858, 22.
    anime uigor, principatum anime et corporis sibi quasi rector uindicans, 974, 14. hominis uidet omnia, et non uidetur, habens sui inuisibilem substantiam, 974, 15. Caueamus ne hominem, id est, mulier, id est, passio sensuum nostrorum delectatione effeminet, et circumscriptum in leges suas et sententiam trahat, 984, 17.
    NOuA omnia que Christus non docuit, iure damnamus, 220, 28.
    NOuATIANUS episcopatus amissi dolore succensus schisma composuit, 412, 85. Nemini penitentiam dandam putauit, 393, 10. Christi seruos iterati baptismatis labe inquinauit, 398, 30.
    NOuATIANI uolunt spem hominum destituere, ut iterandi baptismatis apud desperantes facilius inducant persuasionem, 424, 34. Nouatianorum doctores mundos se appellant, 390, 3. Eorum superbia retunditur, 400, 38. Omnia peccata Stoicorum quodam more paribus putant estimanda mensuris, 391, 5. Improbe in Ecclesia donari peccata negant posse, 399, 33. Claues regni non suscipiunt, negantes quod dimittere peccata debeant, 399, 32. Negant his oportere reddi communionem, qui preuaricatione lapsi sunt, 391, 5. Quid mirum si uos, Nouatiani, salutem negatis aliis, qui uestram recusatis, licet illi nichil differant, qui penitentiam a uobis petunt, 422, 27. Dicebant in Ecclesiam non conuenire, quia per penitentiam tributa spes fuerat his, qui lapsi sunt, penitendi, 412, 85. Pro quibus Christus interpellat, eos Nouatianus accusat: quos Christus ad salutem redemit, eos Nouatianus damnat ad mortem, 394, 14. Nouatiani contra Nouatianum aiunt se, exceptis grauioribus criminibus, relaxare ueniam leuioribus, 393, 20. Refelluntur, ibid. et seq. Indicant penitentiam, quam non  relaxant, 390, 4. Confutantur ex parabola filii prodigi, 419, 13 et seq.
    Nouatianorum obiectioni ex immutabilitate Dei petite respondetur, 395, 21 et seq. Obiectioni Nouatianorum ex his uerbis: Si peccauerit homo in hominem, etc., petite respondetur, 401, 40 et seq. Respondetur obiectioni ex his uerbis petite: Est peccatum ad mortem, non de illo dico ut oret, 402, 45 et seq. Respondetur obiectioni petite ex his uerbis Apostoli: Impossibile est hos qui semel illuminati sunt, etc., 417, 6 et seq. Obiectio petita ex his Petri uerbis: Ne forte, etc., soluitur, 423, 29 et seq. Respondetur obiectioni petite ex his uerbis: Omne peccatum et blasphemia remittetur hominibus: Spiritus autem blasphemie, etc., 420, 20.
    Nouatianis quid superbius et durius? 390, 4. Superbiores, quam legisperitus ille, qui Christum tentare cupiebat, 398, 27. Sicut sacerdos et leuita Samaritanum pretereuntes, ibid. Tolerabilius, Nouatiane, remitteres, quam ligares, 392, 9. Nouatiani successores sunt eorum, qui Lazarum interficere uolebant, 429, 59. Similes sunt illi, qui fratrem suum receptum doluit, 412, 85. uox Nouatianorum uox est phariseorum ad Iudam, 422, 27.
    NUBENTIUM uerbum a nubibus tractum, 286, 34. Non damnandas esse nuptias, sed probandas, 221, 31. Apostolus nuptias pro remedio suasit, non pro electione prescripsit. 189, 12. Nec damnari, nec dissuaderi debent, 155, 34. Moribus Hebreorum et legibus conuenit, ut integri nuptiarum integris socientur uirginibus, 759, 20. Dignum fuit ut qui alienum contubernium soluerant, ipsi nuptiarum amitterent solemnitatem, 135, 110.
    Nupture miserabilis conditio, 160, 56. uirgo nuptura si uirum eligat, crimen est; si non eligat, contumelia, ibid. Nuptiarum molestie, 221, 32. Nuptias et uinculum esse et seruitutem, 203, 69. Bona uincula nuptiarum, sed tamen uincula, 221, 33. Que nupserit ad seruitutem pecunia sua uenditur, 283, 23. Nuptarum mulierum molestie et incommoda describuntur, 153, 25 et seq.
    Nuptias secundas apostolica precepta non damnant, 188, 10. Non prohibemus secundas nuptias, sed non suademus. Plus dico, non prohibemus secundas nuptias, sed non probamus sepe repetitas, 203, 68. Secundas nuptias ueram esse seruitutem, 210, 88. Quam indecorum est mulieri iuniores habere liberos, quam nepotes? 201, 59. Nuptialis festi conuiuium, 845, 15. uid. AMBROSIUS, CONIUGIUM, MATRIMONIUM, PATER, uIDUA, uIRGO.
    NUMERIUS episcopus, 819.
    NUMERUS septimus bonus, quem non Pythagorico et ceterorum philosophorum more tractamus, sed secundum formam et diuisiones gratie spiritalis, 976, 3 et seq. Numerus remissionis est, 1047, 101. Hebdomas ueteris Testamenti est; octaua noui, quando Christus resurrexit, 977, 5. uid. SEPTIMUS. Grande numeri decimiquarti mysterium, 1208, 38. In numero CCCXuIII signum est passionis et nominis Iesu, 467, 121. In centesimis et millesimis sacri obseruatio numeri, 1163, 108.
    NUMIDIUS Legatus Afrorum, 786, 1; 805, 76. Eius in Palladium condemnatio, 801, 58.




O
    OBEDIENTIA. Non conuenit nos diuine obuiare sententie, 865, 7. Quia superbia culpam contraxerat, e contrario culpa obedientiam generauit, 1079, 6.
    OBIECTI si modus nullus sit, quemadmodum potest finis esse responsi? 717, 62.
    OBLATIO. Tolerabilius abstinere a muneribus deferendis, quam infideli studio munus offerre, 703, 3. Si Deo munus tuum offeras, non perdidisti, 1160, 98.
    OBSTETRICES unde sic dicte, 767, 10.
    OCCULTA difficilius cauentur, quam que sunt cognita, 1033, 45. Diuine solius est potestatis occulta nouisse, 658, 128.
    OCTAuA uenit, abiit hebdomas, 980, 15.
    OCULI nostri cum aliqua obducuntur caligine, pascuntur agrorum uiriditate; et specie nemoris, uel collis herbosi omnem inequalitatem egrescentis obtutus repellunt, et quadam salubri specie pupille ipse atque orbes colorari uidentur, 904, 2. Plus uidemus animo, quam corpore, 409, 70. Ipsi nobis oculi nostri retia sunt, 409, 73. uid. CRIMEN.
    ODIA apud bonos mores dispendio sunt, 1101, 4.
    OFFICIUM ab efficiendo dictum, 9, 26. uel ut ea agas, que nulli officiant, ibid. Officii nomen an in Scripturis inueniatur? 8, 25. Officium in tres partes diuiditur, honestum, utile, et quid prestantius, 9, 27. Quomodo apud christianos diuidatur? ibid., et seq. Officium omne aut medium, aut perfectum est, 11, 36. Perfectum a Grecis dictum, ibid., 37. Alia prima, alia media officia: prima cum paucis, media cum pluribus communia, 110, 10.
     Non omnibus eadem semper officia debentur, 46, 174. Mensura officiorum consentanea non hominis arbitrio, sed nature disciplinis, 934, 17. Dauid prius disputauit de officio, quam Panetius et Aristoteles, 10, 31.
    Primus officii fons prudentia est, 34, 126. Publicum officium in secuadis rebus iucundius est, in aduersis gratius, 1121, 28. Non a te munera exiguntur ditia, sed officia uoluntaria, 843, 6. Quid tam contra officium, quam non reddere quod acceperis? 42, 160. uid. GRATIA, uIRTUTES.
    OMNIPOTENS ubique, non creatus, et sine loco, et supra tempora est, 458, 75. uid. DEUS.
    quid, et cur in concilii Niceni symbolo positum? 518, 125 et seq.
    ONERIS mensura pro mensura debet esse gestantis, 204, 70.
    OPERA tua fulgeant, et imaginem Dei preferant, ad cuius imaginem factus es, 336, 41. Si Deum cognouisti in mandatis, recognosce in operibus, 782, 22. Beatum esse cuius peccatum tegitur operibus bonis, 424, 35. Boni operis gratia per diuersas plus placet formas, 472, 11. In die iudicii aut nostra opitulabuntur nobis opera, aut ipsa nos in profundum mergent, 758, 16. uid. FIDES, ORATIO.
    OPTATA. uid. uOTA.
    ORATIO, obsecratio, postulatio, gratiarum actio que sint? 251, 9. Nolite putare mediocris esse uirtutis scire quemadmodum oretis, 376, 18. Bone orationis ordo describitur, 251, 8 et seq. Prima oratio laudem debet habere Dei, secunda supplicationem, tertia postulationem, quarta gratiarum actionem, 384, 22. Hec omnia sunt in oratione Dominica, 385, 23.
    Oratio inchoari debet a Dei laude, 384, 22. Et in eam desinere, 385, 23. Ut bene mens possit orare, precedit Spiritus, et deducit eam in uiam rectam; ne obrepant carnalia, ne minora, ne etiam maiora uiribus, 929, 3. Si uis operari orationem tuam, leua puras manus per innocentiam, 383, 18. Quod oras, mores tui loquantur, fides adiuuet, opera commendent, 296, 70. Non de labiis tantummodo tua procedat oratio: animo totus intende, intra in recessum pectoris tui, totus ingredere, 382, 13.
    Quia semper accipis a Deo, eum semper inuoca, 1204, 22. Deum certis diebus inuocare, non omnibus, fastidientis est, non sperantis, ibid. uult rogari Dominus, uult de se sperari, uult supplicari, 427, 48. Angelorum militia est semper esse in Dei laudibus, orationibus conciliare crebris, atque exorare Dominum, 1042, 82. Et tempore commendantur preces, 882, 7.
    Qua ratione secreto magis orare debeamus, quam cum uociferatione? 383, 16 et seq. In oratione multum uerecundia placet, et prodest, 20, 70. Sacerdos ranis silentium imposuit, ut reuerentia deferretur orationi, 177, 14. Mulieres tanto clamore orantes in Ecclesia ferre non possumus, 383, 17. Flere in oratione uirtutis est, 1134, 76. Num leuans manus in oratione tua, crucem Domini demonstrare gentibus debeas? 383, 18. Ubi orare debeamus? 382, 11 et seq. Oratio dominica breuis et omnium plena uirtutum, 377, 18. Eius expositio, 377, 19 et seq. Dominica oratio omnia comprehendit, quam uulgare non opus est, 252, 10.
    Ubi adest oratio, adest uerbum, fugatur cupiditas, libido discedit, 202, 63. Frequenter orationibus et meritis prophetarum celestia patribus adfuere subsidia, 199, 48. Peccatorum grauiorum uenia iustorum orationibus reseruanda, 402, 45. Habeo defensionem, sed in orationibus pauperum, 873, 33. Amat Christus ut pro uno multi rogent, 436, 92. Simplex oratio sacrificium est, 1000, 15. Oratio, lacryme, ieiunia debitoris boni census est, 434, 81. Quam bonum scutum oratio! 1047, 103; 1183, 32. Oratio nos Deo crebra commendet, 178, 18. Inclinat se nobis Deus, ut nostra ad eum ascendat oratio, 1204, 21. Cur Deus aurem suam nobis inclinet? ibid. Cur Deus non exaudiat omnes? 1131-65. uid. Os.
    Orationes solemnes cum gratiarum actione sunt deferende, cum e somno surgimus, cum prodimus, cum cibum paramus sumere, cum sumpserimus, et hora incensi, cum denique cubitum pergimus, 178, 18. In ipso cubili psalmi cum oratione dominica frequenter recitandi, ibid., 19. uid. LACRYMAE.
    ORATORES seculi quomodo orationem apud iudices instituant? 384, 23.
    ORDO et tempus et numerum plerumque exigit, 976, 2.
    Ordines sacri. uid. CLERICUS, ECCLESIASTICUS.
    ORESTIS et Piladis fabula, 55, 216.
    ORIGENES longe minor est in nouo, quam in ueteri Testamento, 1083, 1.
    quid? 60, 237.
    ORNAMENTORUM dispendia, 230, 68. uid. MULIERES.
    , 783, 12.
    Os nostrum ianua nostra est, Christo propemodum soli  debet aperiri: nec aperiatur, nisi ante pulsauerit Dei uerbum, 233, 80.
    OSCULUM insigne est sacre pacis, 420, 2. Et caritatis, 431, 69; 959, 14. Quasi pignus est nuptiarum, et prerogatiua coniugii, 960, 18. Non habet osculum, qui fidem, et caritatem non habet; osculo enim uis amoris imprimitur, 960, 17. uid. AuUNCULUS.
    OTIOSORUM fabule sunt, quibus obtrectatio seritur, malignitas proditur, 1033, 45.
    OTIUM prophetarum cum aliorum otio comparatur, 109, 6. Numquam minus solus sum, quam cum solus esse uideor; nec minus otiosus, quam cum otiosus, 992, 1. Non otio, non somno merces paratur, 1046, 99.
    unde dicta, 519, 127. In Scripturis legitur. Ibidem. Latini substantiam dicunt, 725, 100. Grece, et Latine substantiam frequenter Scriptura memorauit, 469, 129. Dei cum dicitur, quid aliud significatur, nisi Deum semper esse? 725, 100; 728, 111.




P
    PACIFICAM atque tranquillam animam fluminis impetus letificat, 755, 2.
    PAEDAGOGUS sicut interpretatio latina habet, doctor est pueri, 1081, 2.
    PAGANI nostro sanguini numquam pepercerunt, qui ipsa Ecclesiarum edificia subruerunt, 824, 4. Priuilegia gentilium a pluribus retro principibus inhibita et interdicta, 825, 5. Et a Gratiano Rome sublata, ibid. Priuilegiis paganorum sepe decepti sunt christiani, 824, 4. Pagani a ualentiniano imperatore petierunt aras diis gentium eius instaurari precepto, ad usus quoque sacrificiorum profanorum preberi sumptus, 824, 3. Et priuilegia deferri, ibid., 4. Et in aram iurari, 824, 9. uid. AMBROSIUS, EUGENIUS, GENTILES, GRATIANUS, uALENTINIANUS.
    PALATINA officia, hoc est, memoriales, agentes in rebus, apparitores diuersorum comitum, 854, 7.
    PALLADIUS et Secundianus duo in perfidia cariosi sacerdotes, 807, 3. Palladii in concilio Aquileiensi dicta et responsa, 788, 6 et seq. Palladii et Secundiani sacrilegia nostris auribus ingeruntur, 786, 2. Palladius et Secundianus Filium Dei subiectum secundum diuinitatem dicunt, et mortem eius non ad sacramentum nostre salutis, sed ad infirmitatem quamdam diuinitatis referunt, 808, 7. Anathema Palladio, 799, 50; 800, 52. A Patribus concilii Aquileiensis damnatur, 800, 54 et seq. Debitam excepit sententiam, 806, 2.
    PALMA uincentis est premium, 1192, 70.
    PANNONIAE frumentum, quod non seuerant, uendiderunt, 838, 21.
    PARADISUS, Grece, Latine hortus dicitur: nec te moueat quod alii Scripture codices latini habeant hortum, alii paradisum, 981, 5. De Paradiso terrestri uarie sententie, 982, 1 et seq. Quid de eo Iosephus senserit? ibid. Per paradisum ad regnum peruenitur, non per regnum ad paradisum, 1070, 8.
    PARCIMONIAE principium Christus, qui pauper factus est, cum diues esset, 506, 52.
    PARENTES. uid. LIBERALITAS, PATER.
    PARTHENIUS, dulcissimus salutat Eusebium, 1005, 5.
    PARTUS septimo mense uitalis, octauo matri et pignori lethalis, 977, 4.
    PASCHA, hoc est, transitus, 352, 12. Patres synodi Nicene illud secuti sunt, ut una nocte ubique sacrificium pro resurrectione Domini deferatur, 881, 1. Unde Domini pascha quartadecima luna formam celebritatis accepit, 1208, 37. Lex diem passionis exigit intra primum mensem nouorum debere celebrari, 885, 17. Alium diem passionis, alium resurrectionis celebrandum ueteris Testamenti series ostendit, 886, 19 et seq. Non mediocris est difficultatis diem celebritatis definire paschalis, 880, 1. Pasche dies obseruantia religiose mentis explorari debere, 881, 4 et seq. Tempus precipue scire debemus, quo per uniuersum orbem consona sacre noctis paschalis fundatur oratio, 882, 7. Intra triginta et unum dies sepe celebrati pasche dies, 885, 16. Si inciderit quartadecima luna mensis primi die Dominica, in alteram hebdomadam celebritas pasche est differenda, 883, 12. Ita temporibus paulo superioribus factum est, 884, 14; 887, 21.
    Septuagesimo et sexto anno ex die imperii Diocletiani Dominicam pasche celebrauimus sine ulla dubitatione maiorum uigesimo octauo die Pharmuthi mensis, qui est nono kalendas Maii, 887, 21. Octogesimo et nono anno ex die imperii Diocletiani, cum quartadecima luna esset nono kalendas Aprilis, nos celebrauimus pascha prima die kalendas Aprilis, 884, 14. Alexandrini et Aegyptii in hoc conuenere nobiscum, ibid. Nonagesimo et tertio anno a die imperii Diocletiani, cum incidisset quartadecima luna in quartumdecimum diem Pharmuthi mensis, que est quinto idus.  Aprilis, que erat Dominica die, celebratum est pascha Dominica Pharmuthi uigesimo et primo die, qui fuit secundum nos sextodecimo kalendas Maii, 884, 14. Ante sexennium celebrauimus pasche Dominicam undecimo kalendas Maii, 885, 17. uigesima prima luna proximum pascha celebrandum est, 887, 21. uenit pasche dies, in toto orbe baptismi sacramenta celebrantur, uelantur uirgines, 288, 42.
    Pascha iuxta maiorum precepta festum publice salutis leti exsultantesque celebremus, postes nostros fide passionis Dominice colorantes; ut nichil aliud nisi sanguinem Christi loquamur, 887, 22. Resurrectionis die exsultatio refectionis est atque letitie, quo die uidetur exisse populus ex Aegypto, primitiuis Aegyptiorum necatis, 886, 20. Ad pasche solemnitatem uel Ecclesie perfectio, uel clare fidei plenitudo queritur, 882, 4. Omnes equalitatem deuotionis et fidei deferre precipiuntur ad pascha Domini, id est, ad transitum, 779, 10. Pascha est quando anima irrationabilem deponit passionem, sumit autem bonam compassionem; ut compatiatur Christo, et transitum eius in se suscipiat, ibid. uid. AMBROSIUS.
    PASCHASIUS abscissus homo, 811, 5.
    PASSIONI qui non est obnoxius, non est obnoxius infirmitati, 718, 63. Tunc maxime insidiatur aduersarius, quando uidet nobis passiones aliquas generari, 6, 15. Christus quasi uerbum semper stat in singulis, intra nos separans rationabiles uirtutes a cadaueribus passionum et pestilentium cogitationum, 764, 5. Non in passione esse, sed uictorem esse passionis beatum est, 75, 19. uid. ANIMA.
    PATER proprium generantis est nomen, 474, 18. Laus Dei est quod Pater predicatur: in eo pietatis gloria, 385, 24. Pater ipse est uiuificatorie fons substantie, 651, 92. Pater et Filius unum sunt non confusione persone, sed unitate nature, 445, 9. Deus minorem generare Filium non potuit, 592, 224. Pater non generat ex uoluntate, aut necessitate, 540, 103. Pater se per Filium uult rogari, Filius uult rogari Patrem, 446, 12. Cur? ibid., 13. Multa reperies per Patrem facta, 652, 98. uid. TRINITAS.
    Pater uenturam in locum filie suo debet eligere iudicio, 1103, 2. Parentum filias nuptui tradentium incommoda, 155, 33. uotum est uoluntas parentum, 291, 51. Quanta uis sit in uotis parentum Iephte filia nos debet docere, 291, 51. uirginum meritis, parentum delicta redimuntur, 154, 32. Amat unusquisque sequi uitam parentum, 58, 226.
    PATERNAE pro Indicia uirgine testimonium, 771, 22.
    PATERNUS ab imperatoribus amplissimum accepit honorem, 1019, 8. Ambrosium consuluit, num filio suo neptem ex filia copulare possit? 1017, 1. Id fieri nequaquam posse probat Ambrosius, ibid. et seq.
    PATIENTIAE principium Christus, qui cum malediceretur, non remaledixit; cum percuteretur, non repercussit, 506, 52. Patientia desiderii plus probatur, 1139, 17. Ferendo plus probatur patientia, quam resistendo, 1135, 1. Ubi iam patientia, ibi letitia, 901, 17. uid. IACOB.
    PATRIAE excidia repulisse gratius putatur, quam propria pericula, 113, 23.
    PATRIARCHAE pastores fuerunt, regalem quamdam in hoc munere disciplinam induentes, 898, 1. Patriarcharum uerecundia, 19, 66. Miramur patriarcharum premia, imitemur obsequia: predicamus gratiam, sequamur obedientiam. Sic typus ueritati, et ueritas concurrit typo, 1159, 95. Sinus patriarcharum recessus quidam est quietis eterne, 1192, 72.
    PATRIMONII in diuisione bona pietas arbitros refugit, 594, 231.
    PAULINUS splendore generis nulli secundus in partibus Aquitanie, uenditis facultatibus tam suis, quam etiam coniugalibus, elegisse secretum affirmatur Nolane urbis, 1013, 1. Soboles eis nulla, ibid., 2. Hoc Paulini factum contra obtrectatores defendit Ambrosius, ibid., 2 et seq.
    PAULINI cum Meletio dissidium, 815, 2. uid. ANTIOCHENA, MELETIUS.
    PAULINI Antiocheni cum Timotheo Alexandrino dissidium, 813, 4. uid. TIMOTHEUS.
    PAULUS non solum Christi, sed etiam Spiritus sancti imperio apostolatum accepit, 633, 102. Quid plus potuit nobis conferre Christus ad studium correctionis, quam ut conuerteret et daret nobis ex persecutore doctorem, 417, 5. Paulus non potuisset ad tantam apostolatus sui peruenire gratiam, si fuisset alligatus coniugii contubernio, 283, 22. Paulum ungebat athletam suum Spiritus sanctus, et puluere impietatis excusso, debellatorem infidelium ineluctabilem uariis impiorum congressionibus offerebat, 664, 156. Raptus in paradisum, usum proprii iam non sentiebat corporis, 907, 12.
    Pauli epistola quedam effigies erat eius presentie, et forma operis, 989, 6 et seq. Nihil difficilius est quam de  Apostoli lectione disserere, 1083, 1. Pauli profundum in consiliis uix comprehenditur, sublime in sententiis audientem erigit, disputantem accendit: in plerisque ita se ipse suis exponit uerbis, ut is qui tractat, grammatici magis quam disputatoris fungatur munere, 930, 1. Summa epistole ad Ephesios, 1085, 1 et seq.
    Paulus absens per epistolam condemnabat et absoluebat, 989, 6. Paulus quem sequestrauerat, postea sacramentis reddidit, 411, 78. Quem Pauli uirga sacramentis abdicauit celestibus, eumdem mansuetudo restituit, 957, 4. Quos Paulus simul iunxit ad penam, simul uoluit ad ueniam pertinere, 416, 95. Docet non deserendos eos, qui peccatum ad mortem fecerint, sed potius lacrymarum panibus, et potu cercendos flebili, 406, 59. Sic curare Paulus didicit, quemadmodum ipse sanatus est, 410, 77.
    Paulus honore prouocat, magisterio docet, inuitat exemplo, 245, 130. Mortuus est, et passione uenerabili uitam corporis cum immortali gloria commutauit, 1159, 94. Paulus non inferior Petro: cum illo facile comerendus, et nulli secundus, 664, 158. Refutantur qui dicunt Paulum luxurie magistrum, 968, 10. uid. DE OTIO.
    PAULUS Constantinopolitane Ecclesie presbyter, synodum Orientalium iuxta atque occidentalium postulauit, 818, 6.
    PAULUS Samosatenus non putauit ueritatem carnis humane a Christo suscepte, 705, 8. Christus Filius Dei est contra Paulum Samosatenum, 569, 105.
    PAUPERTAS non nature, sed opinionis est, 1044, 90. Pretiosa est fidei opulenta mysterio, 895, 5. Dotalibus prestat compendiis casta paupertas, 161, 62. Christi minister non erub scebat in paupertate, quem pauper redemerat, 288, 41. Pauperies in sacerdotibus gloriosa, 807, 2. uid. EPISCOPUS. Ubi fames cupiditatum, ubi inexplebilis appetentia, ibi utique paupertas, 943, 10.
    Qui pauperes pre ceteris iuuandi? 88, 76 et seq. uidendus ille pauper, qui te non uidet: requiren lus ille, qui erubescit uideri. 88, 77. Pauperes ualidi nullam causam, nisi uagandi habentes, 88, 76.
    Christus non fastidit in regno suo pauperem, sed exaudit eum, et liberat ex omnibus angustiis et molestiis, 1099, 11. Si alas pauperes, laues eorum uulnera, illuuiomque detergas, tersisti utique pedes Christi, 959, 13 Lacryme pauperum sunt lacryme redemptrices, gemitus qui mortem abscondunt, dolor qui perpetue ubertate letitie ueteris sensum doloris obducat, 1115, 5. Munera pauperum Deum obligant, 873, 33. Utinam hoc mihi semper crimen adscribant, quia aurum pauperibus erogatur! ibid. Aerarii mei pauperes Christi sunt, hunc noui congregare thesaurum, 872, 33 Noli pauperem contemnere, ille te diuitem fecit, 1043, 87. Pauperes uere esse thesauros Ecclesie, 104, 140. Collatio beneficii facta in pauperes magis quam in locupletes plus iuuat, 100, 127. Erga pauperem nemo simulator, 140, 134. Hereditas successori queritur, dispensatio pauperibus obligatur, 1130, 60. uid. HAERES.
    PECCATUM ORIGINALE. Omnes homines sub peccato nascimur, quorum ipse ortus in uitio est, 394, 13. Obnoxie hereditatis uitio degenerauimus, 1087, 8. Lapsus sum in Adam, de paradiso eiectus in Adam, mortuus in Adam; quomodo Deus reuocet, nisi me in Adam inuenerit, ut in illo culpe obnoxium, morti debitum, ita in Christo iustificatum, 1137, 6. Adam et Eua uinculo erroris nexuerant omnem proprie seriem successionis, 1079, 8 et seq. Diabolus redegerat humanum genus in perpetuam captiuitatem obnoxie hereditatis graui fenore, quod oberatus auctor ad posteros, defenerata successione, transmiserat, 958, 7. uid. DIABOLUS.
    Peccati dies, dies confusionis appellatur, 425, 37. Ferrum peccatum est, quod est penetrabile, 932, 10. Nullus maior est dolor, quam is qui peccati mucrone uulnerat conscientiam: neque ullum grauius onus, quam peccatorum sarcina, et pondus flagitiorum, 1063, 5. Nihil est quod tam summo dolori sit, quam ut unusquisque positus sub captiuitate peccati recordetur unde lapsus sit, atque unde deciderit, 438, 102. In captiuitate peccati positi, reuerentiores nos, non usurpatores esse debemus, 440, 107. Per ignem exuruntur peccata, 134, 104 et seq. Qui peccatum cogitat, intra suam conscientiam studet se ipse includere, 432, 71. Quare non illi magis sint christiani, qui peccatum condemnant suum, quam qui defendere putant? 1000, 15.
    Quid tam diuinum, quam ista sententia: ut is peccata puniat, qui exsors ipse peccati sit? 896, 12. Qui uult mundare peccatum suum, ignem a se remoueat alienum, et illi soli igni se committat, qui culpam, non hominem exurit, 1058, 8 et seq. Deus alia nobis peccata sanguine Filii sui abluit, alia donat nobis, ut bonis operibus et confessionibus nostros errores tegamus, 1068, 23. Spiritus sanctus omnium abolet uitia, peccata condonat, 613, 64.  Potens est Deus, quando uult, donare nobis peccata, etiam que putamus non posse concedi, 418, 12. Remissio peccatorum utriusque pretium Testamenti est, que per agnum in typo annuntiata est, in ueritate completa per Christum, 895, 5. Non habet quod erubescat, cui peccatum remissum est, 429, 58. Mors peccati lucrum est, et uita pena est, 1144, 40. uid. CULPA.
    PICCATA a quo remitti possint. uid. ECCLESIA, SACERDOS.
    PECCATOR dominatur in seculo, iustus in Dei regno, 705, 12. Cur peccatores abundent opibus et ceteris bonis? 16, 57 et seq. Scilicet ne qua eis relinquatur excusatio, 18, 63 et seq. Nulla hereditas peccatoris, 14, 46. Cur non est pax peccatoribus? 318, 47. Seruit peccator tormidini, seruit cupiditati, seruit auaritie, seruit libidini, seruit malitie: sed magis seruit, quam si sub tyrannis positus, 937, 31. Si per eas species minuitur natura hominis, que non sunt culpe capaces; quanto magis per animos atque artus labe pollutos scelerum uirtus eius hebetatur! 983, 15. Peccatoris conscientia omnibus sepulcris grauius fetet, 13, 46. Peccatores in terra scribuntur, iusti in celo, 896, 14. Peccatori compatiendum et fletu, et oratione, et dolore est, 411, 81. Peccator si sibi ipsi non pepercerit, a Deo illi parcetur, 315, 36. Peccatoribus pluris constat remissio peccatorum, et indulgentia uidetur esse pretiosior, 692, 127.
    PECUNIA sua quid homini, nisi quoddam uiaticum est? multa oneri, moderata usui, 757, 11. Qui aliena querunt, recte accipitres pecunie nominantur, 1129, 55. Utique uitia exuit, qui pecuniam non requirit, 1129, 55. Christianus det pecuniam, quasi non recepturus; aut certe sortem, quam dedit, recepturus, 843, 4. uid. DIuITIAE, AuARITIA, AuARUS.
    PEDES lauare fidei mysterium, humilitatis insigne est, 227, 57.
    PELAGIA septa agminibus persecutorum inter maxima pericula integritatis et uite nequaquam inclinata est; et que tum fuerint illius uerba? 938, 38. Pelagie uirginis ac matris et sororum eius martyrium eleganter describitur, 183, 33 et seq.
    PENTATEUCHUS, 956, 2.
    PER IPSUM, in ipso et cum ipso, hanc uim habent, ut unus in his atque simile non contrarium intelligatur, 682, 84. uid. Ex.
    PERDIX a perdendo nomen accepit, 918, 3. Eius doli et fallacie ad decipiendum uenatores, eiusque libido, 917, 2 et seq. Diabolo comparatur, ibid. Aliena diripit oua, et fouet suo corpore, 919, 6.
    PEREGRINI tempore famis ex urbibus neutiquam expellendi, 119, 45 et seq. Egregium hac in re prefecti Urbis, et aliud indignum facinus Rome admissum, ibid.
    PERFECTIONIS duplex forma: alia medios, alia plenos numeros habens: alia hic, alia ibi: alia secundum hominis possibilitatem, alia secundum perfectionem futuri, 110, 11. Omnis in eo perfectio est, si nichil desit, 472, 9. Perfectio omnis in ueritate est, 63, 248. Non potest sine fauore Dei aliquis esse perfectus, 418, 11.
    PERFIDIA quam damnosa est, 295, 66. Ubi pefidia, ibi cecitas, 1201, 10. Opus est perfidorum perfidias predicare, 710, 30. uenenate sunt blanditie perfidorum, tunc, cauende, cum id quod negant, predicare se simulant, 519, 129.
    PERICULA multorum sunt, sed paucorum remedia, 1207, 36. Gloriosum ducitur, si quis periculis propriis querat uniuersorum tranquillitatem, 113, 23.
    PERSEQUENTIUM maledicta timere non debemus, 1184, 34. In seruulis suis pati uult Christus, 867, 14. Illius cibus est ut nostris passionibus delectetur, ibid. Plus confert fidelibus, qui minatur, 519, 129. Non eadem causa est, eius qui sponte negat Christum et eius quem tormenta inclinauerint ad sacrilegium, non uoluntas, 395, 19 et seq. uid. ADuERSA, CHRISTIANI. DEUS, MARTYRES.
    PETRUS non solum Christi, sed etiam Spiritus sancti imperio apostolatum accepit, 653, 103 et seq. Dum in mari lucrum suum querit, uitam inuenit omnium, lembum deseruit. Deum reperit: scalmum reliquit, uerbum inuenit: lina laxauit, fidem uinxit: plicauit retia, homines eleuauit: mare spreuit, celum acquisiuit, 246, 131. Dum turbato agitur salo, mobili mentes statione nutantes fundauit in petra, ibid. Super mare titubauit, non per imbecillitatem iubentis, sed per infirmitatem obedientis, 713, 43. Exsiliuit e naui, ut occurreret Domino, non glorie cupidus, sed obedientie prematurus. 710, 31. Quanto minus creditur piscastori, tanto amplius creditur quod diuina sunt, que Petrus locutus est, 216, 132. Respondit pro ceteris apostolis, immo pre ceteris, 711, 33. Cur plantam lauare debebat? 333, 32; 363, 6 et seq.
    Petro nox erat, quando Christum negabat, 1097, 7. Quantum nobis tentatio Petri documentum fuerit ad salutem?  1141, 27. Ideo Petro statim remisit, quia amarissime fleuit, 436, 92. Confirmauit caritatem trina responsio Petri, uel aboleuit trine negationis errorem, 1203, 19. Petrus pascendo bene cibo fidei gregem Christi, culpam lapsus prioris aboleuit, 551, 2.
    Petrus solus erat, et totum per orbem consecrandarum gentium cognouit mysteria, 992, 2. Non interclusit Simoni mago spem uenie, quem inuitauit ad penitentiam, 421, 23. Petrum quem nemo ligauerat, fides uinxerat; et quem fides uinxit, pena non soluit, 623, 108. Nocte muros egressus, occurrit Christo, qui cum illi dixisset: uenio iterum crucifigi, sponte remeauit, et Dominum per crucem honorificauit, 867, 13.
    Petrus Ecclesie firmamentum, 238, 105. Christus cum Petrum esse petram dicit, firmamentum Ecclesie indicauit, 531, 56. Petrus primatum egit confessionis, non honoris; primatum fidei, non ordinis, 710, 32. Non habent Petri hereditatem, qui Petri sedem non habent, quam impia diuisione discerpunt, 399, 33. Natalis SS. Petri et Pauli: et quid in eo lectum? 244, 224. Petri Socrus uidetur affectio esse uoluntatis, 202, 64. uid. DEuOTIO.
    PETRUS Alexandrinus episcopus, 814, 41. Petrus Alexandrine Ecclesie episcopus sancte memorie uir, 815, 3. uid. ROMA.
    PHILASTER episcopus Brixianus, 786, 1; 805, 76. Eius in Palladium condemnatio, 802, 61.
    PHILIPPUS episcopus, 819.
    PHILOMARUS Epicuri sectator, quid in epitomis suis de uoluptate disputet? 1026, 13.
    PHILOSOPHIAE amictu uestitus non potest in habitu scilicet sapientie secularis Christum uidere, 235, 92. Qui primus Philosophie nomen inuenit, quotidie priusquam cubitum iret, tibicinem iubebat molliora canere, 179, 19. Qui sibi in Philosophia excellere uisi sunt, Salomonem secuti sunt, 1142, 30. Philosophi de nostris Scripturis sumpserunt, 35, 133; 48, 179. Agnoscant philosophi et pete de nostris se habere, quecumque prestantiora locuti sunt, 937, 28. Philosophi soli in suis gymnasiis remanserunt, quotidie a suis consortibus deseruntur: illi quotidie crescunt, qui simpliciter credunt, 460, 84. uid. ANIMA, DIALECTICA.
    PHeNIX, quo uite anno, et quomodo moriatur, ac resurgat? 1149, 59. Illi quingentesimus resurrectionis annus est, nobis millesimus, ibid.
    PHeNICES. uid. CIRCUMCISIO.
    PHOTINUS initium Filii ex uirgine esse disputat, 445, 6. Secundum carnem iudicat, et quomodo excludatur? 569, 104. Primis Ioannis uerbis confutatus, 454, 57. uid. ARIUS.
    PHOTINIANI hominem tantum Christum fatentur, 526, 29. Diuinitatem Christi negant, 1212, 49. Filius Dei nobis datus est, non Photinianis, quem dicunt non datum nobis, sed ab initio inter nos natum, 507, 58. Photinianorum blasphemia in ultimo Christi iudicio quomodo refelletur? 492, 117. Imperiali lege nullos debent facere conuentus, 809, 12. Rogantur principes ut a Syrmiensi oppido, ubi adhuc conuentus tentabant, prohibeantur, ibid. uid. ARIANI.
    PHRYGII uates, 840, 30. In sacris Phrygiis impudicitia disciplina est, 150, 16.
    PIETAS uera est, que preponit diuina humanis, perpetua temporalibus, 1055, 7. Ut omnium principatus bonorum, ita etiam seminarium uirtutum est ceterarum, 1129, 54. Mollis et tenera species est forma pietatis, nichil insolens amat, nichil immite, nichil durum, 1135, 1. Pietate paterna proxime ad Deum accedimus, 1105, 10. Nature detrimentum non est, 483, 66. Exerceat te ad iustitiam, continentiam, mansuetudinem, 49, 184.
    Pietate nichil Dominus prestantius dedit, 1021, 7. Nulla merces Deo melior, quam ea que habet pietatis munera, 194, 32.
    PILADES. uid. ORESTES.
    PLACENTIA, 944, 3. Placentinum, 160, 57.
    , 974, 15; 977, 3.
    PLATONIS Patricia quedam philosophorum prosapia, 922, 1.
    Platonicas ideas ab ipsis philosophis scimus esse irrisas, 529, 46. uid. ANIMA.
    PLENITUDO nescit augmentum, 620, 96.
    PLOTINUS Iouinianista condemnatur, 969, 14.
    PLUuIAM totius mundi scripture diuine pollicebantur, que rigaret orbem sub domini Saluatoris aduentu Spiritus rore diuini, 601, 8.
    PeNITUDO lapsis necessaria est, sicut uulneratis sunt necessaria medicamina, 313, 33. Numquam penitere solius est Dei, 1043, 85. Nihil peccare solius est Dei: emendare sapientis est, et corrigere erratum et penitentiam gerere peccati, 1057, 4. Quantum Deus uelit nos peccata  nostra flere? 427, 49 et seq. Peccatum non tollitur, nisi lacrymis et penitentia, 999, 11. Quotidiani nos debet penitere peccati, 436, 95. Rara confessio de peccato, rara penitentia, rara in hominibus uerbi eius assertio, 1057, 4 et seq. Bona penitentia, que si non esset, omnes ad senectutem differrent ablutionis gratiam, 437, 98. Si aquam non habeo, habeo lacrymas, quibus dum pedes Christi lauo, utinam me ipsum diluam! 431, 67.
    Quomodo agenda penitentia, quo studio, quo affectu, qua mentis intentione, qua intimorum concussione uiscerum, qua cordis conuersione? 427, 46 et seq. Sacerdotes non auferunt peccatum eius, qui in dolo se offert, et adhuc in studio delinquendi est, 1059, 11. Agenda est penitentia non solum sollicite, sed etiam mature, 415, 2. Et eo tempore quo culpe deferuescat luxuria, 440, 107. Non est differenda, 437, 98 et seq.
    Qui secutus es errantem, sequere corrigentem, 256, 31. Penitentie inhere, tamquam in naufragis tabule, 315, 38. Maiora crimina maioribus abluuntur fletibus, 393, 10. Fortius dolendum, ubi peccatum est tortius, 315, 37.
    Penitenti quid agendum? 437, 96. Qui agit penitentiam non solum diluere lacrymis debet peccatum suum, sed etiam emendatioribus factis operire, et tegere delicta superiora, 424, 35. Fides que superiora peccata deplorat, noua cauere consueuit, 959, 12. Melius est quiescere, cum exercere non queas opera penitentie; ne in ipsa penitentia fiat, quod postea indigeat penitentia, 439, 104. Eos qui penitentiam agunt, hoc solum penitere non debet, ne ipsius penitentie penitentiam agant, 434, 86. Facilius inueni qui innocentiam seruauerint, quam qui congrue egerint penitentiam, 436, 96. Penitentia si semel fuerit usurpata, nec iure celebrata, nec prioris fructum obtinet, et auferet usum posterioris, 439, 104. Penitentia remedium peccati est, non peccandi incentiuun, 435, 90. Quam male aliqui proposita spe agende penitentie, licentiam sibi delinquendi propagatam putent? ibid.
    Propter spem uenie agitur penitentia, 419, 16. Nemo potest bene agere penitentiam, nisi qui sperauerit indulgentiam, 390, 4. Deus qui penitentiam exigit, ueniam pollicetur, 403, 46. Non ex toto corde humiliat, qui se uenie reseruat, 396, 23. Exspectat gemitus nostros, sed temporales, ut remittat perpetuos: exspectat lacrymas nostras, ut profundat pietatem suam, 396, 22. Apostoli penitentiam docuerunt, spoponderunt ueniam, culpam relaxauerunt, 424, 35. Tanta est penitentie medicina, ut mutare uideatur suam Deus sententiam, 427, 48.
    Unum in baptismo, et penitentia remissionis peccatorum mysterium est, 400, 36. Precedit penitentia, sequitur gratia: neque penitentia sine gratia, neque gratia, sine penitentia; debet enim penitentia prius damnare peccatum, ut gratia possit abolere, 895, 7. Penitentia si fuerit perseuerans, audebit sperare, etsi non gloriam, certe pene uacationem, 314, 36. uid. CONuERSIO.
    Sicut unum baptisma, ita una penitentia, que tamen publice agitur, 436, 95. Merito reprehenduntur, qui sepius agendam penitentiam putant, ibid. Fleat pro te mater Ecclesia, et culpam tuam lacrymis lauet, uideat te Christus merentem, amat ut pro uno multi rogent, 436, 92. Si quis occulta crimina habens, propter Christum studiose penitentiam egerit, ueniam speret: petat eam lacrymis, petat gemitibus, petat totius populi fletibus; ut ignoscatur, obsecret; et cum secundo et tertio fuerit dilata eius communio, credat remissius se supplicasse; fletus augeat, miserabilior postea reuertatur, teneat pedes brachiis, osculetur osculis, lauet fletibus, 414, 90. Singularis uite aliquis debet orare pro eo, qui peccauit in Dominum, 401, 42. Pudor nos a penitentia publica reuocare non debet, 435, 91 et seq. Qui penitentiam petunt, et cum acceperint, publice supplicationis reuocantur pudore; hi uidentur malorum petiisse penitentiam, agere bonorum, 434, 46. Cognoui quosdam in penitentia sulcasse uultum lacrymis, exarasse continuis fletibus genas, ieiuno ore semper et pallido mortis speciem spiranti in corpore pretulisse, 414, 91. Penitentia publica uirginis lapse, 314, 35. Et eius corruptoris, 316, 40. Que illius uirginis debeant esse precationes et affectus, 317, 43 et seq. Debet quotidie psalmum L recitare, ibid. Ubi pena prescribitur, debet esse penitentia peccatorum: ubi remissio donatur, gloria est, 895, 6. Mandatum Domini est etiam grauissimi criminis reis, si ex toto corde, et manifesta confessione peccati penitentiam gerant, sacramenti celestis refundendam gratiam, 420, 19. Erat dies quo sese Dominus pro nobis tradidit, quo in Ecclesia penitentia relaxatur, 859, 26. uid. EXCOMMUNICATIO, NOuATIANI, PAULUS.
    PeTAE. uid. PHILOSOPHI.
    POLYBIUS in Africanis partibus proconsularem iurisdictionem egregie representauit, 1106, 1.
    POMPEIUS cum tribus triumphis terrarum cinxisset orbem,  pulsus acie, bello profugus, et sui terminis exsul imperii, Canopei manu spadonis occubuit, 841, 25.
    POMUM cum immaturum exagitatur, cito deperit, 762, 29.
    POPULUS. Quomodo potest obseruari a populo, qui nichil habet secretum a populo, dispar a multitudine, 902, 2.
    PORTIANA, hoc est, extramurana basilica non petebatur ab Arianis, sed basilica noua, hoc est, intramurana, que maior est, 852, 1. Illis sese opposuit Ambrosius, ibid et seq.
    POSSESSIO pretiosa homo mundus, 5, 11. Illud possidemus, quo utimur, 101, 132.
    POTESTATES non irritande, 56, 217. Potestas ex sapientia et uirtute gignitur, 590, 213.
    PRAECEPTIS suis qui alios ligat, debet ipse legitima precepta in se custodire, 1037, 64. uid. CONSILIUM, MANDATUM.
    PRAEDESTINATIO. Deus non ante predestinauit, quam presciret: sed quorum merita presciuit, eorum premia predestinauit, 565, 83.
    PRAEFECTORUM domus Rome incense sunt, et nemo uindicauit, 950, 13.
    PRAEMIORUM spes, et promissorum celestium hereditas, bonis maximum solet esse ad studia uirtutis incitamentum, 1085, 2.
    PRAESENTIA plures quam futura preferunt, 58, 227. Remuneratio presentium testimonium futurorum est, 414, 89.
    PRAESUMPTIO arroganti est propior, quam roganti, 434, 80.
    PRAEuARICANTIS affectus ipsis gentilibus displicere consueuit, 825, 7.
    PRESBYTEROS uel ministros magis decet humilitatem tenere, 98, 122. Dominus licentiam relaxanci peccata sacerdotibus suis sine ulla exceptione concessit, 393, 10. Presbyteri qui per triginta et innumeros annos gradu functi, uel ministri Ecclesie retrahuntur a munere sacro, et curie deputantur, grauiter gemunt, 954, 29. uid. SACERDOS.
    PRETIORUM captare incrementa non simplicitatis, sed uersutie est, 117, 37.
    PRIMITIAS uigiliarum tuarum Christo dicato, primitias actuum tuorum Christo immola, 230, 69.
    Primitias inter et primogenita aliqui distantiam uolunt esse, 926, 9.
    PRIMITIuUS primogenitus est, 920, 2. Ille est uere primitiuus, qui sancte matris sanctus est partus, 921, 6. Sancti primogeniti sunt, non tamen omnis primogenitus sanctus, 920, 2 et seq. A primogenito Dei Filio primogeniti sancti, et ab illo initio initium sanctus nuncupatur, initium filius, cui debetur primitiarum prerogatiua, 921, 7.
    PRINCIPUM natales dies, 1178, 15.
    PRISCUS a pueritia iam inde cum Ambrosio etate accreuit simul, 1107, 1.
    PRISCUM Attico commendat Ambrosius, 107, 1.
    PRIuILEGIA. uid. PAGANI.
    PROCULUS episcopus Massiliensis, legatus Gallorum, 786, 1; 805, 76; 806, 1. Eius in Palladium condemnatio, 802, 63.
    PROHIBETUR qui non fungitur iis, que desiderat, 395, 20.
    PROMISSUM non temere preuaricandum, 215, 6. Non semper promissa soluenda omnia sunt, 127, 79. Est contra officium nonnumquam soluere promissum, et sacramentum custodire, 68, 264. Tolerabilius est promissum non facere. quam facere quod turpe sit, 127, 76.
    PROPHETAE Spiritum accipiebant, et Christum uidebant, 700, 167. Non se, neque ea que iuxta pedes sunt, prophete aspiciunt, sed celestia, 1015, 13. Pascit prophetam, qui intelligit, qui custodit que scripta sunt, 1041, 80. Hec consuetudo est prophetie, ut que futura sunt, uel quasi presentia, uel quasi facta dicantur, 463, 97.
    PROPRIUM quibus nichil est, illis omnino nichil deest, 187, 5.
    PROSPER plaudebat sibi, quod occasione sacerdotii Ambrosii redditurum se que abstulerat, non putabat, 1120, 24. Efficacia tamen Satyri soluit omnia, ibid.
    PROSPERITAS. Secunde res mentem extollunt, 844, 9. Quod facile usu uenit, insolens rerum secundarum animus, 849, 23. uid. HONESTAS, SECUNDAE.
    PRODIGALITAS. Etiam bonorum operum sumptibus immoderatum esse non decet, 96, 109.
    PROTASIUS. uid. GERuASIUS.
    PROXIMUS est, quem non solum corformis natura coniunxerit, sed etiam misericordia copulauerit, 398, 28. Non sanguinis necessitudo, sed uirtutis cognatio proximos facit, 200, 54. Proximus esse non potes, nisi facias misericordiam, 404, 52. Hec lex nature et Domini est, que nos ad communem adstringit hamanitatem, ut alter alteri, tamquam unius corporis partes, inuicem deferamus, 112, 19 et seq. Subuenire non habenti humanitatis est, duritie autem plus extorquere quam dederis, 112, 20. Nemo habet, quod alii plus deferat, quam quod sibi optat, 1196, 79. Intelligamus eo nos Deo acceptiores fore, quo etiam plura  donamus; quia hoc gratiores Deo sumus, quo nobis plura dimissa sunt, 958, 9. Dimittamus pauca, quibus plura donata sunt, ibid. Nemo debet ledere, qui sibi consulit, 954, 25. Qui non repellit a socio iniuriam, si potest, tam est in uitio, quam ille qui facit, 47, 178. Quemadmodum potes in te non refugere, quod impatientius alii doleas accidisse? 1137, 7. Hoc maxime condemnat Deus, si decipiat aliquis proximum suum proximorum benignitate, et subdola iniquitate defeneratum opprimat, 758, 13. Qui lapsu alieno gaudet, diaboli gaudet uictoria, 433, 78. Plus astringitur, qui labi infirmum cegerit, 948, 7.
    PRUDENTIA in ueri inuestigatione uersatur, 31, 115. principalium uirtutum primo loco constituitur, ibid. Primi nostri definierunt prudentiam in ueri consistere cognitione, 32, 118. Prudentia rationis humane est, 241, 114. Nihil ea prudentia sapientius, que diuina et humana secernit, 1127, 48. Labor et diuturna meditatio cum Dei gratia dat perfectam prudentiam, 982, 11. Non in foro, non in plateis, sed in Ecclesia possidetur, 235, 88. Cum omnibus bonis habet consortium, 85, 66. In se refluit ubertas prudentie, et quo pulchrius fluxerit, eo exercitius fit omne quod remanet, 88, 75.
    Nemo prudens, qui Deum nescit, 31, 117. Prudentis est prospicere, ne frequenter eum peniteat sui, 1043, 85. Prudentium maturitati tutos esse uolatus per seculum, 242, 116.
    IN PSALMO octauo omnes esse orationis uirtutes, 386, 25. In quarto decimo perfectionem hominis accepimus, 1208, 37. Trigesimus sextus preceptis refertus moralibus, 1033, 45. uigesimus secundus aptus celestibus sacramentis Eucaristie, 375, 13. Centesimus quartus decimus cur alleluia inscribatur? 1208, 37. Ostenditur quomodo Theodosium in psalmo centesimo decimo quarto uelut loquentem audiamus, 1203, 17 et seq. uid. uIRGO.
    PUBLICUM. Non oportuit ledi uirum, qui possit malo publico se ulcisci, 847, 18.
    PUDICITIAE non minor reuerentia deferenda integritate uerborum, quam corporis castitate, 1128, 52. uid. uERECUNDIA.
    PUDOR bonus, qui ipsos corporis oculos sic premere consueuit, ut sepe non uideamus etiam quod uidemus, 409, 70. Bonus, quem commendant silentia, 300, 86. Docet solitudo uerecundiam, et gymnasium pudoris secretum est, 296, 71. Bonus custos pudoris pietatis dolor, 199, 51. Pudor comes indiuiduus debet esse uirginitatis, 166, 14. Non reuocat, sed commendat officium, 1128, 52. Non solitaria dos pudoris est, 273, 109.
    PUERIS tribus in camino ignis aderat in specie angeli, qui monebat ut in numero Trinitatis, unius esset laudatio potestatis: benedicebatur Deus, uidebatur in Angelo Dei Filius, sancta et spiritalis in pueris gratia loquebatur, 450, 33.
    PULCHRITUDO et formositas an locum uirtutis habeat, 23, 83. Ars desit, nullum est crimen decoris; illecebra facessat, inoffensa est species et forme gratia, 759, 20. Pulchritudo audita nec uisa plus desideratur, 167, 22.
    PYTHAGORAS magnus apud philosophos habitus, equalem, ut aiunt, uix reperit, 902, 1. Cum ex populo Iudeorum, ut plerique arbitrantur, genus duxerit, ex eius disciplina deriuauit etiam magisterii precepta, 902, 1. Socrate antiquior fuit, 10, 31. Prophetam secutus Dauid, legem silentii dedit suis, 10, 31. Pythagoricum mandatum, quo discipulos suos communem atque usitatam populo prohibuerit ingredi uiam, 902, 1. Unde id desumptum, ibid.
    Pythagorea uirgo cum a tyranno cogeretur secretum prodere, morsu linguam abscidit, atque in tyranni faciem expuit, 151, 17.




Q
    QUADRAGESIMA. Debet esse aliquid, quod Quadragesime diebus addatur, 178, 18.




R
    RACHEL pudoris seruauit officium, et pietatis non omisit affectum, 176, 10. In sancta Rachel magis figura mysterii fuit, quam ordo coniugii, 210, 90. Typum gerebat Ecclesie, 235, 91; 1065, 12.
    RAGUEL in hoc philosophis honestior, quod mallet innuptam sibi manere filiam, quam propter nuptias eius extraneos periclitari 131, 96 et seq.
    RAHAB signa fidei atque uexilla Dominice passionis attollens, coccum in fenestra ligauit, 574, 128.
    RANIS silentium impositum, 177, 14. uid. ORATIO.
    RATIO appetitum refrenare et sibi obedientem prestare debet, 60, 237.
    REBECCA cur Iacob pretulerit Esau, 1046, 100.
     REDEMPTIO nostra per sanguinem, remissio per potestatem, uita per gratiam, 498, 8. Redemptio anime fides, 777, 2.
    RECIDIuA. Non pedes tui retro, sed mores non reuertantur, non fiat uoluntatis tue recidiua infirmitas, non ullus intercursus criminum, 909, 21.
    REGNUM Dei tunc uenit quando eius estis gratiam consecuti, 378, 221.
    RELIGIO unde nomen eceperit? 159, 52. Preferenda est necessitudini, pietas popinquitati, 1055, 7. Filiorum salus religionis obsequio posthabenda, 215, 7. Christus docet nos iis, que uidentur ab hominibus, non commouendos, si qua pro religionis obsequio deferuntur, 1077, 27. Que corporeo aspectu fiunt turpia, ea sacrosancte religionis contemplatione reuerenda sunt, 1014, 6. Magnum pietatis officium, sed religionis uberius, 185, 6 Nihil maius religione, nichil sublimius fide, 826, 11. Totum decet, quidquid defertur religioni, 426, 42. Premium fecit religio, quod perfidia putabat esse supplicium, 835, 11. Nesciebat serere questiones, qui religionem timebat, 449, 29. In uite religio est, in olea pax, in rosa pudor sacrate uirginitatis, 157, 46. Ex omnibus partibus mundi odor sacrate religionis inoleuit, 158, 47. Leones docuerunt religionem christianam, dum adorant martyrem. uid. MARTYRES.
    RELIQUIAE sacrosancte martyrum, 875, 4. Iudeorum et christianorum plausus in elatione reliquiarum SS. uitalis et Agricole, 279, 8. uid. AMBROSIUS, GERuASIUS.
    REMEDIO Deus non offenditur, 183, 33.
    RENATUS. uid. LEONTIUS.
    REQUIES nostra in celo, non in terra est, 979, 8. Bona requies preterire que mundi sunt, et illis que supra mundum sunt, celestibus consortiis requiescere secretorum, 1206, 29.
    RESURRECTIO non incredibilior, quam miracula Moysis, et alia que in Euangelio memorantur, 1153, 74. Cur miremur renasci posse, quod fuit; cum uideamus natum esse, quod non fuit, 1151, 64. Ex natura est resurgere nascentia omnia, contra naturam est interire, 1149, 57. Quam graue sit sacrilegium resurrectionem non credere? 1161, 102.
    Resurrectio futura corporis nostri probatur ratione, uniuersitatis exemplo, testimonio rei geste, 1147, 52 et seq. Probatur et ueteri Testamento, maxime ex propheta Ezechiele, 1151, 66 et seq. Si dicto Dei elementa consurgunt, cur dicto mortui non resurgunt? 1156, 85. Resurrectionem corporum promittit Christus, et ei credere debemus, 1157, 89 et seq. Christus plures suscitauit, ut nos exemplis uberioribus crederemus, 1156, 81. Est hec series et causa iustitie, ut quoniam corporis animique communis est actus, utrumque in iudicium ueniat, utrumque aut pene dedatur, aut glorie reseruetur, 1157, 88. Si preuaricator seruatur ad penam, cur iustus non perpetuatur ad gloriam: si uermis non moritur peccatorum, quemadmodum interibit caro iustorum? 1157, 87. Oportet carnem resurgere, que remunerationem suorum est adeptura gestorum, 295, 59.
    Gentiles resurrectionem corporum negare non possunt, qui ex satis Hydri dentibus nasci homines posse crediderunt, 1152, 70. Obiectio gentilium contra resurrectionem corporum soluitur, 1149, 58. Facilius corpora resurgere, quam animas e corporibus in alia corpora demigrare, 1151, 65. uid. LAZARUS.
    Omnes qui sacrosancte Ecclesie copulati, diuini nominis appellatione censentur, prerogatiuam resurrectionis et delectationis eterne consequentur, 1166, 116. Sicut primitie mortis in Adam, ita etiam primitie resurrectionis in Christo, 1158, 91. Omnes nascimur, omnes resurgemus; sed in utroque uel uiuendi, uel reuiuiscendi gratia dispar, dispar conditio, 1158, 93. Quo meritorum ordine resuscitabimur? 1165, 116.
    Non resurrectionis requirendus nisus, sed fructus nobis expetendus est, 1165, 114. Flos resurrectionis immortalitas est, flos resurrectionis incorruptio est, 1148, 54. Quem dolorem non soletur resurrectionis gratia, quem non excludat merorem? 1135, 3. Resurrectionis annus nobis millesimus est, 1149, 59.
    REX. Regi proprio fidem seruare Dauid docuit, nec usurpare imperium, sed uereri, 122, 60. Quam misere hic regum conditiones, quam mutabiles imperii status, quam exigua uite huius spatia, quanta in ipso imperio seruitia; cum ad aliorum, non ad suum uiuant arbitrium? 908, 18. Regum termim cum exordiis copulati, 834, 7. uid. DAuID.
    REuELATIONES. uid. SUSANNA.
    RHEGIUM, 944, 3.
    RHETIA secunda fertilitatis sue nouit inuidiam; fecunditate in se hostem excitauit, 838, 21. uid. IUTHUNGI, MAXIMUS
     RHODANI fluenta rapida, 1194, 79.
    Ridendi immoderatio, 297, 76.
    RITUS. uid. MAIORES.
    ROMANA Ecclesia totius orbis Romani caput, 811, 4. Inde in omnes uenerande communionis iura dimanant, ibid. Sicut sancte memorie Athanasius et Petrus Alexandrine Ecclesie episcopi, et orientalium plerique fecerunt; ut ad Ecclesie Romane, Italie et totius occidentis confugisse iudicium uiderentur, 816, 4. Episcopi catholici, hoc est, Romana Ecclesia, 1127, 47. uid. SATYRUS.
    Ros celi nocturnas amouet siccitates, ros Domini nostri Iesu Christi nocturnis et secularibus tenebris eterne uite stillauit humorem, 230, 70. Ros in uellere fides erat in Iudea, postea e aruit in pectoribus Iudeorum, et in corda gentium deriuauit, 601, 7. uid. GEDEON.
    RUBUS qui urebatur et non exurebatur, figurabat quod Dominus illuminaturus spinas nostri corporis adueniret, non consumpturus erumnosos, sed mitigaturus erumnas, 629, 165.
    RUFINUS ex magistro officiorum factus est in consulatu prefectus pretorio, 101, 1. Gaudet Ambrosius quod honore auctus sit, ibid.
    RUMORIDUS comes gentilium nationum cultui inseruiens a primis pueritie sue annis, 1010, 3.
    RUTH. uid. BOOZ.




S
    SABAOTH interpretes alicubi Dominum uirtutum, alicubi regem, alicubi omnipotentem interpretati sunt, 524, 13.
    SABBATI magni requies, 1206, 29.
    SABELLII impietas Patri susceptionem humane carnis attribuit, 486, 80. Eumdem Patrem uult esse, quem Filium, 569, 104. Non ut Sabellius Patrem confundamus et uerbum, 445, 6. Unus Deus, non ut ipse sit Pater et Filius, sicut impius Sabellius asserit, 487, 86. Primis Ioannis uerbis confutatur, 454, 57. uid. ARIUS.
    Sabellianus Patrem, Filiumque confundit, 704, 8; 476, 33. Sabellianorum blasphemia in ultimo Christi iudicio quomodo refelletur? 492, 118. uid. MARCIONITAE.
    SABINIANUS diaconus, 737, 3.
    SABINUS Ambrosio remisit libellos, rursumque alios ad Sabinum mittit, ut eos seuero expendat examine, 990, 1 et seq. Obsecrat ut notam apponat ad uerbum dubii ponderis, et fallacis statere, ibid., 3. Sabinus lecto Hexemero Ambrosium de paradiso terrestri interrogat, 981, 1. Ambrosio scripsit de Apollinarista quodam, 984, 1 et seq. uid AMBROSIUS.
    SABINUS episcopus Placentinus, 786, 1; 798, 10; 805, 76; 796, 37 et seq. Eius in Palladium condemnatio, 801, 58.
    SACERDOS tamquam sine patre et sine matre esse debet, in quo non generis nobilitas, sed morum eligatur gratia, et uirtutum prerogatiua, 1034, 19. Habemus nos sacerdotes nostram nobilitatem et prefecturis et consulatibus preferendam, 299, 82. Sacerdos sacerdotem consecrare debet, et ipse eum induere uestimentis, hoc est, uirtutibus sacerdotalibus, 1036, 59. Qualis esse debeat, qui Christo ministrat? 203, 65. Sacerdotalis uirtus que esse debeat? 1036, 59. Sobriam a turbis grauitatem, seriam uitam, singulare pondus dignitas sibi uindicat sacerdotalis, 902, 2 et seq. Hec melius possessio Christum decet, ut uirtutes sacerdotis possideat sui, et fructus capiat integritatis, continentie, caritatis et tranquillitatis, 1103, 13. Sacerdos spectet, et quid cuique congruat, id officii deputet 57, 225. Sacerdotum nonnulli braccas lineas ferebant, 23, 80. uid. AARON.
    Sacerdoti maxime conuenit ornare Dei templum honore congruo, 96, 111. Sacerdos aliquid patrimonii sui sibi reseruans, non uidetur imperfectus, 41, 152. Sacerdotis est nulli nocere, prodesse uelle omnibus: posse autem solius Dei est, 122, 59. Ei conuenit impensas misericordie conuenientes frequentare, et quibus, 96, 111. Liberalitas sacerdotum sobria esse debet, non pro iactantia, sed pro iustitia, 88, 76. Sacerdotes plerique quo plus contulerunt, plus abundarunt, 88, 78. Meliora eis damna, quam lucra sunt seculi, 1101, 5. uid. uIRGO.
    Si priuilegium querat sacerdos, ut onus curiale declinet, patria atque auita et omnium facultatum possessione cedendum est, 836, 13. Sacerdotibus etiam priuate successionis emolumenta recentibus legibus denegantur, et nemo conqueritur, 836, 13. Ioseph tributum constituens Aegyptiis possessionem sacerdotalem immonem reseruauit; ut apud Aegyptios quoque inuiolabilis haberetur religio sacerdotalis, 933, 11. Per Ecclesias, iubentur eiici catholici sacerdotes, resistentes gladio feriri, curiales proscribi omnes, nisi mandatum imperatoris impleuerint, 867, 16. Tyrannis sacerdotis infirmitas est, 858, 23. Numquam sacerdotes tyranni fuerunt, sed tyrannos sepe passi sunt, ibid.
     Concessit Christus apostolis suis per penitentiam peccata dimitti, quod ad apostolis ad sacerdotum officia transmissum est, 419, 12. Spiritus sanctus inuocatur a sacerdote, a Deo traditur, in quo Dei munus, ministerium sacerdotis est, 619, 90. Munus Spiritus sancti est officium sacerdotis, ius autem Spiritus sancti in soluendis ligandisque criminibus est, 392, 8. Non mundauit Damasus, non mundauit Petrus, non mundauit Ambrosius, non mundauit Gregorius; nostra enim seruitia, sed tua, Christe, sunt sacramenta, 603, 18. Cibus sacerdotis est in peccatorum remissione, 1059, 11. uid. ECCLESIA. Sacerdos prius curari debet, ut ministrare possit, 203, 65. In munere neque seueritatem esse duram conuenit, nec nimiam remissionem, 98, 120. Sacerdotalis preceptio etsi tamquam uirga Aaron ad tempus amara uideatur, tamen aliquando cum estimatur aruisse, florescit, 956, 3. Sacerdotem beneficiis uel iudiciis suis fauere conuenit, 98, 12.
    Nos sacerdotes sumus interpretes fidei, 1011, 8. Si de causis pecuniariis comites suos imperator consulit, quanto magis in causa religionis sacerdotes consulendi sunt! 954, 27. ualentinianus sacerdotes de sacerdotibus uoluit iudicare, 860, 2. Sacerdotes de laicis iudicare debent, non laici de sacerdotibus, 800, 57. uid. CONSTANTINUS, EPISCOPUS.
    In causis pecuniariis interuenire non est sacerdotis, 122, 59. Sacerdoti licet silere in negotio dumtaxat pecuniario: in causa autem Dei, ubi communionis periculum est, etiam dissimulare peccatum est non leue, 99, 125. Neque imperiale est libertatem dicendi denegare; neque sacerdotale, quod sentias, non dicere, 946, 2. Sacerdos reus erit pene, quia non admonuit errantem, 998, 3. Sacerdotalis auctoritas non tam delectabilia quam utilia persuadeat, 956, 2. Sacerdotibus id precipue cure sit, ut ea uitia resecent, que in plurimos uidentur serpere, 843, 5. Alieni erroris societatem suscipere non possunt sacerdotes, 227, 14. In omnibus sacerdos periclitatur, in omnibus angitur; quod alii patiuntur, ipse sustinet, 1207, 36.
    Christus querendus in pectore prudentis sacerdotis, 226, 50. Sacerdotis petitio doctrina pietatis est, 1103, 1. Sacerdos tum magis impetret, cum uirtus preualet, 1103, 1. Exemplo Dathan et Abyron et Core discant dissidentes timere Domini commotionem, sacerdotes placare, 1034, 52 et seq. Unusquisque ungitur in sacerdotum, ungitur et in regnum: sed si iritale regnum est, et sacerdotium spiritale, 365, 3. Sacerdotes sunt uelut gene Ecclesie in quibus flos eius gratior, et etas perfectior, 1176, 7. uid. LEuITA.
    SACRAMENTORUM auctor quis est, nisi Dominus iehsu? 368, 13. Diuiniora et priora sunt sacramenta christianorum, quam Iudeorum, 351, 11. Non potest esse gratia sacramentorum, nisi ubi fuerit uenia peccatorum, 630, 168. Sacramentorum rationem edere nondum initiatis, prodidisse potius quam edidisse estimaremur, 325, 2. Eos qui aduersus diuina sacramenta contendunt, decipere sua consueuit astutia, 636, 11.
    SACRIFICIUM complacitum et acceptum non est Deo, nisi quod fuerit in diuitiis sinceritatis et ueritatis probatum, 1059, 12. Tunc offeres, cum sacrificandi acceperis facultatem, quando hostia tua accepta sit Deo, 1000, 15. Sacrificia Deo probata esse non possunt, nisi confessio uocis aspiret, que sacerdotali oblatione ad obsecrandam Dei gratiam populos excitare consueuit, 1165, 113. Quid sibi uelit quod Moyses post oblatum sacrificium, et immolatas Domino salutares hostias, dimidiam partem sanguinis in crateras miserit, dimidiam autem ad altare effuderit? 1051, 1 et seq.
    SALOMONIS nobile iudicium per Spiritus sancti munus emicuit, 672, 36. Salomonis quam nobile iudicium! 213, 1 et seq. Mulieres apud eum litigantes fidei et tentationis figure fuerunt, 214, 3. Non immerito esse in iudicio Salomonis estimatus est Dei intellectus, 80, 44 et seq. Lectus Salomonis fuit nostri corporis figura, 179, 21. uid. PHILOSOPHI.
    SALPHA umbra oris significatur, 1086, 6. Salphe filie sunt, ut interpretatio docet, oris obumbratio, 287, 37.
    SALTATIO lasciua deliciarum comes, et luxurie ludibrium est, 1014, 5. Ibi intuta uerecundia, illecebra suspecta est, ubi comes deliciarum est extrema saltatio, 180, 25. Saltationis lubrice histrionici motus etiam in adolescentula etate uitiosi sunt, 426, 42. Nemo saltat sobrius, nisi insanit, 180, 25. Quam gloriosa sit sapientis saltatio, quam saltauit Dauid! 1014, 8. uia. MICHOL.
    SALUS aliter tuta esse non poterit, nisi unusquisque Deum uerum ueraciter colat, 824, 1. uid. ANIMANTIA.
    SAMARITANUS custos dicitur, 404, 57.
    SAMSONIS pater non zelo uxoris, que esset spectabilis pulchritudinis, aliquid suspectum habuit, ut quidam existimauit, 845, 12. Historia illius diuersis Ecclesie mysteriis  aptata, 635, 5 et seq. Eiusdem generatio et uite totius series historico digesta stylo enarratur, 844, 8 et seq. Diuino predestinatus oraculo, magnus uir, nec in pluribus numerandus, in paucis prestantissimus, uiribus corporis omnium facile primus, 845, 10. Merito fortior ceteris habebatur, quia eum Spiritus Domini dirigebat, 635, 5. Utinam tam cantus ad seruandam gratiam, quam fortis ad superandam bestiam! ibid. Circumscriptum eum fuisse a muliere nature potius quam culpe ascribendum, 852, 33. In morte seipsum uicit, et insuperabilem gessit animum, 851, 32. Non est se expertus inferiorem, cuius sepultura prestantior, quam potentia fuit, 852, 33. uid. CONIUGIUM.
    SANCTIFICATIO non traditur, sed infunditur, 443, 2. Gratia spiritalis est, 685, 95.
    SANCTORUM uita non hic in terris, sed in celo est, 1186, 46. Stelle sancti sunt celesti gratia refulgentes, 286, 25. Quo sanctior quisque, eo communitior, 158, 51. Est necessaria cautela sanctorum, 601, 9. Teres uita sanctorum est, et ita sibi concinens, ut superioribus posteriora respondeant, 698, 162. Nesciunt suis parcere, qui nichil suum norunt, quoniam sanctis omnia Deus est, 1056, 8. Sancti ascendunt ad Dominum, flagitiosi ad uitia descendunt: sancti in montibus, criminosi in uallibus, 911, 2. Est sanctorum somnus etiam operarius, 823, 4. Est somnus sanctorum feriatus ab omnibus corporis uoluptatibus, ab omni animi perturbatione, tranquillitatem menti inuehens, placiditatem anime, 823, 4. Solus Christus inambulat animis, et graditur in mente sanctorum, 511, 74. Non incognitum nobis sanctos dimicare, dum feriantur, 820, 7.
    Habes sanctos proximos, qui pro te supplicent, 200, 54. Obsecrandi sunt Angeli et martyres, qui possunt pro peccatis rogare nostris, 200, 55. uid. BEATITUDO. Ama propinquitatem Petri, affinitatem Andree; ut pro te rogent, et recedant cupiditates tue, 200, 54. uid. ARROGANS.
    SAPIENTIA ex ore altissimi ita prodiisse se dicit, non ut extra Patrem sit, sed apud Patrem, 625, 120. Sapientia diuina inenarrabilis, impermixta, atque incorrupta, sanctorum animis sui infundit gratiam, et cognitionem reuelat, ut speculentur eius gloriam, 1053, 4. Qui intellexerit infusionem diuine sapientie, delectatur, nec alium cibum requirit, 1049, 2.
    Sapientia indiuiduam cum uirtutibus habet societatem, 85, 65. Sine iustitia esse non potest, 81, 48. Sapientia fundamentum est, iustitia uero opus, 68, 261. Ubi sapientia, ibi uirtus animi, ibi constantia et fortitudo, 931, 5. Friget sapientia sine gratia, 361, 1.
    Est mensura sapientie, que si supra mensuram sit, nocet, 778, 6. Sapientie uiam non calcauerunt filii glorificantium se et iactantium, quam interitio ignorat, mors nescit, 903, 4. Quanta sapientie pulchritudo? 85, 64. Quanto excelsior uirtus est, tanto magis enitendum, ut assequi eam possimus, 33, 124. Sapientia auro argentoque pretiosior, quam mors nescit, 290, 50. Sola est libera, que diuitibus pauperes preficit, et que seruos propriis fenerare dominis facit, 933, 14. Sapientia indeficiens anime cibus, quo uescebantur in paradiso locati, quem uocauit manna sermo diuinus, 778, 5. Sapientie sacrificium est, sicuti iustitie, 783, 3. Sapientia mea crux Domini est, redemptio mea mors Domini est, 503, 36.
    Sapienti nichil alienum, nisi quod uirtuti incongruum: quocumque accesserit, inueniet sua omnia, 757, 11. Sapiens non metu frangitur, non potestate minuitur, non attollitur prosperis, non tristibus mergitur: idem semper est animo, manet perfectus in Christo, fundatus caritate, radicatus fide, 931, 5. Omnis sapiens liber, omnis autem insipiens seruus, 931, 4 et seq. Philosophi hanc sententiam ex Scripturis sacris hauserunt, ibid., 6 et seq. uirtutis non coactus, sed uoluntarius exsecutor est sapiens, 935, 20. Iam non sapiens, qui sit sine uirtuis usu ac disciplina, ibid. Sapientis est neque cogi, neque prohiberi, 935, 20. Est sapienti et seruire libertas, 936, 24. Recidenda insipienti potestas, non adiicienda libertas est; seruitus enim ei competit. 939, 40.
    Sapientis cor actumque et opus radicatum debet esse et immobile, 938, 33. Sapientis est omnia que bona sunt, uelle, 934, 19. Solus sapiens, qui duce Deo usus est ad cognoscenda ueritatis cubilia, et Dei heres et successor est factus per gratiam, 937, 29. Num sapiens in naufragio positus, insipienti naufrago tabulam extorquere possit? 114, 27. uid. DIuES.
    SARA merito negabat quia riserat, etsi risus eius plenus grauitatis fuerit, et pudoris, 297, 76. Castitas deuotionem cumulauit in Sara, et deuotio castitatem, 673, 42.
    SARMATIO. uid. BARBATIANUS.
    SATANAS Latine contrarius dicitur, 918, 3.
    SATISFACTIO cuius excluditur, eius auertitur animus, 761, 29. Grandi plage alta et prolixa opus est medicina: grande  scelus grandem habet necessariam satisfactionem, 315, 37.
    SATYRUS inter fratres duos, alteram uirginem, alterum sacerdotem, etate medius, magnanimitate non impar, 1129, 54. Satyri cum fratribus indiuisum patrimonium, 1130, 59. Quanta eius obseruantia erga Dei cultum, 1125, 43 et seq. Incredibili admiratione in auditorio prefecture sublimis emicuit, 1127, 49. Neque ut opulens, exsultauit in diuitiis; neque ut pauper, exiguum quod habuit, iudicauit, 1129, 56. Non erat pauper opibus, sed spiritu, ibid. Prouinciales quibus prefuit, eum parentem magis fuisse proprium, quam iudicem loquebantur, 1129, 58. Quantum iustitia erga omnes excelluerit? ibid. et seq. Quante simplicitatis fuerit? 1128, 57. Quanti pudoris et castitatis? ibid., 52 et seq. Quam prudenter coniugium declinauerit? 1129, 53. Cur? 1130, 59. Eius temperantia, 1129, 56. Innocentiam cum efficacia mira quadam uirtute iungebat, 1120, 23.
    Satyrus pio semper sollicitus affectu, latus Ambrosii suo latere sepiebat: caritate, ut frater: cura, ut pater: sollicitudine, ut senior: reuerentia, ut iunior, 1116, 8. Auctor negotiorum, censor seruulorum, arbiter fratrum, non litis sed pietatis arbiter, 1124, 40. Inter Ambrosium et sororem iudex, ibid., 41. Sine offensione ulla gubernauit fratris domum, et commendauit sacerdotium, 1119, 20. uid. AMBROSIUS.
    Satyrium Ambrosius litteris reuocabat, ne ipse Africam peteret, ac potius alium destinaret, 1120, 26. Satyrus ut celeritatem aucuparetur ueteri et sentinoso nauigio iterum se fluctibus credidit, ibid. Quanta eius fortitudo in naufragio? 1125, 44. Et post naufragium, 1127, 50. Seruatus ex undis Ecclesiam requisiuit, ut gratias Deo ageret, 1126, 44. Sacramentum baptismi noluit suscipere, nisi ab eo qui cum episcopis catholicis, hoc est, cum Romana Ecclesia conueniret, 1127, 47. Intemerata sacri baptismatis dona seruauit, mundus corpore, purior corde, 1128, 52. uid. EUCHARISTIA.
    Satyri uotis apud sanctum martyrem Laurentium impetratum esse nunc cognoscimus commeatum, 1118, 17. Ne Mediolanum ueniret, a uiro nobili reuocabatur Symmacho suo parente, quod ardere bello Italia diceretur, 1122, 32. Deus Satyri ex Siculis et Africanis regionibus exoptatum reditum contulit, 1118, 17. Satyrus merorem magis Ambrosii, quam suam mortem sibi esse testabatur dolori, 1117, 15. Testamentum non condidit, pauperum tamen non est oblitus, 1130, 59.
    Satyrus immaturo decessit obitu, 1133, 75. Tum mortuus est, cum Italia propinquo hoste urgeri cognosceretur, hoste impuro, atque crudeli, qui nec pudicitie parceret nec saluti, 1122, 31. Mortem eius omnes fleuerunt, 1115, 5; 1121, 28. Christus a cruciatibus mortis, et a nequitie spiritalis incursionibus Satyri animum liberauit, qui iam ea que supra nos sunt, cernit, 1121, 29. Ad sepulcrum Satyri die septimo redimus, 1135, 2. Eodem die rursus sermonem publicum habuit Ambrosius, ibid. et seq.
    SCHISMA. Non uidetur ab his exhiberi Christo fides, qui in schismate sunt, 1127, 47. uid. ECCLESIA.
    SCIENTIA omnis aut ex natura, aut ex disciplina est, 586, 195. Hoc solum bene scio, quod nescio, que scire non possum, 708, 21. Studia scientie sine factis haud scio an inuoluant magis, 34, 125.
    SCIPIO non primus sciuit solus non esse, cum solus esset, nec minus otiosus, quam cum otiosus, 107, 2.
    SCRIPTA. Ego beneficio annumero, si quis mea legens scripta, dicat mihi quo uideatur moueri, et cur? 984, 2. In scriptorum arte que requirantur? 781, 2. Scriptores Christiani de profanis possunt aliquid assumere, 497, 3 et seq. uid. LIBER.
    SCRIPTURA diuina cur dicatur? 688, 112. Grecorum Scripture sacre codicum potior est auctoritas, 722, 82. Scripture codices aliquos latinos perfidi falsauerunt, 642, 46. Anathema illi, qui diuinis scripturis addit aliquid, aut minuit, 795, 36. uid. ARIANI.
    Negant plerique nostros scriptores sacros secundum artem scripsisse, 783, 1. Sed tamen ii qui de arte scripserunt, de eorum scriptis artem inuenerunt, et condiderunt commenta artis et magisterii, ibid. et seq. Consuetudo diuine Scripture est, ut causam que suscepta est, astruat, incidentem differat, 258, 37. Intentionem et diligentiam circa Scripturas diuinas ultimam posuit Apostolus inter officia sanctorum, 3, 3. Frequenter Christi oracula, ex locorum in quibus diuersatus est, qualitatibus estimantur, 690, 118.
    uetus Scriptura quasi puteus profunda atque obscurior, unde cum labore haurias, 1041, 78. Scriptura diuina conuiuium sapientie est: singuli libri singula sunt fercula, 43, 165. Qui de nouo Testamento biberit, non solum flumen est, sed etiam flumina de uentre eius fluent aque uiue, 1041, 78. Magna abundantia Scripturarum, quam  nemo possit humano iudicio comprehendere, 630, 170. Hec est pluuia eloquium Legis, quod irrorat animam fecundam et fertilem bonorum operum, ut habeat numorem gratie, 905, 4. Foris littera, intus mysteria, 896, 15. Nunc deambulat in paradiso Deus, quando diuinas Scripturas lego, 991, 3. Paradisus est Genesis liber, in quo uirtutes pullulant patriarcharum; paradisus Deuteronomium, in quo germinant Legis precepta; paradisus Euangelium, in quo arbor uite bonos fructus facit, et eterne spei mandata diffundit per uniuersos populos, 992, 3. Pretium Scripture fides nostra est; nam quod legitur, pro intelligentis estimatur arbitrio, 895, 6.
    SECRETO quid tutius, et ad omnes actus expeditius, 769, 16. Occulta animi produntur exitu, 995, 12.
    SECUNDAE res cautionis admonent, 775, 13. uid. PROSPERITAS.
    SECUNDIANI in concilio Aquileiensi dicta et responsa, 803, 65 et seq. Ibi condemnatus, 896, 2. uid. PALLADIUS.
    SEGATIUS episcopus, 1107, 2.
    SEM dicitur Latine nomen, 1005, 4.
    SEMIARIANI siue ii, qui similem dicunt Filium, sed non unius substantie cum Patre, refelluntur, 727, 106 et seq.
    SENECTUS est uere illa uenerabilis, que non canis, sed meritis albescit, 823, 5. uita immaculata bone senectutis stipendium est, 94, 101. Ut equalium usus dulcior, ita senum tutior est, 57, 221. Erubescat senectus, que se emendare non potest, 834, 7. uid. IUuENTUS.
    SENONES Capitolii secreta penetrantes Romane reliquie non tulissent, nisi eos pauido anser strepitu prodidisset, 834, 5.
    SENSUS oculorum auriumque habet homo quanto plures, tanto maiora pericula, 984, 17. uid. CRIMEN.
    SENTENTIA amentata, 762, 3. Quot homines, tot sententie, 172, 39.
    SEPTENTRIO inde nomen accepit, quod septem in eo fulgor stellarum irradiet; in quem maxime gubernatores quasi ducem feruntur intendere, 977, 3.
    SEPTIMUS dies Legis mysterium signat, octauus resurrectionis, 895, 8. uid. NUMERUS.
    SERMO diuiditur in colloquium, et in tractatum disceptationemque fidei atque iustitie, 28, 99. Quid in utroque agendum uel uitandum? ibid. et seq. Menti nostre affinis et propinquus sermo est, 1056, 9. Sit grauitas in sensu, in sermone pondus, atque in uerbis modus, 5, 13. Sermo suauis accedat, ut conciliet sibi audientium affectum, 60, 235. Collatio sermonis, ut pecunie, magno est usui, 1052, 2. Deo soluitur sermonis custodia, que est sermonis sobrietas, 782, 19. Si pro otioso uerbo ratio poscitur, quanto magis pro sermone impietatis pena exsoluitur! 4, 7. uid. LOQUI, uERBUM.
    SERPENTES Euangelici exuunt ueterem usum, ut induant nouos, 520, 131. Imago crucis ereus serpens est, 674, 50.
    SERuITUS gemina, altera corporis, animarum altera: domini corporis homines, animarum autem malitie et passiones, 936, 24. Est seruitus libera, que est uoluntaria; seruitus ex animo, non ex necessitate, 1090, 3. Inhonorata seruitus, que necessitate cogitur; honorata autem, que pietate defertur, 1091, 7. Seruitus inter bona annumeratur, 1090, 6. Est grauius iugum seruitutis, quam seruitus, 1090, 3. uid. LIBERTAS. Minus uile putatur seruire libero; geminatur autem seruitus, ubi seruitur uernaculis, 760, 23. Nulla maior dignitas, quam seruire Christo, 278, 3. Seruum Christi non custodia corporalis, sed Domini prouidentia sentire consueuit, 866, 9. Seruulos Christi ii magis custodiunt, qui non uidentur, quam qui uidentur, quam qui uidentur, ibid., 11. uid. CHRISTUS.
    SERuI quomodo dominis suis debeant seruire, 1048, 112. Seruos dominus iure seruitii subditos habeat pro moderamine cercitionis, quasi anime consortes, 762, 31. Seruuli charactere domini inscribuntur, 1189, 58. uid. DOMINUS, SAPIENS.
    SEuERITAS nimia extorquet plerumque terrore mendacium, 1083, 10. Liquet eos inter Christi discipulos non esse habendos, qui dura pro mitibus, superba pro humilibus sequenda opinantur, 390, 3. uid. MISERICORDIA.
    SEuERUS cecus Protasii et Geruasii reliquiis sanatus, 872, 2; 878, 17.
    SEuERUS, episcopus, 819.
    SEXUS distinctio ubi non tenetur, merito illic non seruatur castimonia, 1062, 7. Hoc est pulchritudinem uiuendi tenere, conuenientia cuique sexui et persone reddere, 24, 84.
    SIGNORUM ortus atque obitus non opus est ut explorem, 979, 9.
    SILENTIUM. Quid pre ceteris debemus discere, quam tacere, ut possimus loqui, 3, 5. Sapiens est, qui nouit tacere, ibid. Non mediocris est uirtus tacere, 250, 3. Quid sit silere a bonis? 7, 18. Quando maxime silentium exercendum?  6, 17. Non perpetuum nec otiosum esse debere silentium, 4, 9. Si silentii mei dissimulationisque culpa et me ingrauat, nec te liberat, malo importuniorem me quam inutiliorem aut turpiorem iudices, 947, 3. uid. CONuIuIUM, DAuID, LOQUI.
    SIMPLICIANUS fidei et acquirende cognitionis diuine gratia totum orbem peragrauit, et quotidiane lectioni nocturnis ac diurnis uicibus omne uite huius tempus deputauit; acri ingenio intelligibilia complectens, philosophie libros quam a uero sint deuii, demonstrare solebat, 1052, 1. Ambrosius in Simpliciano et ueteris affectum amicitie, et quod plus est, paterne gratie amorem recognoscit, 931, 2. uid. AMBROSIUS.
    SIMPLICITAS est quedam morum temperantia, mentisque sobrietas, 1128, 51. Simplex sibi diues uidetur, si suppetat quod alimento satis est, 295, 65. Diues simplicitas que nichil discutit, nichil contractum, nichil suspectum, aut fraudulentum putat, sed puro se fundit affectu, 942, 4. Ad omnia abundat directa animi simplicitas, 98, 119. Cum munditia corporis congruit puritas simplicitatis, 1031, 36. Omne quod arte elicitum, et fraude compositum est, caret merito simplicitatis, 122, 58. uid. FRAUS.
    SIMULATUM. uid. FICTUM.
    SINGULARITAS, Grece , adpersonam pertinet; unitas ad naturam, 559, 46.
    SIRENAE figure erant uoluptatum, 497, 4.
    SIRMIENSIS Ecclesia a ualente atque Ursacio, nutantibus sacerdotibus suis, incursabatur, 677, 59.
    SISINNIUS rogatu Ambrosii filio remisit, qui se inconsulto, uxorem acceperat, 1103, 1. Eos accusauit, qui compositis mendaciis animum eius aduersum filios excitandum arbitrati sunt, 1105, 10.
    SOBRIETAS mentis et sermonis, 782, 19. Questus sobrietatis habere quod usui est satis, 758, 15.
    SOL, luna, stelle seruitutem corruptionis nunc sustinent, postea requiescent in gloria filiorum Dei, 924, 9.
    SOLEMNITATES Iudeis Lege prescripte, superiorum sunt umbra celebritatum, celestiumque festorum, 1162, 107.
    SOLON decem fecit etatis hominum ordines per annos septenos, 979, 11.
    SOLUS uox in Scripturis nequaquam Filium a Patre separat, 556, 28 et seq. Qui solus est, seipsum pre ceteris erubescat, quem maxime debet uereri, 756, 10. Assuesce unus esse, 1036, 60. uid. ADAM, MARIA, OTIOSUS, SCIPIO.
    SOMNI similis imago mortis. 1133, 72.
    SOPHOCLEA carmina, 936, 28. Sophocle antiquior Iob, uetustior Dauid, 937, 28.
    SORS. Sicut in ueteri Testamento terra sorte diuisa est, ita in Euangelio sorte quadam Domino deputamur, 287, 39 et seq.
    SOTHERIS, que sancte Marcelline parens fuit, martyrium, 184, 39. Iussa a persecutore palmis cedi, uultum obtulit, ut ibi martyrii fieret sacrificium, ubi solet esse tentamentum pudoris, 299, 82. Maior Etrusco iuuene, quem fabule ferunt stigmatibus uultum exarasse, ne a mulieri bus amaretur, ibid., 83.
    SPECIES aliquando pro ueritate accipienda, 331, 25.
    SPERASSE gratia, non credidisse pena est, 1170, 134.
    SPES quid est, nisi futurorum exspectatio? 928, 14 et seq. Infirma spes que committitur tempori, 435, 90.
    Spiritalia mollia et subtilia, ut non possint comprehendi oculis, 1051, 7.
    Spiritale signaculum quid sit? 616, 79. Spiritus plerumque ponitur pro gratia spiritali, 679, 70.
    SPIRITUM si dicas, et Deum Patrem a quo procedit Spiritus: et Filium, quia Filii quoque est Spiritus, nuncupasti, 609, 44. Domini Spiritus ipse est Dei Spiritus, 675, 54 et seq. Spiritus sanctus Dominus dictus est, 637, 18. Gentiles homines per umbram quamdam de Spiritu sancto locuti sunt, 640, 35. Unum et eumdem esse Spiritum sanctum probatur, 612, 55 et seq. Non potest bene sentire de Filio, qui potest male sentire de Spiritu, 669, 17. Qui diuinitatem sancti Spiritus negauerunt, uel Arianorum sunt Iudei, uel Ariani Iudeorum, 706, 9.
    Spiritus , hoc est, deitatem euidenter Scriptura testatur, 676, 59 et seq. Ex duobus Pauli apostoli locis probatur, 683, 86 et seq. Spiritus sanctus omnia probatur habere, que Deus habet, nempe diuinitatem, cordis cognitionem, ueritatem, nomen super omne nomen, et potestatem mortuos suscitandi, 695, 144 et seq. Que Filius accepit a Patre per unitatem nature, ex ipso per eamdem unitatem accepit et Spiritus, 659, 134. Sicut Pater in Filio et Filius in Patre: ita Dei Spiritus et Spiritus Christi et in Patre est et in Filio, 666, 6. Spiritus sancti diuinitas inde probatur, quod templum habeat, 683, 90 et seq. Unum Spiritus sancti cum Patre et Filio esse dominatum ex Pauli ad  Thessalonicenses et Corinthios epistolis probatur, 685 et seq.
    Spiritum sanctum sempiternum esse probatur, 621, 98. Moyses Spiritum sanctum ante principium mundi cum Deo iunxit, quem ante mundi principium sempiternum esse cognouit, 633, 1. Spiritus sanctus qui ante mundum superferebatur super aquas, non potest uideri cepisse post mundum, 644, 52.
    Non inter omnia, sed super omnia Spiritus sanctus est, 604, 19. Id uariis argumentis probatur, ibid. et seq. Quia non seruit, et omnia ipsi seruiunt, 605, 22 et seq. Item quia est super omnia, et quia blasphemia in illum numquam remittetur, 611, 53 et seq. Denuo quia est super omnia; quia alta Dei scrutatur, et ex omnibus exceptus est, 605, 24 et seq.
    Spiritum sanctum nec creaturam esse nec mutabilem uariis argumentis probatur, 613, 62 et seq. Inde probatur Spiritum non esse creaturam, quod sit incircumscriptus, 617, 81 et seq. Spiritus sanctus inaccessibilis natura, receptibilis nobis est, complens uirtute omnia, solis participatur iustis, simplex substantia, opulentus uirtutibus, unicuique presens, ubique totus, 615, 72. Spiritus sancti diuinitas ex eius missione probatur, 624, 116 et seq. Que non est processio de loco in locum, 624, 119. Nec a Patre uel a Filio separatio, ibid., 120. Sicut Filius Dei Spiritum sanctum, sic Spiritus sanctus Filium Dei misit, 665, 1 et seq. Spiritus datus et missus, sicut Filius; atque in hoc utique unitatem diuinitatis habent, 666, 9 et seq.
    Spiritus sanctus nouit omnia, et unius est scientie cum Patre et Filio, 656, 115 et seq. Non accidens in Spiritu sancto scientia diuinorum, sed cognitio naturalis est, 658, 127. Spiritus sanctus dicitur ueritas sicut et Filius, 628, 158.
    Spiritus sanctus que uult mandat, sicut Pater et Filius, 661, 145; 663, 151 et seq. Spiritus qui diuidit, quod uult; utique supra omnia non inter omnia est, 610, 48. Spiritus sanctus ubi uult, spirat pro libere uoluntatis arbitrio, non pro necessitatis obsequio, 479, 48. Si unius est uoluntatis et operationis cum Patre Deo Spiritus sanctus, unius etiam substantie est, 661, 142. Regnum Dei indiuiduum est cum Spiritu sancto, 697, 156 et seq.
    Spiritum sanctum esse omnipotentem probatur ex Scriptura, 729, 115. Sicut Pater et Filius, ita etiam Spiritus sanctus immaculatus et omnipotens est, 700, 169. Spiritus sanctus descendit in specie columbe; ut et sapientie testimonium ferret, et sacramentum lauacri spiritalis impleret, et unius se cum Patre et Filio operationis ostenderet, 685, 96. Eamdem esse Patris et Spiritus sancti operationem, 660, 139 et seq. Ut unam Patris et Filii et Spiritus sancti maiores nostri dicerent potestatem, cum Spiritu gloriam Christi esse memorabant, 649, 81. Per unitatem potestatis eiusdem coadoratur in Deo Spiritus, dum Deus adoratur in Spiritu, 682, 82. Spiritum sanctum adorandum esse probatur, 680, 77 et seq. Spiritus sanctus sicut Pater et Filius creator est omnium, 640, 32 et seq.; 645, 59 et seq. Spiritus sanctus uiuificat, sicut Pater et Filius, 639, 29 et seq. Per Spiritum legimus pleraque facta, 652, 99. Spiritus sanctus est super omnia, de quo est omnis celestium et terrestrium uirtus, 610, 51. Spiritus sanctus repleuit Iesum mundi totius redemptorem, 618, 86; 620, 93. Opus Spiritus sancti uirginis partus est, 641, 38 et seq. uid. INCARNATIO.
    Spiritus sanctus bonus est, fons principiumque bonitatis, 614, 65 et seq. Non quasi acquirens, sed quasi impertiens bonitatem, 615, 74. Spiritus sanctus habet omnia que Dei sunt, qui cum Patre et Filio a sacerdotibus in baptismate nominatur, et in oblationibus inuocatur, cum Patre et Filio a Seraphim in celestibus predicatur, cum Patre et Filio habitat in sanctis, infunditur iustis, inspiratur prophetis, 688, 112 et seq. Spiritus sanctus unus est, qui efferbuit in prophetis, insufflatus est apostolis, copulatus est Patri et Filio in baptismatis sacramentis, 612, 55. Spiritalis generationis auctor est Spiritus sanctus, sicut Pater et Filius, 645, 62 et seq. Ex effusione Spiritus sancti in creaturas diuinitas eius probatur, 619, 90 et seq. Spiritus sancti diuinitas inde probatur, quod peccata condonet, 623, 112 et seq. Spiritus sanctus ex eo Deus esse probatur, quia sine peccato est, et peccata donat; quia creatura non est, sed creator; quia non adorat, sed adoratur, 693, 133 et seq. Eadem genera gratiarum dat Spiritus sanctus, que Pater et Filius, 663, 152. Cum gratia Spiritus predicatur, Dei Patris, aut unigeniti Filii non denegatur, 607, 40. Dei Patris eadem gratia que Spiritus sancti est, 621, 97. Non solum per Patrem et Filium, sed etiam per Spiritum sanctum prophetia; et ideo unum munus, una est gratia, 661, 143. Quos Filius redemit, Spiritus quoque sanctificaturus accepit, 689, 115. Ipse est Spiritus uite operator eterne,  639, 27. Eosdem Spiritus habet, quos Deus Pater et Christus ministros, 618, 88.
    Sicut Filius magni consilii Angelus, ita etiam Spiritus consilii est, 638, 20. Eousque unitas potestatis est, ut arguat Spiritus, sicut arguit Pater, et arguit Filius, 671, 35 et seq. Docet Spiritus Christi, sicut et Christus, orare discipulos suos, 929, 3. Ubi Spiritus, ibi Christus: et ubi Christus, ibi Spiritus, 675, 54 et seq. Non solum lux, sed etiam ignis est Spiritus sanctus, 629, 164 et seq. Spiritus sanctus est aqua uiua, 631, 174 et seq. Non solum aqua, sed etiam flumen dictus est, ibid., 176 et seq. Et fons uite, 632, 180. Spiritus sanctus est fluuius de sede Dei procedens, quem bibit, qui credit in Christum, 697, 154. Oleum letitie Spiritus sanctus est, 621, 101 et seq. Hinc creaturam non esse probatur, ibid., 102. uerbi gladius Spiritus sanctus, et Spiritus sancti gladius uerbum Dei est, 673, 45 et seq. uid TRINITAS.
    Spiritus sanctus quare quasi columba descendit? 358, 14. Descendit Spiritus sanctus corporali specie, ne incarnationem illam putares fuisse, sed speciem, 665, 4. Et ut ille declararet unius honoris in imperio, unius operationis in lauacro cum Patre et Filio sibi esse consortium, ibid. Sic descendit Spiritus, quemadmodum descensurus est Christus, 638, 24. Spiritus sanctus uenit non de loco ad locum, sed a dispositione constitutionis ad salutem redemptionis, a gratia uiuificationis ad gratiam sanctificationis, ut de terris ad celum, de iniuria ad gloriam, de seruitio ad regnum transferat, 625, 122
    Obiectio hereticorum contra diuinitatem Spiritus sancti ex uerbis Amos prophete de flatu uentorum desumpta, soluitur, 643, 48 et seq. Ex his uerbis: De meo accipiet, etc., de quibus calumniam instruunt heretici, unitas diuinitatis in Spiritu aduertitur, non indigentia largitatis, 689, 115. Quo sensu dicatur de Spiritu sancto; Non loquetur a se, 659, 131 et seq. Cum Scriptura tentatum dicit spiritum, tentatum etiam Deum dicit, 674, 50 et seq. Obiectio hereticorum contra diuinitatem Spiritus sancti, petita ex uerbis Apostolis: Ex quo omnia . . . . per quem omnia, soluitur, 650, 85 et seq. Cum dicit Apostolus ex Patre omnia, et per Iesum omnia; Spiritum sanctum non excludit, 607, 32. Obiectio hereticorum tres fore Dominos, si Spiritus sanctus Dominus est, soluitur, 686, 104 et seq. Obiectio hereticorum tres fore deos, soluitur, 684, 92 et seq. Obiectio hereticorum quod dicant in Spiritu Deum, non cum Spiritu predicandum, soluitur, 647, 70 et seq. Obiectio hereticorum inter omnia esse Spiritum sanctum, quia omnia per Filium facta sunt, diluitur, 606, 27 et seq. Spiritus sanctus cur digitus Dei appellatus sit? 667, 11 et seq. Hoc digito tabulas illas lapideas Deus inscripsit, quas Moyses accepit, 668, 13. Hoc digito Christus scribebat in terra, 668, 15. Nec ideo Spiritus sanctus minor est, 669, 17 et seq. Sed unitas potestatis eius cum Patre et Filio demonstratur, 670, 29 et seq. Non dubito dicere quia datus est Spiritus sanctus, 614, 66.
    Siue Angelos dicas, siue Dominationes, siue Potestates omnis creatura exspectat Spiritus sancti gratiam, 613, 62. Spiritus sanctus ex uite fonte procedens, in Angelis redundantius, uidetur effluere, pleno septem uirtutum spiritalium feruens meatu, 632, 178. An non bonus Spiritus sanctus, qui bonos de pessimis facit, peccatum abolet, malum delet, crimen excludit, bonum munus infundit, de persecutoribus apostolos facit, de peccatoribus sacerdotes, 615, 71. Quomodo Spiritus sanctus ad nos descendat? 625, 121. Spiritus sanctus non sanctificatur, sed ipse sanctificat, 615, 74. Nos et per Spiritum sanctum et de Spiritu sancto nascimur et renascimur, 678, 65. Sicut in Christo morimur, ut renascamur, ita Spiritu signamur, ut splendorem atque imaginem eius et gratiam tenere possimus, 616, 79. Qui secundum Spiritum nascitur, secundum Deum nascitur, 646, 65. Spiritus sancti natura longe prestat aque, in qua baptizamur, 616, 76 et seq. Eramus fere, sed per Spiritum sanctum leonum seuitia, pardorum uarietas, astutia uulpium de nostris exoleuit affectibus, 655, 109. Ubi Spiritus sancti gratia est, ibi species diuinitatis apparet, 630, 168. Nulla potest esse plena benedictio, nisi per infusionem Spiritus sancti, 619, 89. De Spiritus sancti effusione tantum capimus, quantum profectus nostre mentis acquirit, 620, 93. Non potest ibi exoratio esse uenie, ubi Spiritum sanctum negando sacrilegii plenitudo est, 611, 54.
    SPONSALIA. uid. ADULTERIUM.
    STATER in ore piscis inuentus quid, et cur illum pro se et pro Petro Christus soluere mandauit? 780, 13 et seq.
    STATUS quo inferior, eo uirtus eminentior, 759, 19. Illud precipuum, si magis mores commendent statum, quam status mores, ibid.
    STELLAE sperant laboris gratiam ab eo qui subiicit eas, 923, 7. uid. SOL.
    STEPHANUS lapidabatur, et ille pro Christo uulnera, quasi  uulnera caritatis pio excipiebat affectu, 294, 61. uidebat celos apertos, et Iesum ad dexteram Dei stantem; et ideo lapidum ictus non sentiebat, corporis non considerabat uulnera, 1015, 13. Stabat iehsu quasi aduocatus, stabat quasi sollicitus, ut athletam suum certantem iuuaret: stabat quasi paratus, ut coronaret suum martyrem, 1023, 5. Stabat quasi sacerdos, quando Patri hostiam boni martyris offerebat: stabat quasi bono luctatori brauium tanti presul certammis redditurus, 521, 138. Stephanus primus martyr, 242, 119. Prosequamur sanctum martyrem laudibus, uulneribus quidem aduersarii cruentatum, sed Christi premiis coronatum, 522, 142.
    STOLA uestis est nuptialis, 420, 18.
    STRENUOS non sexus, sed uirtus facit, 198, 44.
    STUDIUM ad aliquod homines aut premiis aut fructibus incitantur: omne autem studium torpescit dilatione, 413, 88.
    STULTO imperare seruitus est, 936, 24.
    SUBSTANTIA dicitur, quod in suo maneat, nec ope subsistat aliena, 728, 111. Substantie uerbum in Scripturis creberrimum, 516, 108 et seq. Aliud substantia, aliud qualitas est, 725, 100. Quod eiusdem substantie est, non unus, sed unum est, 721, 77. uid. AMICITIA, NATURA.
    SUPERBIA. uid. ADAM, GRATIA, IACTANTIA.
    SUPPLICATIONES plene inuidie, 1101, 4.
    SUPPLICIO paucorum melius est uniuersos exui, quam in omnes uindicari, 1056, 7.
    SUPRA nos quecumque sunt, in uoto magis quam magisterio sunt, 152, 23.
    SUSANNA tacebat, ut melius tacito pudore loqueretur, 300, 87. Negotiosum erat eius silentium, 4, 9. Dum honestati intendit, etiam uitam reseruauit, 130, 90. Grauius uerecundie quam uite damnum putabat, 19, 68. Castimoniam uite pretulit, nec uite dispendium pertulit, et gloriam retulit castitatis, 673, 42.
    SUSANNA die sancto Dominice resurrectionis diuino altari se obtulit uelandam; in solemni conuentu Ecclesie Dei, inter lumina neophytorum splendida, inter candidatos regni celestis, quasi Regi nuptura processit, 309, 19. Que allocutio illi hoc die sit facta? ibid. Ad monasterium uirginale transiuit, 312, 28. Ut copiam uirginitatis uouende a parentibus obtineret, reuelationes sibi datas terribiles dixit, 309, 17. Eius lapsus defletur, 306, 5 et seq. uehemens in illam inuectio, 306, 6 et seq. Eius scelus, 308, 12 et seq. Illud exagitatur, ibid., 14 et seq. Malus rumor de ea ante triennium quam laberetur, 311, 25. Dicebatur filium suum in occulto necasse, 314, 34.
    SYAGRIUS ueronensis episcopus iudicium Indicie uirginis sine alicuius fratris consilio sibi solus uindicandum putauit, 765, 1. Indiciam inspectioni adiudicandam constituit, ibid., 2. Hoc iudicium improbat Ambrosius, 766, 5 et seq. Litteris datis apud Ambrosium se defendit Syagrius, 766, 4 et seq. Quid in sui defensionem afferret, 769, 15. Indicie scripsit, 770, 18. Eius litteris respondit Ambrosius, 769, 16. Iudicium eius rescindit, Indiciamque absoluit, 771, 24. uid. INDICIA.
    SYAGRIUS consul, 786, 1.
    SYMBOLUM specialiter debemus tamquam nostri signaculum cordis antelucanis horis quotidie recensere: quo etiam cum horremus aliquid, recurrendum est, 179, 20. uid. BAPTISMUS.
    SYMMACHUS uir clarissimus prefectus Urbis, 833, 1. Relationem obtulit ualentiniano, ut ara, que de urbis Rome curia sublata fuerat, suo redderetur loco, ibid. Tria in ea relatione posuit, quod Roma ueteres suos cultus requirat, et quod sacerdotibus uirginibusque uestalibus emolumenta tribuenda sint, et quod emolumentis sacerdotum negatis, fames secuta publica sit, 833, 3 et seq. Imperatori supplicat, ut ueteres gentilium religiones, et ara uictorie, instaurentur, 828, 1 et seq. Idem cum esset prefectus Urbis ad ualentinianum imperatorem retulerat, ut templis que sublata fuerant, reddi iuberet, 1010, 2. uid. AMBROSIUS, SATYRUS.
    SYNAGOGA bene in mulieribus decora dicitur, non in uirginibus, 295, 67. Ecclesia eam exclusit, 953, 24. Iudeorum risus illam incendit in eternum, 297, 76.
    Synagoga diuino iam cremari cepit iudicio, 949, 8. Ipsam incensam auctore episcopo, ab ipso iussit Theodosius edificari, uindicari in ceteros, 948, 6; 956, 1. Hoc mandatum reuocandum esse probat ac precatur Ambrosius, ibid. et seq. Hec Synagoga in castro ultimo constructa, nichil pretiosum, nichil copiosum habuit, 951, 18. Synagoga perfidie locus, impietatis domus, amentie receptaculum, quod Deus damnauit ipse, 950, 14.
    SYRACUSANI horti a Siculo homine fraude uenditi, 125, 71 et seq.
    SYRICII pape uigilantia laudatur, 965, 1 et seq.
    SYRICIUS Prisco dedit litteras ad Ambrosium, 1106, 1.
     SYRUS presbyter statim ut uenit, recurrendum putauit, 1106, 1.




T
    TACERE. uid. CONuIuIUM, SILENTIUM.
    TALES simus, quales haberi uolumus: et qualem affectum habemus, talem aperiamus, 93, 96.
    , 664, 154.
    TEMPERANTIA modum ordinemque seruat omnium, que uel agen la uel dicenda arbitramur, 31, 115. In temperantia quid maxime queratur? 56, 219. Sacrate uinculo caritatis mysteriorumque contemplatione celestium negligit corporis uoluptates, 241, 114. Non illa solum laudabilis, que parca est ciborum; sed etiam illa, que coucupiscentie, 1030, 32. Nature conueniens est, atque diuine legi, 1029, 27. uirtus est feminarum, 196, 40.
    TEMPLUM habet Deus, creatura templum non habet uerum, 683, 90. Quoniam Dei templum sumus, materiales a nobis sollicitudines abdicemus, 240, 110. Templis christianorum dona detracta, 837, 15.
    TEMPORA, dies. anni, fluminum pretereunt modo, 90, 83. Tempus accepistis in hac terra, non perpetuitatem: ipsi tempore utamini, qui sciatis uos migraturos, 1043, 86. Qui non uult amittere quod est perpetuum, non eripiat alii quod temporale est, 757, 12.
    TENTASSE nos non penitet, quod intentatum caderet in culpam, 817, 2.
    TENTATIONES diaboli tunc cauende, cum grauis urget dolor corporis, aut filiorum amissio, uel ceterarum necessitudinum, 1067, 22. Hec est tentatio christiani, si in sue anime periculum prolabatur, 1183, 33. Fortior in suo corpore tentatur, infirmior in alieno, 856, 15. Ipsi nobis tendimus retia, quibus inuoluimur, et implicamur: ipsi nobis uincula nectimus, 409, 73. Quia plerique uincuntur infirmi tentationibus, qui fortes sunt, probantur, 1066, 17. Homo es, et tibi uenit tentatio, uince eam, 999, 11. uid. CARO, DIABOLUS.
    TERRAS fugito, in quibus inuidia est, ubi ambitio, ubi contentio, 908, 17. uid. CeLUM. Quid sit terra ferrea? 1060, 1 et seq.
    TESTES in iudicio Ecclesiastico qui requirantur? 765, 2.
    TESTAMENTI noui gratia, pax ueteris, 978, 6. Abiit dies Testamenti ueteris, uenit dies nouus, quo Testamentum consummatum est nouum, 980, 15.
    Testamentum non ualet, quamdiu uiuit testator, sed eius morte firmatur, 1084, 3. Dicuntur tamen heredes, testatore uiuente, qui scripti sunt, sed sine re, ibid. Ubi testamentum, ibi hereditas, ibid. uid. CLERICUS.
    THAMNATA urbs que Palestinorum incolis frequentabatur, 845, 13.
    THECLA uirgo, 307, 10. Eius uirginitas et martyrium, 166, 19. Eam nec carnis infirmitas potuit mutilare, aut seuitia tyrannorum potuit per uaria tormenta deiicere, 307, 10. uirginitatis munere uenerabilis leonibus fuit; ut ad pedes prede sue impaste bestie sacrum deferrent ieiunium, nec procaci oculo, nec ungue uirginem lederent, 1030, 34. Inter leones uirgo exsultauit, et rugientes bestias spectauit intrepida, 399, 37. Eam non senectus sed uirtus probauit, 223, 40.
    THESSALONICENSIUM ob cedem quantum episcoporum synodus ingemuerit, 998, 6.
    THEODORUS episcopus Octodorensis, 786, 1; 805, 76. Eius in Palladium condenmatio, 802, 62.
    Theodori episcopi subscriptio, 969, 14.
    THEODOSIUS episcopus, 819.
    THEODOSII insidiabantur saluti, qui patrem eius triumphatorem occiderant, 1213, 53. Subiit pietatis exsilium, ibid. Infusis Romano imperio barbaris suscepit imperium, ibid. uere Dominus propitius fuit imperio Romano, quandoquidem Theodosium talem principem, et parentem principum elegit, cuius uirtus et potestas in tanto imperii constituta culmine triumphali, tanta sit humilitate subnixa, ut uirtute imperatores, humilitate uicerit sacerdotes, 1021, 6. Theodosius beatissimus imperator fidem concilii Niceni et sequitur, et probauit, 862, 14. Quos triumphos Theodosii fides acquisierit? 1200, 7. In acie dicebat: Ubi est Deus Theodosii? ibid. In certaminibus coronam non suis uiribus, sed Domini auxilio nouit sibi esse donatam, 1204, 23. Quantum dilexerit Deum? 1203, 17 et seq. Apex operum eius pietas semper fuit, 1000, 12. Post uictoriam, quia hostes prostrati sunt, abstinuit a consortio sacramentorum, 1207, 34. Fuit imperator pius, imperator misericors. imperator fidelis, 1201, 12. Plenus timoris Dei, plenus misericordie, 1202, 16. Humilis in imperio, corde puro in pectore mansueto preditus, 1207, 33.
    Theodosius catholicos Ecclesiis reddidit, 814, 1. Unitatem reddidit Occidentalium iuxta atque Orientalium Ecclesiis, 817, 1. Omnes idolorum ceremonias oblitterauit, 1199,  4. Clausit templa, simulacra destruxit, 1208, 38. uid. AMBROSIUS.
    Theodosius patrueles fratres et consobrinos uetuit inter se coniugii conuenire nomine, et seuerissimam penam statuit, si quis temerare ausus esset fratrum pia pignora, 1019, 8. Qui conuictus non fuerit presentibus partibus, quod uere augusto principalique responso clementia eius definiuit, referendam semper ansulam questionis arripiet, 818, 4. Malebat sibi homines religione quam timore astringere, 1202, 13. Habebat fidei studium, et Dei timorem: sed habebat nature impetum, qui cito ad misericordiam uel iracundiam uertebatur, 998, 4. Magis arguentem, quam adulantem probabat, 1207, 34.
    Theodosium Ambrosius ob cedem Thessalonicensem ad penitentiam hortatur, 998, 6 et seq. Exemplum Dauidis penitentis proponit, 998, 7 et seq. Et aliorum, 999, 10. Humilem se prebuit Theodosius, et ubi peccatum obrepsit, ueniam postulauit, 1205, 28. Quod priuati erubescunt, non erubuit imperator publice agere penitentiam: strauit omne, quo utebatur, insigne regium, defleuit in Ecclesia publice peccatum suum, 1207, 34. uid. AMBROSIUS. Gratiani pater, 1001, 17. Ambrosius illi gratias deterebat, quod ualentinianum non solum regno reddidisset, sed etiam instituisset fidei et pietatis disciplinis, 1002, 3.
    Theodosius supplantauit perfidiam tyrannorum, 1199, 4. Quanta Deus illi aduersus Maximum tyrannum pugnanti beneficia contulerit? 952, 22. Theodosius Antiochenis suam donauit iniuriam, inimici sui filias reuocauit, nutriendas apud affinem dedit, matri hostis suis misit de erario suo sumptus, 955, 32. Petente Ambrosio, liberauit plurimos de exsiliis, de carceribus, de ultime necis penis, 953, 25. Armatis pepercit hostibus, et seruauit inimicos suos, 955, 32. Seruauit hostes, dilexit inimicos, ignouit iis a quibus appetitus est, regni affectatores perire non est passus, 1203, 17. Beneficium se putabat accepisse, cum rogaretur ignoscere: et tunc propior erat uenie, cum fuisset commotio grauior iracundie, 1201, 13. Optabatur in eo, quod in aliis timebatur, ut irasceretur, ibid. Doluit quam dederat, iis qui in se peccauerant, periisse indulgentiam, 1199, 4. Pepercisse se pluribus recensendo pietatis sue recordatione mulcetur, 1213, 52. uictoria Theodosii de Eugenio antiquo more, uetustisque miraculis, qualis sancto Moysi, et sancto Iesu Naue, et Samueli atque Dauidi celestis gratie effusione collata censetur, 1022, 4. Pro uictoria de Eugenio tyranno reportata oblationem et gratiarum actionem per seredotes celebrari Domino desiderat, 1021, 4.
    Theodosii mortem motus terrarum graues, iuges pluuie, et ultra solitum caligo tenebrosior minabantur, 1197, 1. Cum corpore iam solueretur, magis de statu Ecclesiarum suarum, quam de suis periculis angebatur, 1207, 35. Ante mortem iussit tributa laxari, 1199, 5. Moriendo regnum non deposuit, sed mutauit, 1197, 2. Moriens filios suos presenti commendauit parenti, 1199, 5. Eosdem destitutos non reliquit, quibus Christi acquisiuit gratiam, et exercitus fidem, 1197, 2. Filiis tradiderat regnum, potestatem, nomen augusti, 1199, 5. Mortuum in filiis debemus agnoscere, 1199, 6. Pium ac patrium impendi eis debet obsequium, 1201, 11.
    Quadragesimam ab obitu Theodosii diem celebramus, assistente sacris altaribus Honorio principe, 1198, 3 et seq. Corpus eius Constantinopolim defertur, 1214, 55 et seq. Ubi sepelitur, ibid., 56. uid. CONSTANTINOPOLIS. Theodosius post mortem recipit filium Gratianum et Pulcheriam dulcissima sibi pignora, que hic amiserat, 1209, 40. Adheret Flaccille sue, ibid. Et Constantino imperatori, ibid. Fruitur nunc luce perpetua, tranquillitate dinturna, et pro iis que in hoc gessit corpore, remunerationis diuine fructibus gratulatur, ac meruit sanctorum consortia, 1206, 32. uid. AMBROSIUS, HONORIUS, NICAENUM CONCILIUM.
    THEOPHILO et episcopis Aegyptiis causa Euagrii et Flauiani a synodo Capuensi remittitur, 1006, 2.
    THRACIA. uid. ILLYRICUM.
    TICINENSIS Ecclesia, 106, 150.
    TIGRI, uide Tugri.
    TIMOTHEI episcopi Alexandrini cum Paulino Antiocheno dissidium, 813, 4. Ad illud sedandum Patres concilii Aquileiensis imperatorem, ut Alexandrie concilium iubeat coire, datis litteris obsecrant, ibid., 5.
    Timotheus episcopus, 819.
    TIMOR initium sapientie, et effector beatitudinis, 2, 1. Charitas libertatis, timor seruitutis est, 1091, 7. Timor ad libertatem perducit, libertas ad fidem, fides ad caritatem, caritas acquirit adoptionem, adoptio hereditatem, 1084, 5. Timor temporalis tutaminis seruat excubias, nescit diuturnitatis custodiam, 79, 38. Plerumque quibus incentiuum est impunitas, timor tedio est, 589, 210. Dominus diligi mauult quam timeri, 1083, 10. Didicimus Christi seruuli non timere, 873, 36. Grauius est timere ne acciderit, quam  tolerare quod iam noueris accidisse, 1139, 15. Non timentibus numquam grauis est terror, 873, 36.
    TITIANI innocens uictoria in neptis sue causa, 1001, 1.
    TOBIAS numquam requisiuit pecuniam, quam dederat, nisi extremo uite sue tempore, et cur? 843, 5.
    TORQUES insignia sunt uictorie, 1191, 68. uictores secularium preliorum solent strenuorum uirorum donatis torquibus onerare ceruices, 268, 89.
    TRANQUILLITAS. Quid est iuste uiuere, nisi cum tranquillitate uiuere? 1043, 85.
    TRACTATUS. Quando de religione tractatus est, Deum cogita, 825, 7.
    TRIBUTUM non soluunt, quibus portio Deus est, 781, 17. uid. FEMINA.
    TRINITAS incomposite nature corrumpi non potest, 1099, 8. Qui unum dixerit, Trinitatem signauit, 609, 44. Probatur unum esse nomen Patris et Filii et Spiritus sancti, 627, 132 et seq. Nos Patrem et Filium et Spiritum sanctum confitemur; ita ut in Trinitate perfecta et plenitudo sit diuinitatis, et unitas potestatis, 445, 10. In Patre et Filio et Spiritu sancto unitas maiestatis, et quod amplius est , 664, 154. Unius et Pater, et Filius, et Spiritus sanctus et nature sunt et scientie, 657, 124. Probatur ex Scripturis quod eadem Dei Patris sit natura, que Filii est, eadem sit et Spiritus sancti, 722, 84 et seq.
    Increata et inestimabilis Trinitas, que unius est eternitatis et glorie, nec tempus, nec gradum, uel posterioris recipit uel prioris, 547, 140. Ipsa Patris et Filii et Spiritus sancti uenerabilis Trinitas sine tempore, sine ordine, auctor numeri, non sub numeri lege deuincta, 977, 3. Non est in diuinitate uel Sabelliana confusio, uel Ariana discretio, uel terrena corporalisque mutatio, 661, 142. In ipsa nec confusum, quod unum est: nec multiplex, quod indifferens, 447, 17. Est quedam indistincta distincte incomprehensibilis, et inenarrabilis substantia Trinitatis: distinctionem accepimus Patris et Filii et Spiritus sancti, non confusionem; distinctionem, non separationem; distinctionem, non pluralitatem, 537, 91. Pater et Filius distinctionem habent, ut Pater et Filius; separationem diuinitatis non habent, 476, 33. Unitas Trinitatis est; non ordine distincta, nec tempore, 264, 64. Non diuisum est regnum Trinitatis, 446, 11. Habet consortium regni cum Patre et Filio etiam Spiritus sanctus, 697, 158.
    Que habet Pater, Filii sunt: que habet Filius, accepit et Spiritus, 656, 118. Pater uidetur in Filio, et Filius in Spiritu, 699, 167. Patris imaginem habemus in Filio, sigillum Filii habemus in Spiritu, 158, 48. Ubi Pater, aut Christus, aut Spiritus, Scriptura testificante, signatur, ibi omnis plenitudo est Trinitatis, 676, 55. Patris et Filii et Spiritus sancti unam uoluntatem, unam uocationem, unam preceptionem esse probatur, 653, 101 et seq. Unam Patris et Filii et Spiritus esse sanctitatem probatur, 688, 109 et seq. Per u itatem eiusdem substantie idem uelle, atque idem nolle, et idem posse et in Patre est et in Filio, et in Spiritu sancto, 534, 74. Sicut Pater uirtus, ita et Filius et Spiritus sanctus, 637, 19 et seq.
    Didicimus unam esse potentiam Trinitatis, quam nos in ipsa atque post ipsam Christus docuit passionem, 487, 85. Sicut ex Patre legimus esse omnia, ita et ex Filio et ex Spiritu sancto, 652, 96. Unitas diuinitatis et operationis in Patre, in Filio et Spiritu sancto probatur ex Cantico Moysis, 669, 20 et seq. Una sententia et operatio Trinitatis est, 575, 134. Principium omnium Trinitas est, et Trinitatis primatus super omnia est, 265, 68. uid. INCARNATIO.
    Sicut uita Pater, ita Filius uita et Spiritus sanctus, 630, 171 et seq. Sicut uita est cognoscere Patrem et Filium, ita etiam uita est cognoscere Spiritum sanctum, 638, 26 et seq. Pater Filium misit et Spiritus: Spiritum quoque et Pater misit et Filius, 666, 8; 485, 76. Sicut sanctificat Pater, ita sanctificat Filius, sanctificat et Spiritus sanctus, sed una est sanctificatio, 670, 25 et seq. Descendit Filius, repleta sunt omnia nouo odore uerbi. Eructauit cor Patris uerbum bonum, fragrauit Filius, Spiritus sanctus exhalauit, atque per omnium se corda diffudit, 229, 63. Unam pacem et unam gratiam Patris et Filii et Spiritus sancti esse probatur, 626, 126 et seq. Similiter eamdem caritatem et communicationem, ibid., 128 et seq. Unam gratiam et unam presentiam esse Patris et Filii et Spiritus sancti, 626, 125.
    Sicut Pater lumen, ita etiam Filius et Spiritus sanctus, 629, 160 et seq. Clarificat Spiritus Filium, sicut clarificat et Pater, sed etiam Spiritum clarificat Dei Filius, 657, 121. Sicut flumen Pater, ita Filius et Spiritus sanctus, 632, 181. A Christo non deficiunt ubera, claritas a Deo, flumen ab Spiritu: hec est Trinitas, que Ecclesiam suam irrigat, Pater, Christus et Spiritus, 152, 22.
    Eiusdem impietatis est uel Patri, uel Filio, uel Spiritui sancto derogare, 606, 30. In sacrilegium incidunt, qui prolatiuum uerbum putant in Patrem redire, prolatiuum  Spiritum in Deum refundi; ut unius refusio sit, et quedam uicissitudo in uarias formas se sepe mutantis, 644, 53. Qui male crediderit de Filio, non potest bene sentire de Patre: qui male crediderit de Spiritu, non potest bene sentire de Filio, 566, 88.
    Nihil extra se Trinitas loquitur, 659, 134. Quid potentius, quam confessio Trinitatis, que quotidie totius populi ore celebratur? 873, 34. uid. CHRISTUS, DEUS, PATER, FILIUS DEI.
    In TRISTIBUS sit modus, qui exigitur in secundis, 1138, 11. Usu uenit, ut non tibenter teneamus nuntium mestitudinis, 819, 2. Etsi minus iucunda solatia merentibus, tamen nonnumquam necessaria sunt, 944, 1.
    TUBARUM quibus Moyses uti preceperat, mystica significatio explicatur, 1161, 105 et seq. Tuba Romani utebantur in militia, ibid.
    TUBERA mire magnitudinis, 762, 1. Huius nominis diuersa ratio, ibid.
    TYGRI origo est in Armenie locis, 843, 2.
    TYMASIUS magister equitum et peditum aduersum monachos uehementior, 963, 27.
    TYPUS umbra est ueritatis, 513, 89.
    TYRANNORUM tolerabiliora periuria, quam sacramenta sunt, 181, 28. Qui tyranni imaginem habet, obnoxius est damnationi, 64, 254.




U
    ULCUS quamuis tumidum, cum fuerit apertum, euaporans prestat refrigerium, 305, 1.
    , 383 et seq.
    ULTIO. Christus eo usque perfectis studium adimit ultionis, ut ledentium caritatem imperet, 1042, 84. Non aliquid durum uidetur, pro uindicta iniurie celestis, 1056, 7. uid. INIMICUS.
    UNITAS numerus non est, sed hec omnium ipsa principium, 447, 19. Nec diuiditur, nec scinditur; ideo nec corruptele subditur, nec etati, 446, 11. Quod unum non est, diuisum est, ibid.
    URIEL non moritur, 500, 200.
    URSICINUS. uid. uALENS.
    URSINUS indebitum sibi gradum usurpare conatus, cum Arianis coniunctus, turbare Ecclesiam Mediolanensem moliebatur, 810, 2 et seq.
    USURA. Nihil durius quam pecuniam dare ad usuram, 843, 4. Quanto uberior fenoris summa, tanto gratior sortis usura, 1114, 3.
    UTILITAS duplex, alia corporalis, alia pietatis, 77, 27. Nihil iudicandum utile, nisi quod in commune prosit, 114, 25. Eadem utilitas, que honestas, 77, 28. Non est utilitas, in qua plus honestati detrahitur, quam utilitati adiungitur, 119, 44. Utilitatem non pecuniarii lucri estimatione subducimus, sed acquisitione pietatis, 76, 23. Qui inutilis est omnibus, sibi utilis esse non potest, 114, 25. uid. HONESTAS.
    UXOREM uir tamquam gubernator dirigat, tamquam consortem uite honoret, participet ut coheredem gratie, 1048, 107. Mulier uiro deferat, non seruiat: regendam se prebeat, non cercendam: indigna est coniugio, que digna est iurgio, ibid. Placeat uxor honestate magis quam pulchritudine, 256, 30. Iure laudatur bona uxor, sed melius pia uirgo prefertur, 966, 3. Si uxor tentatio est, esto cautior, quere remedium aduersus tentationis periculum, 256, 31.




u
    uALENS Ursicino iunctus turbare Ecclesiam Mediolanensem moliebatur, 811, 3. Pudet dicere quam turpi fama eius conuicio sauciata sit, ibid., 5.
    uALENTIA Gallorum, 890, 7.
    uALENTINIANUS Senior sub Iuliano militiam et tribunatus honores fidei amore contempsit, 1188, 55. Eius fides confessionis constantia comprobata est, et sapientia meliorate reipublice predicatur, 860, 3. Non solum sermone respondit, sed etiam legibus suis sanxit: In causa fidei, uel Ecclesiastici alicuius ordinis eum iudicare debere, qui nec munere impar sit, nec iure dissimilis, hoc est, sacerdotes de sacerdotibus uoluit iudicare, 860, 2 et 5. Baptizatus dicebat: Non est meum iudicare inter episcopos, 861, 5. uid. EPISCOPUS. Nemo ad eum detulit aram esse in Romana curia, in qua idolis sacrificaretur, 828, 16.
    uALENTINIANUS iunior imperator christianissimus 824, 3. Paruulus erat, cum post mortem patris adscisceretur imperio, 1190, 59. Quantus ualentiniani erga prouinciales amor? 1180, 21. Eis tributa laxauit, ibid. Pugnauit aduersus extraneos hostes, pugnauit aduersus lubricas seculi mutationes, pugnauit aduersus corporis fragilitatem, aduersus multiplices passiones, 1191, 66. In eo annorum maturitas et consiliorum senectus, 1174, 3. Quanta eius pietas, 1179, 18. Respondit ut nichil cruentum sanctis presertim diebus statueretur, ibid. Patrem et fratrem  imitatus est, alterum fide, alterum deuotione, 1189, 55. Legatio iterum a paganis ei missa in Gallias, ut sumptus sacrificiorum reddi iuberet, nichil extorquere potuit, 1011, 5. Templorum iura, sacerdotiorum profana priuilegia, cultus sacrorum legatis Romanis senatus nomine restitui petentibus negauit, 1179, 19; 1188, 52. uid. AMBROSIUS, SYMMACHUS.
    ualentinianus circa amicos suos quem habuerit animum? 1184, 35 et seq. Quem erga germanas suas habuerit affectum? 1184, 36 et seq. Quid in earum lite cum orphano egerit? ibid., 37. Quantum pro fraterne sepulture honore sollicitus? 1182, 28. Audiebat in consistorio negotia, et congruam adolescens senilemque ferebat sententiam, 1178, 16. Risit adolescens, quod robusti metuunt principes, 1179, 18. Hunnos atque Alanos repressit, 890. 8, Hostis barbarus ei adhuc militauit adolescenti; et sue oblitus uictorie, laxauit sponte quos ceperat, excusans quod ignorasset Italos, 1175, 4. Moderatione ipsius, et tranquillitate pacifica, nec Gallia hostem sensit, et Italia hostem repulit, 1191, 68. Moderatione sua magnorum equauit insignia triumphorum, ibid. Maximo pacem auro suo redemit, 890, 8. uid. uICTOR.
    ualentiniano quanta fuerit emendatio uite? 1186, 46. Iactabant inuidi quod premature prandium peteret; cepit ita frequentare ieiunium, ut plerumque ipse impransus, conuiuium solemne suis comitibus exhiberet, 1178, 16. Ferebatur primo ludis circensibus delectari; sic illud abstersit, ut ne solemnibus quidem principum natalibus, uel imperialis honoris gratia circenses putauerit esse celebrandos, 1178, 15. Aiebant aliqui eum ferarum uenationibus occupari, atque ab actibus publicis intentionem eius abduci; omnes feras uno momento iussit interfici, ibid. Quid erga Scenicam mulierem forma ac decore prestantem egerit? 1179, 17. uid. AMBROSIUS.
    ualentiniani inclinatum iudicium impugnat fidem, quod lata lege patefecit, 864, 3. Ambrosium quem ante persequebatur, nunc diligebat, se ab eo nutritum preferebat, ut sedulum patrem desiderabat; et cum sanctos et summos sacerdotes haberet, ab eo tamen ut baptismatis sacramentis initiaretur, scribendum arbitratus est, 1002, 2. ualentiniani parens Theodosius, 826, 11. Quem super omnibus fere maioribus causis consulere solebat, ibid. Ornatus capitis eius gloriosus, quod non regalia diademata, sed quod Dominici sanguinis insignia coronarent, 1192, 69.
    ualentinianus eui integer antequam sacramentorum que desiderauit, adipisceretur gratiam, repentina obiit morte, 1002, 3. Non amisit gratiam baptismi, quam poposcit, 1182, 30; 1188, 51. Quanto gaudio aduentum Ambrosii exspectabat, ut ab eo sacris mysteriis initiaretur? 1180, 23 et 25; 1188, 51. Christus baptizauit ualentinianum; quia humana ei officia defuerunt, 1193, 75. Eum fides sua lauit, et petitio consecrauit, 1194, 77. Quid moriens de suis sororibus dixerit? 1188, 50. Mori non timuit, immo pro omnibus se obtulit, 1184, 35. Non inflexa aliquo mortis terrore eius constantia, 1190, 62. In primo uite occidit cursu, 1183, 33; 1185, 43 et 46. Octauo decimo regni sui anno obiit, 1189, 57. Causa mortis eius plena laudis, quod Romano uoluit subuenire imperio, 1174, 2. Audiens ad Italie fines barbaros appropinquasse, uoluit dimittere Gallicana otia, et pericula nostra suscipere, 1180, 22.
    ualentiniani sorores quam grauibus de eius morte afficiebantur modis? 1003, 5. Quantus Ambrosii de illius morte luctus? 1182, 28 et seq. Ecclesia plorauit in eius morte, 1175; 5 et seq. Ecclesia percussa erat in maxilla cum amitteret Gratianum; prebuit et alteram, quando ei ualentinianus ereptus est, 1175, 6. Omnes morte ualentiniani non imperatorem sibi, sed salutem ereptam putabant, 1181, 26. Omnes non tamquam imperatorem, sed tamquam parentem publicum obiisse domestico fletu doloris illacrymant, 1174, 3. Quam beata fuisset respublica, si eum diutius seruare potuisset, 1186, 46. Dolendum est quod nobis cito raptus sit, consolandum quod ad meliora transierit, 1186, 46.
    Porphyreticum labrum preparatum ualentiani sepulture, 1003, 4. De hoc exspectabatur Theodosii rescriptum, ibid. ualentinianus uita iam fruitur eterna, 1186, 44. Anima eius de corpore recedens, repulsa nocte sicut sol appropinquat Deo, 1191, 64. Quibus uerbis eam alloquatur Ambrosius? ibid. et seq. uid. AMBROSIUS, GRATIANUS, ITALIA.
    ualentinianus paratus ad humilitatem salutat Eusebium, 1005, 5.
    uALENTINUS non secula ante Deum, sed deos putat esse quot secula sunt, 709, 25.
    ualentinus sacramentum incarnationis negauit, 478, 44. Non putauit ueritatem carnis humane a Christo suscepte, 705, 8. Christus Filius Dauid est contra ualentinum, 570, 105.
     ualentiniani triginta et duos. Aeones colunt, quos deos appellant, 951, 16. Theodosius eos excludi iussit, nec conueniendi usurpare copiam 954, 26. ualentinianorum fanum in quodam uico rurali tumultuarie conditum, a monachis incensum, 951, 16; 956, 1. In monachos uindicari preceptum ab imperatore, ibid. uid. AMBROSIUS.
    uALERIANUS episcopus Aquileiensis, 786, 1; 805, 76; 798, 46; 799, 49. Eius in Palladium sententia, 800, 54.
    uALLIO bellator strenuus, miles fidelis, comes utilis, iussus occidi a Maximo tyranno, 891, 11.
    uASE fetido uel oleum uel uinum facile corrumpitur ac deterioratur, 1058, 6.
    uELLUS Gedeonis exsiccatum et ros missus in peluim quid significet? 602, 11 et seq. Gedeonis uellus quid figurauerit? 190, 18 et seq.
    uELAMINA hec sunt meliora, que sunt indumenta uirtutum, 273, 109.
    uENETIAS autumni frumenta pauerunt, 838, 21.
    uENUS. Quam Celestem Afri, Mitram Perse, plerique uenerem colunt, pro diuersitate nominis, non pro numinis uarietate, 840, 30.
    uERBI diuini naturam nescio multo melius, quam scio, 708, 21. uerbi esse apud Patrem est. Patris esse cum uerbo est, 707, 18. Non quale uerbum quod syllabis colligitur, tale uerbum Filius; quia non talis est Pater uerbi, 708, 19. Secundum naturam unum est, quod et gradum excludit et numerum, 708, 20. uerbi eternitas et diuinitas ex primis Ioannis Euangelii uerbis asseritur, 706, 14 et seq. Sermo noster non operatur; solum est uerbum Dei quod nec prolatiuum est, nec quod dicunt, sed quod operatur, et uiuit, et sanat, 534, 72 et seq. uid. CHRISTUS, FILIUS DEI.
    uerbum Dei ros Patris, 915, 6. Nostris meritis uerbum Dei nobis aut uiuit aut moritur, 914, 2. uulnerat Dei uerbum, sed non ulcerat, 235, 91. Quam bonus sit gladius? 214, 3. Currit, fastidio non capitur, negligentia non tenetur, 231, 74. Thesaurus in nobis est, 243, 119. uid. ANIMA.
    uerborum fomenta grauiora, que uino quodam Sodomitane uitis mentem inebriant, 410, 76. Speculum mentis plerumque in uerbis refulget, 19, 67. Non in uerbis quasdam constituamus insidias, et uerborum tendiculas aucupemur, 503, 37. uid. LOQUI, SERMO.
    uERCELLENSIS Ecclesia ob dissensiones episcopo diutius orbata, 1023, 1. Quanta cura ordinandi sacerdotis expetitur in uercellensi Ecclesia, ubi duo pariter exigi uidentur ab episcopo, monasterii continentia, et disciplina Ecclesie, 1038, 66. uid. AMBROSIUS, EUSEBIUS.
    uERECUNDIAE in factis et in ipsis etiam sermonibus pulchra et suauis gratia, 19, 67; et in silentio, ibid., 68. Est in ipso motu, gestu, incessu tenenda, 20, 71. Quomodo natura ipsa magistra sit uerecundie? 22, 78. Ut in senibus grauitas, in iuuentibus alacritas; ita in adolescentibus uerecundia commendatur, 19, 65. In ordine uite a uerecundia prima quedam fundamenta duci debent, 56, 220. Pudicitie comes est, 20, 69. Eius scopuli, 24, 85.
    uERITATEM inuestigare omnibus hominibus inest secundum naturam humanam, 33, 125. In ueri inuestigatione quid obseruandum, 33, 122. Non fallit ueritas, non circumscribit iustitia, non decipit uirtus, 162, 64. ueritatem non aliunde, nisi ex ueritate procedere, 1164, 109. Ea esse perpetua ac solida, que uera sunt, 97, 116. uulgi usus non preiudicat ueritati, 258, 36.
    uERONENSES karissimi exasperati ueniunt, pacifici reuertuntur, 765, 1.
    uESTAE uirgines, et Palladis sacerdotes non morum pudicitiam habent, sed annorum, que pudice adolescentes iubentur esse, impudice anus, 150, 15. uiolentia capiebantur, 217, 113. uix septem capiuntur puelle, 836, 11. Eas infule uittati capitis, purpuratarum uestium murices, pompa lectice ministrorum circumfusa comitatu, priuilegia maxima, lucra ingentia, prescripta denique pudicitie tempora cegerunt, ibid.
    uESTIS. Suis unumquemque sexum induit natura indumentis, 1062, 2. Cur tam seuere Lex immundos eos dixerit, qui alieni sexus uterentur uestibus? 1061, 1 et seq. Aurate uestis et aliorum ornamentorum dispendiis sepe lis mouetur in Ecclesia, 230, 68.
    uESTIMENTA in deserto non attrita, instar fidelibus resurrectionis ostendunt, et quomodo? 475, 23.
    uIAS Domini sequi debemus, custodire nostras, 4, 7.
    uICINI gratia frequenter est supra fraternam caritatem, 762, 30.
    uICTOR comes a Maximo directus ad ualentinianum, ut ab eo pacem peteret, 889, 6. Occurrit Ambrosio iuxta urbem Moguntiacum, ibid. Retento Ambrosio, peruenit Mediolanum, negatumque ei quod postulabat, ibid., 7. Presens erat Ambrosius, ubi uictor rediit, ibid.
     uICTORIAM deam esse crediderunt, que munus est, non potestas, 810, 30. Ipsi aram in urbis Rome curia non esse construendam, ibid., 31 Non est gloriosa uictoria, nisi ubi fuerint laboriosa certamina, 17, 56.
    uINCERE paras, qui Christum adoras: uincere paras, qui fidem uindicas, 444, 3.
    uIDUITATEM qui despiciunt, refutantur, 968, 9. Persecutores fidei persecutores fuerunt uiduitatis, 209, 85.
    uIDUA qualis eligi debeat ad uiduitatis professionem, 188, 9 et seq. Apostolus iuniores non putauit a uiduitatis affectu reuocandas, 189, 12. uiduarum officia, 187, 7 et seq.; 189, 11 et seq. Non sola castitas corporis uidue fortitudo est, sed magna et uberrima disciplina uirtutis, 188, 11. Non abstinentia corporis tantum definitur, sed uirtute designatur, 185, 7. Qualis debeat esse eius uita? 191, 21 et seq. uidue nurus suas instituere debent, que possint in his mature subsidium habere senectutis, 194, 33. uidua quantum misericors in pauperes et liberalis esse debeat? 193, 27. Casta primum debet esse a uino, ut possit casta esse ab adulterio, 196, 40. Leta illi magis lubrica sunt quam seria, 200, 53. uiduarum et uirginum domos qui Ecclesiastici et quomodo uisitare debeant? 24, 87 et seq. Magis cauere debent ne locum sinistre relinquant opinioni, et cur? 192, 26. Cum suppetere eis non uideatur causa nubendi, studium abesse debet, 203, 67. Quodam modo magisterium uirginitatis uiduarum ualescit exemplis, 185, 1. Multas graues uiduas uno tempore defunctas uidemus, 1131, 67. Frustra uiduis propter suscipiendos liberos coniugia iteranda uidentur, 209, 86 et seq. Quam recte uidua illa duo era mittens in gazophylacium, omnibus anteferretur, 139, 27 et seq.
    uiduitatis uaria bona, 199, 51. uiduis ita honorificentia larga defertur, ut etiam ab episcopis honorentur, 188, 8. Bona uidua egere non nouit, 195, 34. Qui sint eius thesauri? 194, 30 et seq. Bona uiduitatis uia, sed confragosa et aspera cautiores requirit, 1032, 40. uid. AMBROSIUS, DEPOSITUM.
    uIGILIAE tota nocte, 875, 2. uersiculus quo uesperi in uigiliis usi fueramus, 904, 1. Pauciores ad uigilias uenerunt die natali SS. Petri et Pauli, 244, 125. uid. PRIMITIAE.
    uIGILIUS episcopus institutionis sue insignia ab Ambrosio poposcit, 842, 1.
    uINCULA. Compatimini iis qui alligati tenentur uinculis, tamquam simul alligati, 1047, 106.
    uINEA Domini uos estis, uindemia uos estis: quasi uinea plantati, quasi uindemia fructum dedistis, 376, 16.
    uINUM bibere licet, sed plurimum non decet, 203, 68. Incendunt duo, uinum et adolescentia, 175, 5. uinum post diluuium iustus ad tentationem sui reperit, 1029, 27. Quanta eius est uis, ut quem diluuia non nudauerunt, uina nudarent? 159, 53. uiros uina sic soluunt, ut uincantur a mulieribus, 196, 40.
    uIR perfectus quis? 1088, 12. Quam deforme uirum facere opera muliebria, 1062, 6. uid. UXOR.
    uIRGINIS nomen titulus est pudoris, 147, 6. Nec uirginis nomen agnoscitur, ubi uirginitatis auctor negatur, 168, 24. Quid est castitas uirginalis, nisi expers contagionis integritas? 151, 21. Meritum non sola carnis uirginitas facit, sed etiam mentis integritas, 207, 15. Tolerabilius est mentem uirginem, quam carnem habere, 168, 24. ueritas uirginitas, corruptela mendacium est, 289, 44. In opprobrio uidetur esse innupta, uel uirgo, uel uidua, 289, 45. Arguuntur qui uirginitatem ab Ecclesia Dei arcebant, 217, 13. uirginitatis statum nec improbum, nec nouum esse probatur, 220, 27 et seq. Nec esse inutilem, 222, 35 et seq.
    Tantum habet uirginitas admirationis, ut eam etiam leones mirentur, 167, 20. Gentilibus inter aras et focos uenerabilis solet esse uirginitas, 217, 13. Affectatur a gentibus, sed consecrata uiolatur: incursatur a barbaris, nescitur a reliquis, 150, 14. Gentiles non habent sacram uirginem, 150, 16.
    uirginitas habet auctoritatem uetustatis a seculo, plenitudinem professionis a Christo, 150, 13. uirgines non facile inuenimus in terris, nisi postquam Deus in hec terreni corporis membra descendit, 149, 11. uirginitas fluxit e celo, ibid. Eius auctor immaculatus Dei Filius, 151, 21. Meruit a Christo eligi, ut esset etiam corporale Dei templum, 1030, 33. Christus principium est integritatis, qui docuit uirgines integritatem mentis et corporis sancto magis dicare Spiritui quam marito, 506, 52. Nihil ad celebrandam uirginitatis gloriam plus conferri potuit, quam ut Deus ex uirgine nasceretur, 272, 104.
    uirginitas non precipitur, que supra legem est; sed magis dato suadetur consilio: nec auctoritas presumitur, sed demonstratur gratia: nec a quocumque demonstratur, sed ab eo qui misericordiam Domini meruit, 1031, 35.  Imperari non potest, sed optari, 152, 23. Sola est, que suaderi potest, imperari non potest, 282, 17. Res magis uoti est, quam precepti, 282, 17. Cur suadeatur, et non imperetur? 204, 70 et seq; 207, 78 et seq. Non est communis plurimis, et uulgaris integritas: nec pro infirmitate permittitur, sed pro uirtute conceditur, 220, 29.
    uirginitas laus etatis est; nec adiumenta querit annorum, que omnium est fructus etatum: adolescentiam decet, iuuentutem ornat, amplificat senectutem, 192 25. Puellas adolescentulas uirginitatem profiteri posse, 223, 39 et seq. Sacerdotalis cautionis esse debet, ut non temere puella ueletur, 223, 39. Semper spectauit ad gratiam sacerdotum uirginitatis studia prouocare, 200, 26. Matres filias suas uirginitatem profiteri prohibentes arguuntur, 160, 58 et seq. Illud gloriosius si uirgines reluctantibus parentibus uirginitatem amplectentur, 161, 62 et seq. Memorabile factum nobilis cuiusdam ac pie uirginis reluctantibus parentibus uirginitatem profiteri uolentis, 162, 65 et seq.
    uirgo castitatem professa publice, 318, 48. Crinem sacro offerens uelamine consecrandum, 273, 108. Die pasche uelabantur uirgines, 288, 42. Quibus uerbis Ambrosius uirginem sacram ad altare Deo offerat, 872, 107 et seq. Populus uirginis professioni subscribit, dicens amen, 309, 20 Que se spopondit Christo, et sanctum uelamen accepit, iam nupsit, iam immortali iuncta est uiro, 310, 21. uirgo consecrata professione, si uoluerit nubere communi lege coniugii, adulterium perpetrat, ancilla mortis efficicitur, 310, 21. uid. MARCELLINA, SUSANNA.
    uirgines sacrande uenunt de Placentino, de Bononiensi ueniunt, de Mauritania ueniunt, ut Mediolani uelentur, 160, 57 et seq. Quantas Alexandrina, totiusque Orientis et Africana Ecclesia uirgines sacrare consueuerint? 222, 36. uirginum tantus numerus, ut plebem pudoris, populum integritatis, concilium uirginitatis constituant, 836, 12.
    Seculum hoc uirgines habere meruit, tenere non potuit, 159, 52. Angeli propter intemperantiam suam in seculum ceciderunt de celo: uirgines propter castimoniam in celum transierunt de seculo, ibid., 53. In uirginibus sacris angelorum uitam uidemus in terris, quam in paradiso quon lam amiseramus, 272, 104. uirginitas uitam angelorum exhibet, 283, 19. Non mirum si uirgines angelis comparentur, que angelorum Domino copulantur, 149, 11. Meretur angelorum presidium castitas uirginalis, quorum uitam meretur, 159, 51. Per uirum et mulierem caro eiecta de paradiso per uirginem iuncta est Deo, 1030, 33. Nulli uberiora quam uirginitati Christus deputauit munera, 260, 45. uirgines habent in celo premia ceteris prestantiora, 282, 17.
    Nuptiis preferenda integritatis studia, 221, 31. Nuptas uirginibus sacris impares esse, 155, 36 et seq. Honorabile coniugium, sed honorabilior integritas 205, 72. Mulieris caput uir, uirginis Christus, 169, 29. Nupta mundi, uirgo Christi possessio est, 288, 40. Matrimonium pro remedio, uirginitas pro premio, 289, 46. Bonum coniugium per quod est inuenta posteritas successionis humane: sed melior uirginitas, per quam celestis hereditas acquiritur, et celestium meritorum reperta successio, 966, 3. In nupta et uidua tardior fructus, in uirgine maturior, 192, 24. uirginum maiorem forme gratiam felicioremque fecunditatem quam nuptarum, 154, 30. Ubi uirginitatis studia crebriora, ibi numerum quoque hominum esse maiorem, 222, 36. uirgo habet filios sine partus dolore, 288, 42.
    Bona uirginitatis uia, sed sublimis et ardua ualidiores requirit, 1032, 40. Que debeant esse uirginis uirtutes? 271, 100 et sed. Transeundo ad celestia terrena pertranseat, 285, 28. Nosse debet Christum quem diligit, atque omne in eo, et ingenite diuinitatis, et assumpte mysterium incorporationis agnescere, 157, 46. Insistat orationibus, et uultus eius assidua obsecratione pallescat, 296, 70. Os eius resonet laudem Domini, gratiam Sponsi, crucis confessionem, cum symbolum recenset, psalmos in cubiculo concinit, 293, 58 Sit in corde eius simplicitas, in uerbis modus, erga omnes pudor, pietas erga propinquos, circa egenos et pauperes misericordia, 274, 112. Debet esse mitis, humilis atque mansueta, 269, 93. Obuia omnibus uirginis modestia, eius astipulatur integritati, 766, 6. Succingat sacre uirginitatis crinem modestia, sobrietas, continentia, 273, 109. Ignobile uelamen usui, nobile castitatis, usus ieiuniorum, omnia postremo talia, ut reuocari a studio putes, dum exercentur officia, 836, 12.
    uirgines reiecta decoris cura plus decet: et hoc ipsum quod se non ornant, ornatus est, 160, 54. Pre ceteris precellit, studium sobrietatis, et cuiusmodi? 298, 81. Multe cum studium castitatis profiteantur, affectant adminicula pulchritudinis plus quam sacras Domini decet, 299: 81. Non pulchritudo, sed nullis obuoxia casibus opinio  bonorum operum est decori, 158, 47. uirginem prius grauitas sua nuntiet, pudore obuio, gradu sobrio, uultu modesto, 177, 13. Non placet Deo, quam non suorum grauitas morum probat, 766, 6. Morum suorum se habeat ipsa custodem, 165, 9. In uirgine obnoxius pudor, 170, 32.
    In uirginibus pudor ornat etatem, taciturnitas commendat pudorem. 176, 9. Nihil sanctius in uirgine, quam uerecundia, 766, 6. uirginitatis dos quedam est uere cundia, que commendatur silentio, 250, 5. Et bona loqui plerumque crimen est uirginis, 300, 86. Deesse sermonem uirgini, quam superesse malim, 176, 9. Quid prestantius in uirgine quam secretum? 769, 16. Ne ipsam quidem liberiorem letitiam in uirginibus decet esse, 297, 75. Ipsa quoque ad Ecclesiam progressio rarior sit adolescentulis uirginibus, 296, 71. Nullus sit, uirgo, sacre presertim professionis, tuus sine matre processus, que sit anxia custos pudoris, ibid.
    uisitationes in uirginibus iunioribus esse parciores uolo, 176, 9 Quid opus est uirgini uel ad proximum facile accedere? 296, 72. Conuiuiorum deuitande celebritates, fugiende salutationes, 176, 8. Procul esse debet a saltationibus, 180, 25; 182, 31. Si amat, animo peccat: si amatur, et facio, 176, 10. Non satis probabilis est, que requiritur, cum uidetur, 177, 13.
    Plures erunt de quibus discat uirgo, si ipsa se doceat, que uirtutes magistras habet, 165, 9. Episcopus uirginibus hymnum uirginitatis exposuit, 312, 29. uirgines in Ecclesia stabant in loco tabulis separato, inscriptiones preferente, ubi religiose matrone et nobiles oscula ab eis petebant, 311, 24. Bona uirginitas, que utrumque sexum non solum absoluit a crimine, uerum etiam prouocauit ad gratiam, 253, 16. Multas feminas scriptura diuina in lucem euexit, palmam tamen publice salutis solis uirginibus dedit, 284, 28. uirgines pre apostolis resurrectionem Domini uidere meruerunt, 217, 14. Apud nos puelle de mortis appetentia sublimes usque ad celum erexere uirtutum gradus, 939, 37. Pro integritate seruanda mori uirgines sunt parate, 219, 24. Pythagorea fortiores, 151, 19. Est Domino castitatis tuende uoluntas, quanto magis defensande integritatis, 776, 19. Id Beniamitarum exemplo luculenter probatur, 773, 6 et seq.
    Nulla debet uirginibus sacris irrogari iniuria, 776, 19. Ipso aspectu uirginitatis uiolatur sanctitas, 1031, 34. Non est uirginitas, que pretio emitur, non uirtutis studio possidetur, 836, 12. uirgo est, que Deo nubit: meretrix que deos fecit, 159, 52. uis scire quanta pulchritudo eius que amatur a Rege, probatur a Iudice, dicatur Domino, consecratur Deo, semper sponsa, semper innupta; ut nec amor finem habeat, nec damnum pudor? 156, 37. Donum Dei est, munus parentis, sacerdotium castitatis, 154, 32. Immortali spirat gratia, ut horti floribus, ut templa religione, ut altaria sacerdote, 166, 18. Quo modo uirginitas sit hortus clausus, fons signatus, 1031, 36. Paradisus es, uirgo, Euam caue, 264, 60. Sacre uirgines specialiter Christi filia sunt, 269, 93. Ille sunt sicut filia myrrha plena, candorem integritatis, et mortificate corporalis illecebre gloriam preferentes, 1176, 7. uinea quidam fructus uirginalis est; coniugia uelut olera herbarum cito cadunt 285, 29. uirginitas apibus comparatur, 156, 40 et seq. uid. MARTYRES.
    Graue erat omnibus bonis de Dei uirgine uel turpe aliquid dici uel credi, 311, 25. uirginum inspectio et uisitatio quam incerte sit fidei? 766, 8 et seq. Id probatur exemplo cuiusdam seruilis conditionis, ibid. Num aliquando, et quibus sit adhibenda? 766, 5 et seq.; 768, 14. Alia esse examinande uirginitatis documenta et testimonia, 768, 11 et seq. Malo morum signaculo, quam corporis claustro uirginitatem exprimi, 769, 14. Lapsus uirginis consecrate plangitur per quam amarissime, 305, 3 et seq. Lapsus uirginis consecrate Ecclesiam maculauit, et hinc omnis anima christiana graue uulnus accepit, 305, 3. uirgini lapse quanta et qualis necessaria penitentia? 314, 34 et seq. Qui uirginem sacram corrupit, adulterium utique perpetrauit et sacrilegium, 315, 39. Que penitentia illi subeunda? 316, 40. uid. SUSANNA.
    uIRTUS unaqueque ex Christo accepit principium, 506, 52. Uniuscuiusque uirtutis est auctor, 506, 49. Omnes uirtutes ad Spiritum sanctum pertinent; sed quedam quasi cardinales sunt, quasi principales, 363, 9. Quatuor cardinalium uirtutum definitio, 31, 115. Ab his nascuntur officiorum genera, 31, 116. Quomodo cardinales uirtutes uulgi iudicio distinguantur inter se? 82, 49. In omni sapiente uiro Prudentes Grecie esse memorauerunt , , , : Latini uero prudentiam, fortitudinem, temperantiam, atque iustitiam, 241, 114. In quo una uirtus, concurrunt cetere, 80, 43. Sibi inuicem sunt cognate, 35,  129. Non sunt consentanee uitiis, sed sibi constant, 52, 204.
    Etsi cognate sint inter se concreteque uirtutes; tamen singularum quedam forma expressior desideratur, maximeque iustitie, 1129, 57. Gradus singularum sunt et incrementa uirtutum, 1032, 40. Perfecte uirtutis usus magisterium non desiderat, sed informat, 159, 51. Non uirtutem etatis appendicem dicimus, sed uirtutis etatem, 223, 40. uirtus suis lacertis magis quam alienis integumentis nititur, 47, 177. Satis unicuique presidii est, si uirtus non desit anime, 199, 51. Quo propior uirtuti fueris, eo fortior eris, 1106, 2.
    Lenta uirtus omnis et diurna cunctatrix ante iudicat, et adorienda inspicit, 1058, 5. Ascendens directum attolle gradum, nullus inde tuto redit. Hinc uia, inde ruina est: hinc ascensus, inde precipitium: ascendendi labor, sed descendendi periculum, 909, 22. Sit uia nostra angustior, uirtus exuberantior, trames pressior, fides sublimior, callis auctior, uigor mentis exundans, semite recte; quia inflexibilia sunt uestigia uirtutum, 904, 7. uehementior est uirtutis strictura quam pene, 623, 108. uirtutis gratia cum corpore non occidit, 1130, 63.
    uISCERA nostra septem interiora, et septem exteriora, 980, 13.
    uISIO. Multifarie Deus nos admonet, etiam uisionibus peccatorum, 1000, 14. uid. APPARITIO.
    uITAE breuis usus, nec illi multum uidetur eripuisse, qui ante precessit; nec te differre diutius, qui remanseris, 1139, 16. Quam nulla possit esse iucunditas inter has uite nostre amaritudines aut dolores! 1139, 18. Hec uita peccato obnoxia est, alia uita premio reseruata, 1167, 124. Si per se ipsa uita fugienda est, ut sit molestiarum fuga, requies erumnarum; quanto magis ea requies est expetenda, cui future resurrectionis uoluptas perpetua succedet! 1167, 123. Non immerito sancti uiri prolongatum uite incolatum sepe doluerunt, 1167, 124. Tria in actione uite obseruanda, 29, 105.
    uITALIS martyrium describitur, 279, 4. Iudei quem uiuentem persecuti sunt, mortuum honorabant. uid. AMBROSIUS, RELIQUIAE, 279, 7.
    uOLATILIA quemadmodum esse ceperint, quorum tres species reperimus, 725, 102.
    Ubi uOLUNTAS, ibi merces uoluntatis: ubi necessitas, ibi obsequium necessitatis; melior ergo uoluntas, quam necessitas, 935, 21. Unicuique uoluntas sua posteritatis est auctor, 202, 64.
    uOLUPTAS sola nos paradiso exuit, 1026, 14. Difficile iudicatum est ante aduentum Christi etiam fortiores non posse capi speciose deliciis uoluptatis, 497, 4. uid. ADAM, EPICURUS, TEMPERANTIA.
    uOTUM. Melius est non uouere, quam uouere id, quod sibi cui promittitur, nolit exsolui, 127, 79. Quam plerumque hominem suorum tedet uotorum, et optati penitei; ut doleat impetratum, quod non impetrare metuebat! 1139, 19. Ipsa post usum uota fastidio sunt; et que mereri optauimus, cum meruerimus, abdicamus, 1167, 124. uid. SATYRUS, uIRGO.
    uOTA parentum pro filiis. uid. LAURENTIUS, PARENTES.
    uox non remissa sit, nec tracta, 24, 84. Maiore pudoris periculo auditur uox nostra, quam legitur, 145, 1. uid. CONCIO.
    uULNUS boni amoris est, sunt uulnera caritatis, 235, 91. uulnera que pro Christo excipimus, non sunt uulnera, quibus uita non amittitur, sed propagatur, 865, 6.




X
    XISTI ad Laurentium uerba, 55, 215.




Z
    ZEBEDAEI Filiorum matris petitio expenditur, 561, 51 et seq.
    ZELUS Dei sit, non iste humanus quem inuidia generat, 108, 154.
    ZENON sancte memorie episcopus Indiciam uirginem benedictione consecrauit, 765, 1.
    ZOROBABEL ex tribu Iuda, ipse iehsu magnus sacerdos, duo significari uidentur, et unus exprimitur, quia idem quasi potens natus ex potente, quasi redemptor ortus ex uirgine, 913, 10.







INDEX uERBORUM, SENTENTIARUM, DOGMATUM DIFFICILIORUM, RITUUM uETERUM, ETC. QUAE IN NOTIS EXPLICANTUR.


    Abrahe sinus, 1161.
    Absentia presentior, 841.
    Acholii episcopi iudicium ab orientalibus exspectatum, 817. Ambrosii cum eo congressus quo anno contigerit? 821. Acholius post mortem Ambrosio apparuit, 819.
    Ade sepulcrum ubi fuerit situm? 1070.
    , 997.
    Adorea quid? 191.
    Adulteri qua pena mulctati? 310. Adulter uxoris perimitur, 221.
    Aegyptiaci dies, 881.
    Aegyptii mares et feminas circumcidere solebant, 1072.
    Aerarii qui dicerentur? 872.
    Aetius quis fuerit, eius studia, errores, et fortuna, 451. Eudoxii magister Aetius, 451.
    Aetianorum argumentum confutatur, 647.
    Agentes in rebus, 106 et 854.
    Aggeus, id est, epulans, 911.
    Agnes nomen non uacuum laudis, 147. Duodecim annorum martyrium fecit, ibid.
    Agon loco nomen est, 848.
    Agon quinquennalis, 1012.
    Agricola et uitalis quo anno Bononie martyrium subierunt? 278. Ambrosius Bononie translationem solemnem corporum uitalis et Agricole celebrauit, 275. Reliquias eorum aliquas Florentiam, ad basilice consecrationem affert, 275.
    Albertinus refutatur, 63.
    Alani quantum Gratiano cari, 890.
    Alarum remigia, 908.
    Almo fluuius apud quem olim Romani sacra Cybeles faciebant, 840.
    Alloquia ceduntur, 1053.
    Altare compositum, 336. Altare forma seu figura corporis Christi, 374.
    Altinum Italie municipium, 767.
    Amentata sententia, 762.
    Ambrosia uirgo, 247 et 1004.
    Ambrosium pignus, 1004.
    Ambrosius raptus a tribunalibus ad sacerdotium, 3 et 342. Non Ecclesie nutritus sinu, 431. Que in eius electione magis singularia contigerunt, modestissime attinguntur, 861. Ordinatio eius ab orientalibus episcopis exemplo comprobata, 1038. Episcopalem auctoritatem officiosa indulgentia temperat, 1000. Prudentia eius et moderatio, 701. Quam sedulo munus docendi impleuerit? 2. Quanto studio uerbi diuini predicationi incumbere soleret? 1183. Quanta fuerit eius in amicorum secretis fides? 1124. Ecclesia ab eo edificata, 1119. Quantum diuitias contempserit? 434. Munera Ecclesie oblata et tradita repetenti domino restituere se paratum significat, 434. Laborem pro Ecclesia suscepit, 432. Non ille martyrio, sed martyrium illi defuit, 929. Illius in Gratianum, quem filium suum uocat, amor, 751. Num ad Gratianum ex Oriente redeuntem se contulerit? 753. Legatio ei a Damaso papa commissa, ut apud Gratianum ageret, ne concederet postulata infidelium, 826.
    Ambrosius de ualentiniano, ut de filio; et ualentinianus de Ambrosio, ut de parente loquitur, 1173. uexationes quas ab Auxentii fautoribus passus est, 753. Optio ei proposita uel disputandi in palatio, uel urbe cedendi, 863. Eius pro ualentiniano puero Legationes ad Maximum, 889, 1182. Nannii sententia de utraque Ambrosii legatione, 863. Insidie a Maximo tyranno ipsi intentate, 891. uas datur ab imperatore apud Arbogastem, 1181. Rogatu eius multi ab exsilio, et extremo supplicio liberati, 953. Audito Eugenii aduentu, Bononiam se recipit, 1009.
    Ambrosius libros suos propria manu scribebat, et cur? 988. Ioci, ac nominum allusiones non duriuscule, 1103. Ambrosiani loci cum Augustinianis conuenientia, 929. Dissidet a Cicerone, 25. uerba eius in concilio ecumenico Ephesino et a Leone Magno citata, 851. Et a concilio Chalcedonensi et eodem Leone Magno, 481 et 486. Et a Constantinopolitano concilio III ecumenico, 478.
    Amen uocis interpretationes, 528.
    Amicorum communia omnia, 185.
    Amicus alter ego, 664.
    Anemius Sirmiensis episcopus ordinatus ab Ambrosio, non sine miraculo, 800.
    Angeli quo tempore creati? 707. Triplicem de Angelorum peccato opinionem tamquam probabilem admisit Ambrosius,  159. Angelorum dubitatio de Christo resurgente, 522. Angeli resurrectionem Christi ignorauerunt, 259. Ignorabant cum Christus in celum ascenderet, 334. Quomodo pro nobis ingemiscant? 924. Num penarum ministri? 924.
    Angulatur tortuosis amfractibus, 982.
    Anima. Philosophorum opiniones de anima, 921. Argumentum Platonis et aliorum post eum ad probandam anime humane immortalitatem, 1168. Anime progressus ex Cauticis canticorum explicati, 1062. Anime currus, equi, ale, 240.
    Annibal a quibus debilitatus et debellatus, 833.
    Annona in speciebus exigebatur, 1200.
    Annulus non sentit, quod exprimit, 587.
    Annis de nostris uiuat, 1186.
    Ante exspectatum, 1033.
    Antiochene uirginis cum milite mutatis uestibus martyrium; et que illa fuerit? 167.
    Antiocheni dissidii et schismatis continuatio Flauianum inter et Euagrium, 1005.
    Anthropomorphite seu uadiani perstringuntur, 647.
    Antipape nomen quando primum auditum sit? 587.
    Apocalypsis liber scriptus fuit a Ioanne euangelista, 233.
    Apollinarii Laodicensis error de anima Christi, 705. Num et circa mysterium Trinitatis errauerit? 706. In libris suis posuit organum et eum a quo mouebatur organum unius in Christo fuisse nature, 715.
    Apollinaristarum precipuus error, 991. Docebant uerbum et carnem unius esse substantie, 987. Apollinaris nescio quod dogma, 818. Apollinaristarum heresis precipuum fundamentum ualidissime ab Ambrosio euersum, 985. Alia eorum obiectio soluitur, 986. Apollinaristarum obiectio magnificentius ostentata, desumebatur ex uerbis Ioannis: uerbum caro factum est, 716. Altera obiectio, a catholicis triada induci, 721. Apollinarista quidam ab Ambrosio confutatus, et unde uenerit Mediolanum? 987.
    Apophoreta quid, et quotuplicia fuerint? 277.
    Apparitiones et uisiones alique tamquam diuinitus immisse Patribus probantur, 1000.
    Apparitores, 854, 1003 et seq.
    Aquile uersio et lectiones Scripture, 1077.
    Aquile tribuitur, quod dicitur de Phenice, 418.
    Aquileia Carnorum metropolis, 785. Concilium in ea urbe habitum, 786. Aquileiensis concilii acta uera et germana esse, 735. Disputatio ante concilium agitata, 788.
    Arbogastes quosdam ex amicis ualentiniani poposcit ad mortem, 1183.
    Arcadius quo tempore augustus creatus? 1199. Quem etatis annum habuerit, cum mortuus est Theodosius? 1202.
    Architas Tarentinus quo tempore uixerit? 26. Eius dictum: O quam te afflictarem, nisi iratus essem! aliis tribuitur, ibid.
    Arcturus quid? 586.
    Argumentatio quid? 37.
    Argumentum Scripture testimonio oppositum, 501.
    Aries per agnum significatur, 1071.
    Ariminensis concilii prima confessio et secunda correctio, 467. Arimini maior numerus Niceni concilii fidem probauit, 862. Ariminensis concilii confessionem que secuta concilia confiteantur? 468. Lex pro Ariminensi concilio ab Auxentio dictata, 867.
    Aristoteles quo tempore uixerit? 10. Dialectica eius cauenda, 450.
    Armorum tractationem christianis illicitam utrum censeat Ambrosius? 45.
    Arius auctorem imperfectum uult habere, 31. Error eius de anima Christi, 717. Feda mors atque horribilis, 468.
    Ariani puri ac rigidi qui fuerint? 727. Num et quo sensu Filium Dei negarent esse bonum? 473. An Filium Dei uerbum uel , dicerent? 534. Filium Dei secundum diuinitatem uisibilem putabant, 612. Solam carnem a Christo assumptam esse contendebant, 479. Christum adorabant, 457. Num rebaptizarent? 873. Argumentum efficax contra Arianos et Socinianos ex forma baptismi desumptum, 332. Ariani Scripturas diuinas falsauerunt, 493. Dialectica eorum irridetur, 493. Hydre et Scylle recte comparati, 452. Synaxes eorum ambulatorie, 856. ualentiniani lex pro Arianis, 861 et 864. Et ea de causa episcopi statim Ambrosii cura conuenerunt, ibid. Sub principibus Arianis  quantum passi fuerint catholici episcopi? 496. Ariani Ecclesiis quas Constantinopoli habebant, cedunt, 814.
    Ausonii locus expenditur, 753.
    Athanaricum iudicem regum Theodosius magnificentissime Constantinopoli excepit, et breui post defunctum more regio sepeliendum curauit, 603.
    Athanasius sancte memorie, 818. Epistola eius ad Epictetum usus est Ambrosius, 701, 711, 714. Et uerba imitatur, 860.
    Attilius Carthaginem ad certissimam mortem rediit, 834.
    Auxentii in Mediolanensem Ecclesiam intrusio, 675.
    Auxentius dictus etiam Mercurinus, 869.
    Balnearum usus apud christianos, 22.
    Baptismi egregia figura in ceci nati curatione, 1097. Sacramenta baptismatis, confirmationis, et eucaristie designata, 1095. Baptismi absoluta necessitas, 329, 1182. Saltem in uoto, ibid. et 1188. Martyres non baptizati abluuntur sanguine, ibid. Consecratio fontis in baptismo, 327 et seq. Abrenunciatio, 326. Renuntiandum in os putaris, 327. Apertionis aurium mysterium, 325. Consuetudo pedum eluendorum, et quibus in Ecclesiis? 362. Planta pedis abluitur, ut hereditaria peccata tollantur; nostra enim propria per baptismum relaxantur, 333. Trina interrogatio et trina confessio, 653. Baptismatis forma sub quibus uerbis administratur? 359. Tres persone Trinitatis debent nominari, 329. Num Ambrosius baptismum in solo nomine Christi uerum ac ualidum esse crediderit? 607. uestimenta candida in baptismo, 334. In baptismate omnis iustitia, 353. Baptismi dilatio, 1127. Baptismus perfidorum non sanat, quid? 330. In mysteriis, id est, in baptismo, 653. Baptizati Rome fideles dicuntur, 343. Neophytorum e baptisterio ad altare processus solemnis, 336. Recens baptizati cereos accensos manu gestabant, 309, 336. Puelle uirginitatem professe inter eos deducebantur, 336.
    Baptisteria in Ecclesiis, 853.
    Barbatianus et Sarmatio monachi apostate, 1024. Ambrosius monasterii, in quo uixerant Sarmatio et Barbatianus curam gerebat, ibid.
    Basilice nomen quid significet? 753. Ambrosiana basilica, 275, 875. Basilica SS. Naboris et Felicis, 875. Basilica Fauste, ibid. Portiana basilica, 852. Sicut Romanam basilicam dedices, 873. Basilice christianorum a Iudeis et gentilibus incense, 950.
    Basilidis de carne Christi errores, 705.
    Basilii doctrine inheret Ambrosius, 648. Basilii orationem secundam contra Arianos imitatur Ambrosius, 724.
    Bassianus Laudensis episcopus, et quis fuerit? 764, 802.
    Bauto comes quis fuerit? 889. Num idolorum cultui addictus? 1010.
    Beatitudo. Philosophorum opiniones circa naturalem beatitudinem unde sumpserit Ambrosius? 71. Quam multe fuerint? 72. An aliqui in uoluptate eam posuerint? 71. Inter gloriam beatorum, ac damnatorum penas num medius sit status penarum uacuationis? 314, 1069, 1157.
    Bellicius cathecumenus, 1097.
    Benedictionis opus, 399.
    Beneficia referenda, et pene aduersus ingratos, 1126.
    Bethleem Iuda eadem que Ephrata, 1065.
    Beneuoli scriniis memorie prefecti constantia, 868.
    Bononiam reuersus, 1005.
    Bonosus Marie uirginitatis impugnator, et cuius Ecclesie episcopus fuerit? 357. Bonosistarum obiectiones contra intemeratam Marie uirginitatem, 258. An illi Christi diuinitatem negauerint? 263 et seq. Mariam inter ac Ioseph uerum coniugium negabant, 261. Quis auctor epistole de causa Bonosi episcopi? 1007. Ad quos iudices remissa fuerit eadem causa? 1008.
    Boues adorandi unde insania Isrelitarum prodierit? 1085.
    Cadauera parentum a filiis, cognatorum a consanguineis efferebantur ad rogum uel ad tumulum, 1123. Cadauera semirutarum urbium, 944.
    Celatis in domibus, 910.
    Calani Indorum philosophi epistola ad Alexandrum, 937. Eius mors, 938.
    Caligoni eunuchi mine in Ambrosium insolentissime, 859.
    Caligule probra, 1212.
    Callinicum castrum, 950.
    Calui ratus tentare ulterius aliquid damnatum infirmitatis, cecitati oculos, uinculis manus prebuit Samson, 851.
    Camillus Senonas uicit, 833.
    Cantica canticorum. Ambrosius non praua licentia uerba Cantici canticorum ualentiniano accommodat, 1190.
    Carendum, id est, priuandum, 799.
    Catechumenorum gradus aliquando non obseruati, 1128. Nomen dabant ad baptismum, et peccata confitebantur, 364. Que possent esse eorum in Ecclesiis munera? 827.
     Cause maiores ad pontificis Romani iudicium remittuntur, 1007.
    Certamina, id est, disputatio, 830.
    Cerua pro uirgine, 169.
    Cespite exiguo contentus, 1013.
    Chaldeorum uanitatem frequenter impugnat Ambrosius, 928.
    Chaoniam frugem glande mutantes, 837.
    Chorath quid significet? 1041.
    Choreb quid designet? 1041.
    Christianismi titulus imperatoribus datus, 752.
    Christiani philosophiam et litteras humaniores publice in gymnasiis docent et discunt, 462. A Iuliano imperatore eis prohibitum ne disciplinas humaniores docerent, 824.
    Christi carnis ueritas contra quos asseratur? 353. Christi cum Patre uoluntatis unitas, 533. Christi etiam secundum humanam carnem adoratio contra Apollinaristas, 679. Christus ex persona hominis Patrem dixit se esse maiorem, 482. Num dissimulauerit? 592. Quo sensu dubitauerit? 477. Diem iudicii ignorare non potuit: quia Frlius hominis dominus est sabbati, 588. Num scientia profecerit? 591 et 719. Arii obiectio petita ex eo, quod Pater aut uolens aut nolens genuerit; et Patrum ad eam responsa, 540. Arianorum obiectioni petite ex his uerbis: Dominus creauit me; egregia Ambrosii responsio, 463. Obiectio petita ex his uerbis: Sedere autem ad dexterum meam non est meum, etc., sepius ab Arianis iactata, 566. Christus ex persone hominis incarnati susceptione loquitur, 533. Nostre ius sibi adoptionis acquirens, 570. Continens sibi in omnibus Christi ortus ex uirgine, 268. Corporis eius pulchritudo, 904. Oracula eius ex locorum in quibus diuersatus est, qualitatibus estimantur, 894. Caro omnium in Christo subiacuit iniurie, 716. Suscepit anime passiones, 480. De Christi uenditione sepius Ambrosius, 691. Ad inferos descendit Christus, 245.
    Chromatius Aquileiensis, 806.
    Chuni indicantur, 843.
    Cicadas aura uictitare, 903.
    Cicatrix difficultatis, 180.
    Cicero. Ambrosius ex libris Oecouomicon Ciceronis plura hausisse uidetur, 217. Doctrina Ambrosii de feriente non repercutiendo ciceroniana prestantior, 114.
    Cimbrorum spolia, 949.
    Circeum poculum, 1168. Circumcisio a quibusdam hereticis damnata, a quibusdam retenta, 1073. Qui populi circumcisione uterentur? 1072. Iudei ob circumcisionem profanis fuerunt ludibrio, 1071.
    Circumsonabat murus armis hostilibus, 603.
    Clarissimus uir, dignitatis titulus, 833.
    Claues remittere, 772.
    Clerici uox ad diaconos et subdiaconos restricta, 1038. Quantum clerici episcopo suo obedire debeant? 99 Destinati ad altaris ministerium a pueritia in Ecclesia instituebantur, 432. Quam in clericorum habitu modestiam requireret Ambrosius? 20. Clerici cuius coloris ueste uterentur? 23. Clericorum maxime iuniorum cum feminis colloquia, contubernia, accessus, que? 24. Negotiatio ab eis prohibita? 49. Quomodo proximis seminis sui, si egeant, subuenire debeant? 40. An patrimonio spoliandi? 41. Alii facultates aliquas possidebant, alii nullas, 1098. Facultates tributo obnoxie, 871. Curie addicti erant, et quantum id iis esset onerosum? 954. Eis testamenta recentibus legibus denegantur, 836. uid. Ordines.
    Celi et sidera, sol et luna num rationes anime habeant iuxta Ambrosii sententiam, 923.
    Cognatio spiritalis inter ordinantem et ordinatum, baptizantem et baptizatum, catechizantem et catechizatum, susceptorem et susceptum, 45.
    Cognitor uox uarios significatus habens, 870.
    Columba spiritalis, 1004.
    et , 1029.
    Comacine rupes, 1005.
    Comites, 854.
    Comites consistoriani, 853. Comes orientis militarium partium, 948.
    Comitatus quid? 997.
    Commoda iusta, 831.
    Commoditas quid? 1040.
    Competentibus quandonam Symbolum traderetur? 853.
    Communis parens, id est, Roma, 149.
    Concedibus arborum, 1121.
    Concilium propter unum aut duos cariosos homines non congregandum, 863. Concilium generale in Occidente, 816.
    Concionum ecclesiasticarum materia duobus modis comprehensa, et quomodo? 27.
    Concubine nomine uxorem uocitari, 135.
    Confessio sacramentalis, 415, 425, 427, 435. Occultorum  criminum confessio, 413. Si quis occulta non multa crimina habens, penitentiam egerit, 414.
    Confessorum liuor, 1170.
    Confirmationis forma, 360. An et que chrismatio sit eius pars? 335.
    Coniugii naturam non in consummatione, sed in mutuo consensu constitui, 259. Coniugalis uinculi solutio, 261. uid. Matrimonium, Nuptie.
    Consilium Dei spreuerunt pharisei, 638. Ambrosii doctrina de consiliorum, preceptorumque distinctione, 11.
    Consistorium tribunal est imperatoris, ubi ius dicit, 863.
    Constans imperator que paganorum sacrificia prohibuerit? 830.
    Constantinopolis urbis uarie clades antequam Arianos eiiceret, 603.
    Constantinus imperator in extremis tantum baptizatus, 1209.
    Constantii imperatoris aduersus gentilium superstitiones edicta, 829 Constantii in Urbem ingressus, 830.
    Constantius Arausicanus episcopus, 801.
    Constantius Scisciensis episcopus, 802.
    Constantius uere episcopus non Arausicanus uel Scisciensis, sed sedis incognite, 761.
    Consularis uir, 1107.
    Contagium uestrum fugio, 847.
    Contubernalis sexus, 161.
    Conuiuium per metaphoram ad translationem SS. corporum, 277.
    Corde nos cepisti, 909.
    Cornicis oculum, 919.
    Corone luminum, 971.
    Corporati qui dicantur? 121.
    Corporis contemplationem uelut nauis saburram suscipe, 239.
    Correctio. Qui secutus es errantem, sequere corrigentem, 256.
    Cortine regie, 857.
    homo, 983.
    Creatum et factum atque num eamdem significationem habeant? 511.
    Cremia insensibilia, 979.
    Crines quasi in cubitum intexti, 850.
    Cruoris tundendi inuidiam detestabat, 854.
    Crux Christi inuenta, et quomodo a latronum patibulis discreta? 1211. Quorsum in Theodosii laudatione excursio Ambrosii in crucis inuentionem? 1210. Clauorum quibus Christus cruci est affixus, inuentio, 1211. Zacarie uerba num ab Ambrosio bene de clauis Dominice crucis explicata? 1212. Crucis signum in littera T, 443. Cruce frons ac pectus consignata, 1146. Crucis signo quam sepe se primi christiani signarent? 1076.
    Cubicularii imperatoris non inuenusta allusione designati, 706.
    Culpa nobis amplius profuit, quam nocuit, 272.
    Curiales qui fuerint? 867.
    Curiositas nimia in scrutandis rebus diuinis ac potissimum Filii generatione condemnata, 455.
    Cyclus decemnoualis an in concilio Niceno constitutus, et quid de festi paschalis celebrandi tempore statuerit? 879, 885.
    Cygnee fabule, 1169.
    Cynegius filius Paterni, quem cum nepte matrimonio iungere uolebat, 1105.
    Cyrus Persarum rex a Thomyri captus et trucidatus, 841.
    Damasus non mundauit, 614.
    Damon et Pythias Pythagorei, 128, 171.
    Dauid antiquior est Panetio, Aristotele, Socrate, Pythagora, 10.
    Debbora num uidua fuerit, ac mater Barach? 197.
    Decani uelis locis fisco uindicatis suspendendis operam nauabant, 853.
    Decorum. Nos nichil omnino nisi quod deceat, et honestum sit, futurorum magis quam presentium metimur formula, 10.
    Defensor. Tales ego ambio defensores, 876.
    Deficientium uoluntate, 831.
    Deflare aliquid, 988.
    Degener quid? 451.
    Delphino Burdigalensi episcopo scribit Ambrosius, 1106.
    Demarchus Epicuri discipulus quis fuerit? 1027.
    Demophilus Berhee in Thracia episcopus quis fuerit? 812.
    Denarios duos numerauit, 397.
    Deportatio quid? 873.
    Deus nominis etymologie, 446. Deus, si non unus est,  non est, 446. Quinam heretici alium deum ueteris Testamenti, alium noui dixerint? 611. Gentiles duodecim deos appellant, 951. Impossibile est mentiri Deo, 991. Deus maiestatis crucifixus, 481. Exempla creaturarum minime diuinitati aptanda, 631.
    et quid et quos custodes habuerit? 69.
    Diaconi non solum eleemosynarum, sed etiam altaris ministri, 242. Ministri altaris, hoc est, diaconi ad continentiam tenebantur, 283. Consecratio dominici sanguinis diacono commissa, 55
    Dictorum grauitas, 241.
    Didrachmum quid? 777.
    In Diem uite sue possidere, 1101.
    Differamus mysterium, 784.
    Digitorum percussio, 125.
    Digitum tollere, 933.
    Dignitati honorem debitum tueri non uanitatis sed, magnanimitatis est, 888.
    Diocletiani imperii annus octogesimus et nonus, 883.
    Dionysius Mediolanensis episcopus missus in exsilium et cur? 1039. Priori martyribus titulo uitam exhalauit, ibid. In exsilio diem obiit, 868.
    Dionysii tyranni in Deos suos ludibria, 171.
    Disciplina pro institutis, legibus, ac consuetudinibus, 192.
    Disputatione uelocissima, 907.
    Diuitis definitio ex Cicerone, et quemadmodum eum imitetur Ambrosius? 943. Neminem insipientium diuitem, 899.
    quidam opinionem magis putauerunt esse quam gloriam, 545.
    Docendi munus cui competat? 2.
    Dodonee arbores, 832, 838.
    Dolium aureum in Ecclesia, 764.
    Domnus pro Dominus, unde hec uox petita? 1113.
    Domus incendium pro clade ac ruina, 75.
    Drachma et denarius num inter se pretio conueniant? 782.
    Ecclesia. Quam antiqua dedicandarum cum celebri pompa Ecclesiarum consuetudo? 280. Ecclesie numerosa pretiosarum rerum ac uasorum supellex, 952. Ecclesie uasa duplicis generis, 865. Ecclesia quam multa a primis seculis uasa pretiosa alia initiata, alia ad decus et ornamentum habuerit? 103. Possessio Ecclesie sumptus egenorum est, 837. Relegatis ab Ecclesia sumptus impartiendus, 88. Quantum ab Ambrosii moribus alienum, ut Ecclesiam e familiarum ruina uellet ditescere? 1102. Agri Ecclesie soluunt tributum, 871. Christianorum templis dona detracta, 837. Ecclesia in commune orat, quid? 37. Ecclesiis Orientalium atque Occidentalium unitas reddita, 817.
    In Ecclesiastico officio nichil rarius inuenias, quam eum qui sequatur officium patris, 58. Stipendium, id est, pensio uiris ecclesiasticis ad uictum atque uestitum preberi solita, 50.
    Ecclesiasticus liber Salomoni tribuitur, 932.
    Efficax et efficacia, 1120.
    Effingere, id est, imitatione exprimere, 164.
    Eleazar. uid. Inermis.
    Emona urbs ubi sita, 802.
    Emiliani martyrium, 951.
    Ephtar et nephte, 133.
    Epicurus docuit cum prouidentia et mundi administratione felicitatem diuinam nec humanam stare posse, 13. Deum neque creatorem mundi neque gubernatorem, ibid. Cur Epicurus ebrius dicatur? 14. Cuius uoluptatis patrocinium susceperit? ibid. et 1025. Dixit quia mors nichil ad nos, 1027. Epicuri sententia de mortalitate anime, ibid. Epicurei asserunt Deum rebus admisceri omnibus, 13.
    Epilogo inuidiam questionis declinare, 535.
    panis, 378.
    Episcopus summus sacerdos, et episcopatus summum sacerdotium appellatum, 361. Episcopi electio cleri est, postulatio populi, 1024. Episcopos non eligendi sed obsecrandi tantum et postulandi ius olim populis tributum, 822. Episcopalis consecratio non nisi ab episcopis fieri oportet, 1035. Episcopi consecratio per impositionem manuum alterius episcopi, 764. Laici et clerici episcopos patrum, episcopi alios filiorum nomine salutabant, 45. Episcopus ab alio episcopo filii nomine compellatus, 761. Episcopos a suis sedibus abesse non debere, 1105. Episcoporum uestes ab aliorum nec forma nec colore diuerse, 1123. Cura episcoporum circa indigentes, et quibus eam prouinciam demandarent? 85. Episcoporum natalis dies quotannis celebratus, 764.
    Episcopis Constantinus liberum dedit iudicium, 862. Sacerdotes de sacerdotibus iudicare debere ualentiniani lege sancitum, 860. Causa ad episcopate iudicium pertinens,  1100. Episcopis licitum fuisse causarum ac litium secularium recusare arbitrium, 100.
    Episcopalis fortitudo, 827. Episcopi in Galliis sanctitate eminentissimi qui fuerint? 1002. Assertio episcopi, 948.
    Epistole Ambrosii spirantem uirtutum eius imaginem exhibent, 733. Earum in prioribus editionibus confusio, ibid. Epistole deperdite, ibid. Epistolas plures et librum epistolarum Ambrosii interiisse, 1107. Epistole Ambrosiane fere omnes absque titulis dignitatis aut professionis eorum, ad quos scripte sunt, 777. Epistole inscriptio extraordinaria, 1022. Epistola male inscripta Sabino, 917. In litteris ad amicum morales preceptiones, que alios spectent, 781. Epistola Ambrosii in Apollinarium adhuc superest, 740. Epistola ad uercellensem Ecclesiam uere Ambrosii est, 745. Epistole ad uercellenses affinitas cum serm. 12 in psal. CXuIII, et lib. X in Lucam, 1045 et 1048. Ambrosii epistole de Pasche celebratione cum altera sancti Leonis pape affinitas, 882.
    Erasmi in librum de Lapsu uirginis consecrate diuersum iudicium, 304.
    Ergastulum corporis, 1139.
    Esdre liber tertius, 643. Liber quartus, 922.
    Eue peccatum Adamico leuius, 255.
    Euagrius. uid. Antiochenum.
    Euagrius legatus ad concilium Aquileiense, 806.
    Euangelii secundum Ioannem initia diuersimode legebantur, 503.
    Euangelica lectio de piscina probatica, 355. Euangelium ceci nati, quo tempore in Ecclesia legeretur, 1097.
    Euangeliste in militibus Christi uestimenta diuidentibus adumbrati, 288.
    Eucaristia quo pane usitato neophytorum conficiebatur? 363. Aque mixtio cum uino in calice, 373. Diaconis numquam licuisse in sacerdotum absentia eucaristiam conficere, 56. Numquam concessum ut femine corpus Christi administrarent, 203. Corpus Christi altaribus uere transfigurandum offertur, 709. Consecratio sacramentalis Eucaristie quibus uerbis fieri doceatur? ibid. In Eucaristia sermo Christi operatorius est, ut sint que erant, et in aliud commutentur, et quomodo hec sint intelligenda? 369. In Eucaristia panis et uinum conuertuntur in corpus et sanguinem Christi, 543. Per sacre orationis mysterium, 544. In Eucaristia substantialem panis et uini in corpus et sanguinem Christi esse mutationem docuit Ambrosius, 321. Conuersio panis et uini in corpus et sanguinem Christi, et realis eius presentia, 372, 379, 877 et seq. Efficacia ad probandum in Eucaristia realem, ut uocant, presentiam argumenta, 337, 1049. In quo comparatio mutationis in baptismo et Eucaristia facte conueniat et discrepet? 370. ualidissimum contra hereticos de Christi in Eucaristia adoratione argumentum, 681. Species sanguinis in Eucaristia pro ueritate ponitur, et opponitur similitudini, 370. Psalmi XLII in Eucaristici sacramenti sumptione recitatio, 336. Quo in loco recens baptizati, et alii fideles Eucaristiam sumerent? 375. Post consecrationem et sumptionem Eucaristie fideles respondebant amen, 340. Eucaristie sumptio an infrequens in Ecclesia Orientali et Occidentali? 378. Eucaristia diuinum fidelium sacramentum, 1125. Seruari solita, ibid. Et a christianis in periculis delata, ibid. Eucaristie mysterium non initiatis occultabatur, 959 et 1125. Oblatio figura est corporis et sanguinis Christi, et que illa sit? 371.
    Euentius Ticiniensis episcopus quis? 801.
    Eugenium aduentantem Mediolanum declinauit Ambrosius, 1020. Eugenii bellum indicatur, 1017. uid. Pagani.
    Eunomius a quo Eunomiani, quis fuerit? 452. Eunomius Marcioni quamobrem iungatur? 31. Num duo principia admiserit? 32.
    Eunuchi qui se ipsos castrauerunt an damnandi? 205. Eunuchus num sit nomen muneris et dignitatis? 888.
    Eusebius Bononiensis episcopus, 245, 801, 1003.
    Eusebius alius ab episcopo Bononiensi, 1003,
    Eusebius uercellensis episcopus quis fuerit? 1023. Cur missus in exsilium? 1039. Num martyrio consummatus? 1040.
    Eusebius ad quem destinatus est liber de Institutione uirginis, 247.
    Eusebii Nicomediensis epistola in Concilio Niceno lecta, 517. Eusebius Nicomediensis auctor Arianorum, 518.
    Eustorgius Mediolanensis episcopus, 868.
    Ex et de prepositiones num inter se differant? 641. Ex et per an differant? 548.
    Excommunicatio. Quanto cum dolore Ecclesia quempiam excommunicet? 102.
    Exemplum ualidum, 661.
    Faciem tauro propior exprimere, 1005.
    Fames Rome, 120. Fames in Aegypto per quinquennium  ab sancto Ioseph repulsa, 87.
    Felicissimo coniungit se Nouatus, 385.
    Felix diaconus postea Bononiensis episcopus, 1021.
    Felix num prius Comensium episcopus, et quis ille? 763.
    Felix Iadertinus episcopus, 802.
    Feralis supplicii hereditas, 1185.
    Fercula pomparum et alia uarii generis apud antiquos, 21.
    Fides quam uitam beatam et eternam habere dicatur? 72. Cur dicatur eternum patrimonium? 351.
    Fides cithare cur sic dicte? 1201.
    Figura et species plerumque inter se confunduntur, 356. In figura esse istius mundi, 907.
    Filius Dei in ueteri Testamento et non Pater apparuit, 460. In Angelo olim apparuit, 449. Dicitur offensus ab Adam, 612. Fidei nostre principium est scire quod genitus est Dei Filius, 471. Pater non est in Filio sicut egentem sanctificans, nec ut uacuum implens, 527. Num Filius etiam qua Deus dici possit Patre minor? 483. Num Pater Filio aliquid preceperit? 634. Deus Pater Filii, Dominus creature, 985. Arianorum et Eunomianorum obiectio ex Filii generatione petita, 539. Obiectioni Arianorum petite ex his uerbis: Non potest Filius facere a se quidquam, etc., sepius respondit Ambrosius, 528. Num hec uerba: Nec Filius scit, ex Euangelio abrasa? 585.
    Filius idem ac pupillus siue alumnus, 53. Magis in adoptatis offendimus quam in genitalibus filiis, 1104.
    Flacilla prima Theodosii uxor, 1209.
    Flammeus quid? 162.
    Flauianus. uid. Antiochenum.
    Folliculis litterarum, 412.
    Fontes niuei, 755.
    Foris pretium, 833.
    Forma sacre preceptionis, 1100.
    Fratrum germanitas, 45.
    Fructus dupli restituendi, 1101.
    Furta belli, 937.
    Galla secunda Theodosii uxor, 1209.
    Gallorum episcoporum dissensiones, 1181.
    Garnerii coniectura de Photino, 445.
    Ge Polyandrion, 496.
    Gedeon. uid. Lagene.
    Generatio pro partu, 966.
    Generatio ad proprietatem nature refertur, 536. Generatio diuina non diminuta, 493.
    Geniti appellatio et ingeniti quomodo sit, declarat, 725.
    Gignentium nutu, 839.
    Gentiles. uid. Pagani.
    Genus, idem ac natura, 451.
    Geruasii et Protasii reliquie Ambrosio reuelate, 874. Sanguine tumulus madet, 877. Seuerus cecus ab iis sanatus, 878. Eorum translatio, 879.
    Gildonis in Mauritania tyrannis, 161.
    Gladiatorum munera, 96.
    Glarea quid? 75.
    Gomor qualis mensura erat? 778.
    Gothi Scythica gens creditur, qui in curribus degunt, 855. Per uocem Gog ab Ezechiele propheta designati, 495. Bellum ab iis illatum, 496. Eorumdem populationes ac strages, 820.
    Gracchi prefecti egregium facinus tempore famis, 119.
    Grata. uid. Iusta.
    Gratia superiore, quid? 37.
    Gratianus iure merito christianissimus appellatur, 752. Diuino electus iudicio, 754. Ambrosium parentem suum uocat, 751. Gratiani ex oriente reditus, 752. An illi plures filii fuerint, 470. Tacito nomine designatus, 841. Quo etatis anno exstinctus? 1174. Gratiani uirtutes celebrantur, 1193.
    Gratianus filius Theodosii, 1209.
    Gregorius in Constantinopolis episcopum assumptus, 816.
    Grumis siluestribus, 1030.
    Guillelmus S. Theodorici abbas in expositione Cant. canticorum nichil ex libro Ambrosii de Institutione uirginis excerpsit, 247.
    Hereditatem cernit, non possidet, 1084.
    Hebionis errores de Christo, 569.
    In Hereticos lex data, 809. Lex Theodosii contra hereticorum conuentus, 814.
    Helene raptor preliis appetitur, 222.
    Helena Constantini imperatoris mater stabularia, 1210. Crucem inuenit. uid. Christi Crux.
    Heliodorus Altiniensis episcopus, 802.
    Herbarum germinatio, 1148.
     Hieronymi censura librorum de Spiritu sancto expenditur, 595 et seq. Opposita Augustini sententie, 597.
    De Hipolyto ab equis efferatis discerpto fabula, 175.
    In Hierobaal sacrificium ignis descendens, 331.
    Homo constat spiritu, anima, et corpore, 253, 1075. uarie hominis etates ex Hippocrate ac Solone, 979.
    Honorati qui fuerint? 106, 854.
    Honorius quo tempore imperator declaratur? 1199.
    Quo etatis anno patre Theodosio orbatus est? 1202.
    Horontianus quis fuerit? 1068.
    Horontianus alter e Iudaismo conuersus, 1091.
    Hostes. Quinam pulsis hostibus, dum exuuiis cesorum capiuntur, occubuere? 51.
    Humana conditio quam culpa inferior, 851.
    Hunnorum pax cum Romanis, 890. uid. Chunni.
    Hyginus episcopus senex ductus in exsilium, 891.
    Hyperbati obscuritas remouetur, 391.
    Hypogea, 910.
    Idee Platonice quid? 530.
    Idolorum confractor in martyrum catalogum non admittitur, 948. Qui fidem intus conseruantes idolis thus ob tormentorum metum obtulerunt, semiuiui dicuntur, 404.
    Ieiunii diebus cur conuiuia ab imperatore comitibus exhibita? 1178.
    Illyrici et Thracie uastitas, 86.
    Imago in Euangelio non excludit ueritatem, 63. Imaginibus sanctorum et sancte cruci qui cultus exhibendus? 1211. Imagines imperatorum apud Romanos que? 64.
    Immolata sacrificia, 898.
    Imperatores a successoribus nomine parentum ornantur, 1122. Imperator in ea que diuina sunt, imperiale ius non habet, 857. Tria officiorum genera ad imperatorum mandata perferenda, 858. Imperatores bimestres, 834. Imperatorum alter captiuus, sub altero captiuus orbis, ibid.
    Imprimitur uis amoris, 960.
    Impressio quid? 1038.
    Inaures quas sepeliuit Iacob, 1055.
    Incidens causa, 358.
    Incensum imponat, 70. Incensi hora, 179.
    Incubator fructuum, 1130.
    Indicio sacro, 132.
    Indictionum usus non diu ante Ambrosium, et de quo ille loquatur? 885.
    Indigetibus diis, 830.
    Inequitare quid significet? 62.
    Inermis Eleazar cur dicatur? 53.
    Infula quid et quibus conueniebat? 3.
    Ingratitudinis pene, 1126.
    Iniurie, id est, cruciatus et tormenta, 958.
    Iniuria, id est, cruciatus et dolor, 879. Iniuriis, id est, rigida et aspera castigatione, 314, 1157.
    Iniusto, id est, nimio, et uiribus maiore, 204.
    Innocentes infantes inter martyres computati, 54. Frequens eorum apud Ambrosium mentio, 979.
    Inopum uictum usurpare, 1006.
    Insigne uerecundie, 1.
    Instite quid significent? 1155.
    Intentio, id est, animi pertinacia, 1023.
    Intercessores qui fuerint? 106.
    Interpellare quid? ibid.
    Ireneus ad quem Ambrosius tot epistolas scripsit, quis fuerit? 897.
    Isidis sacra ubi celebrata, prohibita, et reuocata, 1014.
    Italie episcopi concilium congregari postulant, 818. Theodosii imp. ad episcopos Italie littere, 817.
    Ithaciani qui, et quantum ab eorum crudelitate abhorruerit mitissimus Ambrosii animus, 893. Ambrosius a Maximi tyranni et Ithacianorum episcoporum communione abstinet, 891.
    Iob scriptorum omnium antiquissimus, 13.
    Ioci ecclesiasticis uiris in familiari sermone seu in concione num liciti? 28.
    Ioannes Elizabeth, 1038. Num Ioannes Baptista de Christo dubitauit? 521.
    Ioannes euangelista mortuus est, 1146. Ex Ioannis Euangelio hec uerba: Deus Spiritus est, abrasa, 677. Generalis Ioannis epistola, 403.
    Ioseph Aegyptus luxit septuaginta diebus, 1198.
    Ioseph Marie coniugis qui filii? 260.
    Iosephi sententia ab Ambrosio reiecta, 845. Ab eo aliqua desumit, 346 et seq.
    Iouinianus eiusque socii aliquamdiu Mediolani in monasterio ieiuniis operam dederant, 968. Num cum Manicheis senserit? 969. Iouiniani error erat, quod qui baptizatus semel fuisset, negabatur peccare posse, 1025. Iouiniani et eius asseclarum errores, 964. Cur Epicurei dicti, 968. Num leges aduersus eos late sint? 969.
    Iudicatio ista non erit longi subselii, 989.
     Iudices. Qui gentiles incruentam de administratione prouinciali securim reuexerint? 892.
    Iugalis pro iugario siue auriga, 173.
    Iuliana uidua Ambrosianam basilicam edificauit, 275.
    Iulianus ualens quis fuerit? 808.
    Iulianus apostata nonnulla prouincialibus remisit, 1180. Templum Hierosolymitanum cum iussisset reparari, diuino qui faciebant repurgium, igne flagrarunt, 950. Bellum aduersus Persas adorientis imprudentia, 842.
    Iusta et Grata ualentiniani sorores, 1003. Funebri eius orationi interfuerunt, 1184.
    A Iustina imperatrice persecutiones in Ambrosium excitate, quo anno acciderint? 737. Persecutio eius indicatur, 876.
    Iustitia an sapientie anteponenda secundum philosophos? 67.
    Iustus ad quem scribit Ambrosius, quis fuerit? 777, 801.
    Iuthungi num iidem ac uitingui? 890.
    Labarum quid, qua occasione institutum, a quibus circumferretur? 949.
    Laboris, lucrum, id est, immunitas laboris, 17.
    Lagenarum, quibus usus est Gedeon, expositio, 629.
    Lapides supplementi, 472.
    Lectio in Ecclesie synaxi, 1091. Lectiones sacre scripture in Ecclesia, 853.
    Legum haruspicibus, 837.
    Leui date uiros eius, 70.
    Leuita appellatur ipse meus, uel ipse pro me, 65.
    Libros aliis examinandos tradendi consuetudo, 989. Plures libri inscripti de Consolatione, 1171. Num liber de Cain et Abel citetur in epistola ad Horontianum? 927. Ambrosius plures de uirginitate libros scripsit, 253. Libri de Institutione uirginis cum libro de Sacramentis consensus, 252. Et cum aliis Ambrosii libris, 260 et 272. Librum de uiduis ab Ambrosio uere compositum, et quo tempore, 185. Occasio libri Exhortationis uirginitatis, 275. Liber de lapsu uirginis quedam similia habet cum libro Exhortationis uirgin., 308. Liber de Mysteriis Ambrosio asseritur, 321 et seq. Quis auctor librorum de Sacramentis? 341. In quo libri de Sacramentis a libro de Mysteriis discrepent, 341. Liber de Sacramentis ex libro de Mysteriis, et de Institutione uirginis expressus fuit, 347. Liber de Penitentia similia habet cum Comment. in Luc., 426. In libro Iu de Fide leguntur eadem de Ioanne ac in Comment. in Luc., 541. In libro III de Spiritu sancto eadem ac in libro X in Lucam, 692. Quid Ambrosius a Didymo et aliis desumpserit in libris de Spiritu sancto, 598.
    Liberius summus pontifex cur beate memorie, et uir sanctior appelletur, quo e anno obierit? 173.
    Ligna spirantia et rationabilia, 981.
    Limenius episcopus, 802. Obitu eius Ecclesia uercellensis episcopo orbata, 1022.
    Lucernarium, 904. uigilie que statim prima noctis hora in Ecclesia persoluebantur dicebantur lucernarium, ibid.
    Luciferi Calaritani episcopi schisma, 1127.
    Lucius Alexandrine Ecclesie inuasor, monachorum ac uirginum persecutor, 812.
    Lugdunensis Ecclesia Ambrosii locum citat, 779.
    Luna. Gentilium superstitiones in diei quarti et quinti lunaris obseruatione, 881.
    Lycii uiros iubebant muliebrem uestem induere, si merori indulgerent, 1137.
    Machabeorum martyrum prisca ueneratio, 951.
    Maforte quid sit? 162.
    Magdalene num Christus post resurrectionem primum apparuerit? 217.
    Manicheus uarietatem creatoris inducit, 639. Incarnationis ueritatem negauit, 478. Circumcisionem condemnabat, 1073.
    Manichei auctorem carnis nostre diabolum credunt, 491. Nuptias damnantes arguuntur, 155. Adiungunt sacrilegium turpitudini, 996. Die Dominica ieiunabant, 883. Quo imperatoris edicto eis ne ullos conuentus faciant, prohibetur? 969.
    Mansiones instruende, 1181.
    Manibus date sancta mysteria, 1189.
    Marcellinus frater Maximi tyranni, 890.
    Marcion dixit Christi corpus fuisse phantasma, 478. Circumcisionem damnabat, 1073.
    Marie nominis interpretatio, 257. Principium quo intemerata Marie conceptio defenditur, 260. Marie uirginitas defenditur ab Ambrosio, ibid. Christus nascendo genitalia uirginitatis claustra non soluit, 262. Quomodo Maria Christum sine aliqua sui operatione formauerit? 269. Post partum uirginitas, 1030. Heresis eorum qui Mariam post conceptum uirginem remansisse profitebantur, non autem post partum, 966. Argumenta quibus perpetua Marie uirgintas  uindicatur, 1009. Maria operata est salutem mundi, 992.
    Martyres que castitatis tuende causa mortem sibi consciuere, 181.
    Matrimonium a liberis initum, insciis nec assentientibus parentibus, an ratum ac firmum habendum sit? 1103. Cultus disparitas num iuxta Ambrosii sententiam matrimonium et contrahendum et contractum dirimat? 851. uid. Coniugium, Nuptie.
    Maximus queritur obiectu legationis Ambrosii ad Italiam non potuisse transire, 858. Ambrosio minabatur, 1185. Maximi tyranni filias reuocauit Theodosius, 956. uid. Ithaciani.
    Maximus Cynicus quis fuerit, eiusque fraudes ac mendacia, 815.
    Medicorum pueri, 1017.
    Melchisedech a quibus dictus sit angelus? 513.
    Melchisedechiani, 373.
    Meletii et Paulini pactum, ut uno superstite in defuncti locum nullus subrogaretur, 814. Quis in Meletii locum suffectus? 815.
    Melotis quid sit? 821.
    Memoriales, 854.
    Mendacium beatum, 948.
    Ad Mensem primum none maii referri possunt, 886.
    Mercenarius non fraudandus, 843.
    Mesopotamia cur sic dicta? 843.
    opinionis quis auctor? 1168.
    Micheas Morathi, 1063. Huius nominis significatio, ibid.
    Militia non solum pro castrensi, sed etiam forensi professione, 241.
    Milites nomine imperatoris signantur, 1189. Certo militie tempore seruantur, 955. Militibus prohibita olim mer catura, litium susceptio, negotiorum in foro prosecutio, 49.
    Missam, id est, sacrificium facere cepi, 853. Misse prefatio,y et prima Canonis precatio, 364. Sequentes Canonis precationes, 371, 372. Quid sacerdos dicat post orationem Dominicam? 385.
    Missio nomine processionis significata, 625.
    Monasteria Mediolani necdum fuisse instituta, secus Bononie, 154. Monasterium uerone, 770. Infantes olim monasteriis a parentibus oblati, monasticam uitam perpetuo seruare cogebantur, 291. Unde hec consuetudo manauit, 292. Monastice institutionis celebritas, 951. Monastice uite cum clericali coniunctio, 1038. Monastica uestis, 821. Monachi cuius coloris ueste uterentur, 23.
    Moralitas quid, 1040.
    Mortis genus triplex, 1144. Mortis definitio, ibid. Mors somno similis, 1133. Quibus rationibus gentiles mortem equanimiter ferendam probarent, 1147. Ritus ueterum circa morientes, 1117. Cognati demortuo ter uale dicebant, 1134. Morientium oculi coniunctissimorum manibus claudebantur, 1123. Mos publica laudatione mortuos honorandi, 1111. Etiam fratres germanos, ibid. Dies pro mortuis obseruandi, an etiam et nonus? 1197. Septimus dies in funeribus peculiari ratione coli solitus, 1135. Quidam populi olim ortus hominum lugebant, obitusque celebrabant, ibid. Morte unius maximi populi liberati, 1146. Multi uitam solo mortis titulo consecrarunt, 1145. Episcopis, clericis uel etiam monachis morte damnatos eruere aliquando concessum, 93.
    Oblationes atque orationes pro mortuis, 944. Orationes pro mortuorum subsidio, et liberatione, 1135. Orationum ac sacrificiorum pro mortuis quam antiquus usus, 1193. Cypriani ea de re sententia defenditur, ibid. Efficacia uiuorum pro defunctis suffragia, 1121.
    Ornamenta uana mulierum, 160, Cur olim prohibitum ne mulieres decaluarentur, 1014. Mulierum in morte uirorum intemperantia luctus, 1137.
    Mundum plerique ingenitum dixerunt, 724. uarie philosophorum de mundorum multiplicitate opiniones, 529.
    Myrocles Mediolanensis episcopus, 868.
    Non nasci longe optimum, 1142. Natales dies defunctorum martyrum, seu aliorum, 1136.
    Nature finis, id est, compositi naturalis dissolutio, 1167. Que eiusdem sunt nature, diuersa sepe initia habent, 726.
    Nectarii Constantinopolitani ordinatio qua ratione peracta, et cur a concilio Italico perstringitur? 815 et seq. Domus eiusdem incensa, 950.
    Nephtalim quid Latine significet? 943.
    Nepotis animam nostris oblationibus prosequamur, 1189.
    Neptis uox quid Ambrosio? 1018.
    Neronis probra, 1212.
    Nicentius tribunus, 768.
     Nicenum. Numerus episcoporum qui Niceno concilio primo ecumenico interfuerunt, 444. In eorum numero secundum Grecos characteres est expressio Dominice crucis et nominis, 443. Definitio fidei scripta a Conc. Niceno generali, 467. Nicenorum canonum numerus, 1037. An Nicenum concilium de bigamia sacerdotali etiam ante baptismum contracta aliquid statuerit? 1037. Liber sacer dotalis concilii Niceni, et quid contra eum Ariani? 520. Nicene non Constantinopolitane synodi auctoritate cur utetur Ambrosius. 861. uid. Cyclus.
    Nodis de nostris flos germinet, 145.
    Notas egritudines, 762.
    Nouatianus quis fuerit? 385. Famosum libellum scripsit in Cornelium papam, 387. Nouatiani schismatis causa et origo, 412. Nouatus presbyter fuit, non episcopus, 385. Se mancipat Nouatiano, 387. Cum Nouatiano male confunditur, 385. Non ab Ambrosio, 393. nomen sibi arrogant Nouatiani, 387 et 389. Appellabantur Montenses et Sceue, 390. Nouatiane heresis ortus et progressus, 385. An et quomodo Nouatiani dixerint omnia peccata esse equalia? 391. Catholicos rebaptizabant, num et Catholici Nouatianos? 398. Nouatiana heresis sacerdotes Dei non habet, 392. Nouatiani Catholicos uocabant Apostaticos et Capitolinos, 390. Nouatiani iudicem qui reum iuste capitis condemnasset, ab altaris communione remouentes designantur, 892. ualidum contra Nouatianos argumentum, 420. Precipium Nouatianorum firmamentum in uerbis Pauli, et egregia Ambrosii responsio, 417. Ambrosius eadem ac Cyprianus contra Nouatianos exempla proponit, 420.
    , id est, mens, 780. anime uigor, 973.
    Numerorum scientie addictissimi Pythagorei et Platonici, et post eos plures e sanctis patribus, 976.
    Nuptiarum ueteres mores, 173. Moribus Hebreorum conuenit et legibus, ut integri nuptiarum integris socientur uirginibus, 759. Nuptiales ritus, uariaque nubentium ornamenta, 273. Coniugium uelamine sacerdotali et benedictione sanctificari oportet, 844, 995. Femine dum ad maritum ducebantur, caput corcci coloris uelamine obnubere solebant, ibid. Theodosii lex qua patrueles fratres et consobrinos uetuit inter se coniugii conuenire nomine, 1019. An in hoc relaxatum, ibid. Nuptie tam patrui cum fratris, quam auunculi cum sororis filia, illicite, 1017 et seq. uetus consuetudo nuptialis festi conuiuiis et iocis celebrandi, 846. uid. Coniugium, Matrimonium.
    Nuptias secundas damnasse Ambrosium male incusant Centuriatores, 65. Ambrosii de nuptiis secundis sententia moderata, 188. Nuptias sepius repetitas non probat Ambrosius, nec tamen damnat, 203.
    Oblatio peccatorum, 513.
    Obstetrix unde sic dicta? 768.
    Obtutu uigilanti exit, 10.
    Oeconomo seu dispensatori Ecclesie tradebantur pecunie, et quem in finem? 88.
    Officii acceptio, 8. Eius etymologia, 9. Quomodo Aristoteles disputauerit de officio? 10.
    Ominis huius non iusta uitatio, 829.
    aliud alii, non ipsum est sibi, 519.
    Opus pro re naturali seu elemento, 352. Ambrosius operibus ex fide atque caritate profectis iustificationem attribuit, 38.
    Orarium quid sit, 1126. Oraria, 876.
    Oratio. Iudeorum uetus consuetudo superiorem edium partem, cum oraturi erant, conscendentium, 911. Orantes christiani brachia tollebant in crucis modum, 384. Orationem Dominicam catechumenos quondam celabat Ecclesia, et quando eis traderetur, 251. Oratio Dominica an catechumenis uel neophytis traderetur, et exponeretur, et quo tempore? 377.
    Ordines minores qui? et cur cum eis psalmista et sacrarii custos numerentur? 57. Pueri ad officium lectoris assumpti, 1130. Ordines minores non omnes omnibus, sed singulis singuli tribui soliti, 58. Bigamie impedimentum ad sacros ordines antiquissimum, 65. An is qui aliam coniugem ante baptismum, aliam iam baptizatus accepisset, bigamie lege teneretur, ibid. uid. Clerici.
    Orestes et Pylades, 56.
    Orgia, 150.
    Origenis exsectio, 206. Origenes longe minor est in nouo, quam in ueteri Testamento, 1083. Origenis Hexapla et Octapla, 1066. Ex Origene hausit Ambrosius, 1161.
    Orion quid? 586.
    quid significet? 785.
    Oscula quibus christiani iussu apostolorum inuicem sese salutabant, qualia erant? 952. Romanis olim mos erat, ut cognati cognatas suas osculo salutarent, 1019.
    etymologia, 519, 725. Ea uox in Scripturis reperitur, 519.
     Pagani calamitates imperti christiane religioni acceptas referebant, 831. Constantini magni et aliorum deinceps imperatorum leges contra eos, 825. Duobus diuersis temporibus religionum suarum restitutionem a ualentiniano postulauerunt, 1180. Iterum a ualentiniano sacrificiorum restitutionem legatione ad eum intra Gallias missa postulauerunt, 1011. Quandonam a Theodosio sacrificiorum sumptus reddi petierunt? ibid. Quorum precibus Eugenius priuilegia paganorum reddiderit? ibid.
    Palestini, 845
    Palladius episcopus Arianus, 786.
    Palma lictoris, 934.
    Panetius, et eius filius qui fuerint? 7. Quo anno Panetius uixerit? 10.
    Paradisi terrestris ueritatem ubique aut supponit aut agnoscit Ambrosius, 981.
    Paternus quibus dignitatibus auctus? 1019.
    Partus hominis septimo, octauo, et nonnunquam decimo mense, 977.
    Partus corporee necessitatis, 458.
    Pascha incidens in XIu kal. Maias an in uII transferri possit? 883. Pasche ante sexennium celebratum undecimo kalendas Maii, 886. Episcopi Romane Ecclesie de paschali festo constitutiones, 882. Num Ambrosius a Theophilo quid mutuatus sit super Pasche celebrande ratione? 880. In paschali peruigilio sacrificium, 881. In paschalibus diebus nichil cruentum statuendum, et quanta hi dies ueneratione colerentur? 1179. In paschali festiuitate uinculis constricti olim solebant laxari, 854.
    Parentis, id est, matris familias, 1128. Parens aliquando honoris ac beneuolentie non nature significationem habet, 826. Ambrosius cum Cicerone patriam parentibus preferri iubet, 33.
    Paulini Nolani episcopi patria, 1013. Filium habuit, sed octauo a natiuitate die e uiuis ereptus est, ibid. Paulini secessum inuidiosissime traduxerunt profani homines, ibid.
    Paulinus. uid. Meletius.
    Pauli celibatus, 245. Nihil difficilius, quam de Apostoli lectione disserere, 1083. Quorumdam Pauli locorum obscuritas, 930. Eius uerba: Utinam abscindantur, qui uolunt uos circumcidi, quonam spectent? 207.
    Pauli Samosateni error de Christo, 705. Cur cum Basilide ab Ambrosio coniunctus? ibid.
    Peccati originalis per concupiscentie propagationem transfusio exemplo magnetis lapidis docetur, 983. Originalis peccati successio, 1073, 1079; 1087. Num Ambrosius peccatum aliquod irremissibile putauerit? 421, 611. Qui occultorum criminum insimulabantur apud episcopum, grauioribus penis afficiebantur, 315. Peccatorum leuiorum remissio quomodo haberi possit? 402. Grauiorum peccatorum uenia iustorum orationibus reseruanda, 401. Peccatum emendatioribus factis et satisfactione operitur, 424. Quomodo tegi dicatur? 1067.
    Pelagia martyr, 182.
    Pelagie uirginis mors, 939.
    Pentateuchus, 956.
    Perdicis etymologia, 918. Eius animalis astutia in uenatores, ibid.
    Personaliter uox in diuinis caute adhibita, 682.
    Petri Romam aduentus, eius de Simone Mago uictoria, et Christi ad eum facta apparitio, 867. Petrus Ecclesie firmamentum et fundamentum, 237. Natalis dies SS. Petri et Pauli quam solemnis in Ecclesia? et in eius uigilia ieiunium, 244.
    Petrus non mundauit, 604.
    Phamenoth mensis, 884.
    Pharmuthi mensis, 884.
    Philaster episcopus Brixianus quis? 802.
    Philonis ex libro de Profugis hausit Ambrosius, 784, 785. Et ex aliis eius libris, 898 et seq.; 903, 931, 976. Quid discriminis inter utrumque? 935, 1057. Que ex Philone sumpsit Ambrosius, ea in formam pietati et christiane religioni magis accommodatam conuertit, 970.
    Philomarus Epicuri discipulus quis fuerit? 1026.
    Philosophia meditatio mortis est, 1143.
    Philosophorum maximus, 1201. Philosophi ex sacris Scripturis nostris hauserunt, 932. Philosophi pagani publice in gymnasiis philosophiam profitebantur Ambrosii tempore, 461. Philosophorum argumenta et fallacie cauende, 450.
    Philostorgii aduersus ualentinianum iniquus animus, 1178.
    Phenicis resurrectionem cuius scripture auctoritate probet Ambrosius? 1149. Illius exemplo resurrectionem corporum probarunt Patres plurimi, ibid.
    Photinus quis fuerit, et eius errores, 445. Non uerbum substantiale atque , sed transiens ac dicebat,  454. In conciliis damnatur, 809. Secundum carnem iudicat, 569.
    Phrygia sacra, 149.
    Pietatem iustitie annexam esse, 33.
    Non Pinee uelamen eius, non uincant cupressi, 273.
    Plato petas de diis indigna fabulantes negat audiendos, 14.
    Plumarium quid? 891.
    Pneumatomachi arguuntur, 705.
    Penitentia grauiorum et leuiorum peccatorum, 436. Per uniuersos ea que superflua sunt, in aliquo penitentiam agente uirilis misericordie aut compassionis uelut collatiua quadam admixtione purgantur, 411.
    Penitentie publice stationes, 428. Opera, 437. Et exercitia proponuntur, 313. Quam duri olim labores? 893. Penitentes publici a coniugali congressu debebant abstinere, 437. Publica penitentia num pro cedibus in bello factis subeunda? 1207. Aut ab aliquibus non tam cito agenda? 438. Semel acta iterari non potest, 436. Bona opera peccato lethali mortificata per penitentiam reuiuiscunt, 423. uid. Preces.
    Pete non audiendi, 14. uid. Plato.
    Pompeius ab Achilla trucidatus, 841.
    Posteri dies, 881.
    Pone accidere, 75.
    In Portu nauigat, 1003.
    Posteritas sicut odor agri pleni, 940.
    Potestas pro natura, 449.
    Prefectorum uaria genera, 853.
    Prepositi cubiculi dignitas que esset? 859.
    Prescriptio quid? 1038.
    Presentius ad animum referri? 856.
    Pretendunt, 909.
    Pretexebam, id est, pertransibam, 867.
    Preuaricari, quid? 948
    Preuaricator qui dicatur? 919.
    Protasius. uid. Geruasius.
    Preces publice ac lacryme pro penitentibus, et quibus ceremoniis funderentur? 411. Preces publice pro imperatoribus in expeditionem profectis, 753. uid. Supplicationes.
    Presbyterium, 965.
    Principes uirtutum uiri, 853.
    Proclus, siue Proculus Titiani filius qua morte obierit? 1002.
    Prophetie donum non ad sanctificationem eorum quibus inest, conceditur, 994.
    Propositi gratia, 1093.
    Prudentie definitio iuxta sapientes, 1125.
    Psalmistarum cantus, 432.
    Psalmi domi priuatim decantandi, 230.
    Puelle quo etatis anno arbitre sui, et ad ferendum testimonium habiles? 148.
    Pulegio fotus, 763.
    Pumicetur sermonibus, 973.
    Pylades. uid. Orestes.
    Pythagore patria, 901. Aequalem uix reperit, 902. Quo anno uixerit? 10. Ipse eiusque sectatores musica delectati, 179. Pythagorica sententia: Communem uiam esse declinandam, in cuius libris reperiatur? 901.
    Pythagorea uirgo, 151.
    Pythias. uid. Damon.
    Questio, id est, obiectio, 542.
    Questionibus, id est, tormentis et doloris cruciatibus, 776.
    Recipere in carcerem, 866.
    Regie cupiditatis accusator, 1179.
    Religio unde nomen accepit? 159. Pietatis officiis anteponenda, 187.
    Reliquiarum sacrarum apud ueteres christianos ueneratio, 1210. Miracula per sanctorum reliquias perpetrata, 878.
    Rescriptum, 105. Rescripti forma directior, 106.
    Resurrectionis millesimus nobis est annus, 1150. Diuerse philosophorum de resurrectione corporum sententie, 1151.
    Reuelationes quarto seculo raras non fuisse, 309.
    Rhetia secunda, 838.
    Riuetus arguitur, 387.
    Roma peregrinas religiones adoptauerat, 840.
    Romana basilica Mediolani, 873.
    Romulus diaconus aut sacerdos in rurali Ecclesia, 1056.
    Rufinus calumnie in Hieronymum falso insimulatus, 598.
    Rufinus ex magistro officiorum prefectus pretorio in consul tu factus, 1002.
    Rusticus noster, d est, Ieremias, 449.
    Sabaoth uocis interpretationes, 523.
    Sabbati magni requies, 289.
     Sabbati sancti ieiunium, 885.
    Sabellii errores; ubi et quando eos spargere ceperit? 445. Sabelliani Patri susceptionem carnis humane attribuunt, 486. Augustini atque Epiphanii de Sabellianis Patropassianis sententie conciliantur, 579.
    Sabinus Placentinus, 801, 984.
    Sacerdos summus, 326. Urbici sacerdotes, 838. Spiritus sanctus de peccatoribus facit sacerdotes, 615. Leuitas et sacerdotes ad continentiam teneri, 66. Continentia sacerdotalis, 1037. Monogamia sacerdotalis, ibid. Sacerdotis auctoritas ad remittenda peccata, 1059. Qui sacerdotes consulendi? 225. ueteri iure a sacerdotibus donata imperia, 858.
    Sacramentum non uerearis, 955.
    Sacrarii seu secretarii custodes qui fuerint? 69.
    Sacrificium a precibus distinctum, 1146.
    Sebadio Agenni episcopo scribit Ambrosius, 1106.
    Seuitas seu sceuitas quid Ambrosio? 689.
    Salum hoc uite, 1135.
    Sancta sanctorum quid? 325.
    Sancti. Dogma de inuocatione sanctorum Ambrosio uisum esse orthodoxum, 185, 200. Sanctorum pro uiuis et defunctis hominibus subsidia, 1121.
    Sanguis fieret, 835.
    Sarmatio. uid. Barbantianus.
    Sapientia. Libertatem nostram in cognitione sapientie esse positam, seu solum sapientem esse liberum, 931.
    Satane tradere in interitum carnis, 407.
    Satisfactio pro peccatis, 424.
    Satyrus Ambrosii frater, num Uranius uocatus? 1109. Illius cum Ambrosio spiritu et corpore similitudo, precipua uite acta et mors, ibid. Quo anno mortuus sit? 1111. Libri hac de re ab Ambrosio editi, ibid. Satyri epitaphium, ibid. Ubi baptizatus fuerit? 1128. In funere Satyri facies eius aperta erat, 1134. Oratio habita ab Ambrosio septimo a sepultura eius die, 1135.
    Scamma quid? 17.
    Scelus conceptum, 305.
    , 69.
    Scribarum audacie exemplum, 636.
    Scripta sua unumquemque fallunt, 989.
    Scripto nitor non argumento, 678.
    Scriptores sacri num ex artis preceptis scripta composuerint? 783. Ambrosius codice sacre Scripture a nostris non parum diuerso utebatur, 296. Exemplar Scripture sacre, quo utebatur Ambrosius, ab aliis in multis discrepabat, 1163. Ambrosius uarias Scripture lectiones consulere solitus, 1177.
    Secundianus episcopus Arianus, 786.
    Semiariani qui fuerint? 728.
    Senones capta urbe, anserum strepitu detecti sunt, 833.
    Sentinosum nauigium, 1120.
    Septenarius remissionis numerus, 1047.
    Sermones uellica, 989.
    Seuerus Neapolitanus episcopus, 1016.
    Serui charactere domini inscribebantur, 1189.
    Sichima, id est, humerus, 901.
    Siclus quid? 777.
    Silentiariorum officia, 1181.
    Simplicianus num a Damaso papa ad Ambrosium instituendum destinatus? 1057. Quis fuerit ille Simplicianus? 1052.
    In Sinu abscondere, 762.
    Sirmium cur Illyrici caput? 800. Sirmiensis Ecclesie uexatio, et Sirmiensia concilia fideique formule, 675.
    Siscia sedes episcopalis in Pannonia, 953.
    Socrates quo anno uixerit? 10.
    Solus numquam minus sum, quam cum solus esse uideor; nec minus otiosus, quam cum otiosus, 991.
    Solitudo, id est, orbitas, 1121.
    Sonum mysticum seruare, 29.
    Sophocles Iobo recentior, 936. Sophoclea carmina, 935.
    Sortem ex sorte, 782.
    Sotheris sancte martyrium, 184.
    Sotus arguitur, 387, 395, 425, 432.
    Spado. Ego patiar quod episcopi, tu facies quod0 spadones, 859.
    Species pro natura et substantia dicitur 339. Species pro indiuiduo, 726.
    Spiritus sancti processio ex Filio, 631. Argumentum efficacissimum contra Spiritus sancti diuinitatem impugnantes, 611. In Spiritus sancti diuinitatem obiectioni ex uerbis Amos, responsio, 644. Maiores nostri cum Spiritu gloriam Christi esse memorabant, 650. Spiritui Dei an Spiritui Deo apud Apostolum legi debeat? 642. Spiritus sancti in orbis gubernatione operatio sub quibusdam inuolucris ab Ethnicis designata, 640.
    Ad Sponsalia ualide celebranda quot testes necessarii? 309.
     Spurine adolescentis factum, 299.
    Stater quid, et cuius pretii? 779.
    Stephani pape sententia de hereticis rebaptizandis, 329.
    Stoicorum opinio de peccatorum equalitate, 391.
    Studia, id est, fauor ac beneuolentia, 1129.
    Studius quis? 892.
    Substantie uox et consubstantialitatis quid, et an Deo tribuenda? 515.
    Supinatur, 908.
    Supplicationes plene inuidie, 1101.
    Supplicationum publicarum antiquitas, 94. uid. Preces.
    Susannam non licet lilium nominari, quod non est. 306.
    Symbolum apostolorum quid, et a quibus compositum, 967. uid. Competentes.
    Symmachus parens Satyri, 1122. Ambrosius duos libellos contra Symmachum imperatoribus dedit, 1009. Symmachus ab ethnicis senatoribus electus, ut sacrorum suorum obtinere instaurationem conaretur, 828. In eius relatione prudentia desideratur, 829. Symmachi relatio imperatori clanculum oblata, 825.
    Syricio Romano pontifici scribit Ambrosius, 1106.
    , 664.
    In Tentationem ne patiaris nos induci, quam ferre non possumus, 379.
    Terre motus ante Theodosii mortem, 1197.
    Testes auditionis, 770.
    Thecla cur martyr dicatur? 167. Thecle exemplum Ambrosio familiare, 1031.
    Theodosius pater Theodosii magni iniuste gladio feriri iubetur, 1213.
    Theodosius magnus ab inimicis patris exagitatus, et periculosis temporibus ad imperii societatem allectus, 1213. Quomodo Gratiani pater dici potuerit? 1001. Cur ualentiniani parens dicatur? 826. Antiochenis iniuriam suam donauit, 955. Procliuitas ad iracundiam, et placabilitas, 1201. Supplantauit perfidiam tyrannorum, et abscondit simulacra gentium, 1199. Splendida in subeunda publica penitentia humilitas, 1207. Fides eius triumphos acquisiuit, 1200. uictoria in Maximum, 952. Miracula insolita, quibus uictoriam eius de Eugenio tyranno Deus illustrauit, 1020, 1022. Post uictoriam de Eugenio reportatam a sacrorum communione abstinuit, 1207. Iis ignouit qui Eugenii partes amplexi erant, filiisque suis deuinxit, 1197. Precibus Ambrosii id pluribus concessit, 1199. Moriens tributa iussit laxari, 1200. Num uterque Theodosii filius eius morti adfuerit? 1207. Filios suos presenti commendauit parenti, 1200. Parentalia eius quadragesimo ab eius obitu die solemni more celebrata, 1196. In ea solemnitate orationem habuit Ambrosius, de qua frustra a quibusdam dubitatum, ibid. uid. Terre motus.
    Thessalonicensibus iniuriam suam donaturum promiserat Theodosius, 998.
    Thot mensis, 884.
    Thracia. uid. Illyricum.
    Timotheus episcopus Alexandrie quis fuerit? 813.
    Titianus prefectus pretorio quis fuerit? 1001.
    Togati qui fuerint? 1100.
    Torques insignia sunt uictorie, 1191. uictores torquibus donabantur, 268.
    Tractatus, id est, concio, siue lectionis expositio, 853. Quandoque idem est ac simplex expositio, quandoque uero disceptatio seu polemica disputatio, 1117.
    Traditiones Ecclesie, 890. Quinta traditio seu editio, 1066.
    In Trinitate non tres sancti, 687.
    Troglite seu Troglodyte qui fuerint? 728.
    Tropheum Domini signare, 148.
    Turris penitentie, 316.
    Turtur, 1029.
    Typhus quid? 1055.
    Unctionis extreme sacramentum, 400.
    Ungue adamantino, 668.
    Uriel angelus, 499.
    Ursinus siue Ursicinus antipapa, 809. Arianis se iungit et turbas excitat, 810.
    Usura nichil iniquius, 843.
    Utilitas maxime homini deos asserit, 830.
    uadimonium quid? 170.
    ualens Petauianus, 811.
    ualentis imperatoris clades indicatur, 761.
    ualentinianus senior sub Iuliano militiam et tribunatus honores fidei amore contempsit, 1188. Fides eius confessionis constantia comprobata est, 860. Eius leges ad episcoporum causas iudicandas, ibid. Num ignorauerit esse in senatu aram uictorie, in qua sacrificia offerrentur? 828. Num paganis fauerit? 832.
    ualentinianus iunior quo anno imperium susceperit? 1190. Errores iuuentutis correxit, 1178. Lex eius aduersus  Thymelicam, id est, scenicam mulierem, 1179. Laus eius maxima absque adulationis suspicione, 1186. Antediem mortis templorum priuilegia denegauit, 1187. Quibus de causis ante mortem scripsit ad Ambrosium? 1181. Ab Ambrosio baptizari postulauit, 1002. Quo anno et die interfectus? 1171. Quo imperii anno? 1189. Ubi et quo mortis genere? 1173. Quo etatis anno, ibid.
    ualentinus deos putat esse secula, 710. Asserebat Christi corpus quoddam spiritale, quod e celo per uirginem tamquam per canalem descendisset, 478.
    ualentinianorum hereticorum Aeones, 951. Conuenticula eorum prohibita, 954.
    ualerianus episcopus Aquileiensis quis fuerit? 799. Apud eum Hieronymus et Rufinus educati, 800.
    ualesiani heretici, 205.
    uallio comes illustris, 891.
    uectigalis excusatio, 762.
    uenationes circenses, 96.
    ueneretur passiuo significatu, 824.
    uenetiarum partes, 1023.
    uenus Afris Celestis, Persis Mitra, 840.
    uerbum Dei Filius est, quia immaculatus, 447. uerbi in Patrem refusio, 643.
    uercellensis episcopi electio cur retardaretur? 1041.
    uergilie quid? 586.
    uersuram facere, 433.
    uersus pro conuersus, 12.
    uestales uiolentia capiebantur, 217, 835. Cum christianis uirginibus comparantur, 149.
    uestes ablutionis et gratie, 435. uestibus alieni sexus uti uetitum, 1061. Albarum uestium usus quibus competat? 23.
    uictor comes, 889.
    uictorie ara e senatu tollitur, 825.
    uidue quales ad professionem uiduitatis, uel ad munus diaconissarum eligende? 187. uiduarum etas, ut stipendiis Ecclesie alerentur, 284. Ambrosius quantum mortem uiduarum uite ac morum grauitate precellentium defleret?  1132. Possessio tributaria uidue difficilis, 1102.
    uigilius Tridenti episcopus a paganis necatus, et cur Ambrosius eum a permittendis fidelium cum infidelibus connubiis tantopere dehortetur? 842.
    uirginum sacrarum origo et institutum primis Ecclesie seculis, 141 et seq. Quid pro eis Ambrosius? 143. Alie in monasteriis, alie in parentum domibus habitabant, 770. Quo etatis anno puelle uirginitatem profiteri possent? 223. Quo die, et quibus ceremoniis uelabantur et professionem emittebant 309. Publica professio uirginitatis, 318. uarii ritus pertinentes ad uirgines in monasteriis degentes, 311. Cuius coloris ueste uterentur? 23. Num coma eis tonderetur? 313 Quantus solitudinis amor ab eis exigatur? 296. Monasteria uirginum uiri ingrediebantur, 312. uirginum inspectio et integritatis exploratio incerta et periculosa, 767. Num aliquando licita? 769. uirginis uotifrage pena, 311.
    uirgines dominice resurrectionis testes, 217.
    uirginitatis hymnus, 312.
    uirgo Hebreorum, 968.
    uirgo regia, 968.
    uiruit pro uiguit, 314.
    uirtutem Cicero in affectuum uacuitate, Ambrosius in moderatione constituit, 25.
    uisceribus ossa uestiuntur, 1152.
    uite nomen uarios significatus habet, 1114. Tamquam spoliati et nudi proiicimur in hanc uitam, 1141.
    uitalis. uid. Agricola.
    uitulamina pullulantia, 939.
    uolentia Maximo me non recepisse, 887.
    uotorum in Ecclesia quam antiquus usus et efficax? 1117. uotorum publice non sine quibusdam ceremoniis nuncupandorum antiquitas, 174. Sola perpetue castitatis uota pro legitimis haberi ab Ambrosio, 172.
    uota sanctis in celum receptis nuncupandi quam antiquus mos? 281.
    uota pro filiis a parentibus nuncupata, 291.
    De uocis fragilitate querela, 354.







INDEX RERUM QUAE IN HAC POSTERIORIS TOMI PARTE CONTINENTUR.


    PRAEFATIO in hunc tomum. 9 
    In tres libros de Officiis admonitio. 17 




DE OFFICIIS MINISTRORUM LIBRI TRES.
    LIBER PRIMUS. 23 
    CAPUT PRIMUM.---Episcopi proprium munus docere; ipsi docendum simul et discendum. Ibid. 
    CAP. II.---Multiplex in loquendo periculum, cuius remedium Scriptura indicat. 25 
    CAP. III.---Quale debeat obseruari silentium, et de oris cordisque custodia. 26 
    CAP. Iu.---Quod a recta ratione prodire debeat oratio. 27 
    CAP. u.---Aduersarius silentio uincendus, ut debita conseruetur humilitas. 28 
    CAP. uI.---Nobis imitanda sunt Dauidis silentium et humilitas. 29 
    CAP. uII.---Quam pulchre proemii loco usurpatus fuerit psalmus XuIII, quo inductus uir sanctus de Officiis scribere constituit. 30 
    CAP. uIII.---Officii etymologia. 31 
    CAP. IX.---Officium ab honesto et utili nec non ab amborum inter se comparatione desumi, et quam presertim ob causam hic tractatus Christianis multum utilitatis conferat. ibid. 
    CAP. X.---Legem silentii a Dauide mutuauit Pythagoras, et in quo prioris preferenda sit disciplina. 32 
    CAP. XI.---Officium omne aut perfectum aut medium esse Scriptura ostenditur. 34 
    CAP. XII.---Quod Deus actus hominum curet, et de miseria improbi etiam in diuitiis. 35 
    CAP. XIII.---Refelluntur philosophi Prouidentiam uel omnino uel partim negantes. 37 
    CAP. XIu.---Quod Deus omnia cognoscat. 38 
    CAP. Xu.---De ueritate penarum et premiorum alterius uite. 40 
    CAP. XuI.---Eiusdem argumenti confirmatio. Ibid. 
    CAP. XuII.---Adolescentis officia. 42 
    CAP. XuIII.---De uerecundia eiusque mirandis effectibus. Duorum clericorum historia exempli instar affertur. 43 
    CAP. XIX.---Decorum quomodo describatur ab oratore, an et quantum ad uirtutem conferat formositas. 47 
     CAP. XX.---Quid uitandum et quali otio indulgendum ad conseruandam uerecundiam. 49 
    CAP. XXI.---Quomodo ire imperandum. Dictum Archite. 50 
    CAP. XXII.---De cogitationibus et appetitu; deque decoro sermonis in confabulatione seruando. 52 
    CAP. XXIII.---Ioci etiam honesti in ecclesiasticis uiris proscribuntur. 54 
    CAP. XXIu.---Tria in uite actibus maxime obseruanda, et quod sancti ueteris Testamenti uirtutibus cardinalibus prefulserint. 53 
    CAP. XXu.---uirtutes cardinales in ueteribus Patribus exstitisse demonstratur. 57 
    CAP. XuI.---De contradictione philosophorum: quorum sapientiam quantum Moyses superauerit explicatur. 59 
    CAP. XXuII.---Primus officii fons, prudentia. Quam arcte cum illa tres alie uirtutes connectantur. 60 
    CAP. XXuIII.---Quod iustitia et beneficentia constet pietas. Euangelio repugnant ultio et priuata possessio. Principium communitatis et mutui auxilii a Scripturis mutuati sunt Stoici. 61 
    CAP. XXIX.---Iustitia etiam in bello seruanda; eius fundamentum in fide, forma in Ecclesia. 63 
    CAP. XXX.---De beneficentia, beneuolentia et liberalitate. 65 
    CAP. XXXI.---Acceptum beneficium largiori manu remetiendum. Locus de conuiuio Salomonis spiritualiter explicatur. 69 
    CAP. XXXII.---uarie reddendi beneficii rationes. 71 
    CAP. XXXIII.---Beneuolentiam in Ecclesia maxime, et earumdem aut affinium uirtutum hominibus perseuerare. 72 
    CAP. XXXIu.---Alia beneuolentie commoda memorantur. 74 
    CAP. XXXu.---De fortitudine bellica et domestica. Ibid. 
    CAP. XXXuI.---uaria fortitudinis officia. 75 
    CAP. XXXuII.---Quomodo et quando seruanda sit mentis equalitas. 78 
    CAP. XXXuIII.---Aduersus futura in commoda mentem exercitatione roborandam. 79 
    CAP. XXXIX.---Fortitudinem aduersus uitia omnia dimicare  debere. 80 
    CAP. XL.---uirtutem bellicam nostris etiam non defuisse. 81 
    CAP. XLI.---Laudata Iude ac Ionathe fortitudine martyrum constantia ob oculos ponitur. 82 
    CAP. XLII.---Potestates non irritandas, neque adulationi prebendas aures. 86 
    CAP. XLIII.---De prudentia et precipuis eius partibus. Ib. 
    CAP. XLIu.---Officio sibi congruo quemque studere oportere. 87 
    CAP. XLu.---De pulchro et honesto. 88 
    CAP. XLuI.---Proponitur bifida decori diuisio. 89 
    CAP. XLuII.---Quid non prestare oporteat ut in uita nostra eluceat illud decorum. 90 
    CAP. XLuIII.---De compescenda iracundia Dauid et Apostolus in exemplum nobis proponuntur. Huius ac future uite discrimen. 92 
    CAP. XLIX.---uirtutum imago in nobis seruanda: Diaboli uitiorumque, eradenda. 94 
    CAP. L.---De clericorum uirtutibus, dignitate et officiis. 96 
    LIBER II. 103 
    CAPUT PRIMUM.---uite beatitudinem acquiri honestate. Ib. 
    CAP. II.---uarie philosophorum de beatitudine opiniones: in quo uere consistat. 104 
    CAP. III.---Definitio beatitudinis iuxta Scripturam, et quod a bonis aut malis externis minime pendeat. 105 
    CAP. Iu.---Eiusdem argumenti confirmatio. 106 
    CAP. u.---Que putantur bona, impedimenta sunt beatitudinis; que mala, materia uirtutum. 107 
    CAP. uI.---De utili, non questuoso illo, sed iusto et honesto, quod etiam damnis queritur. 109 
    CAP. uII.---Utilitatem idem esse ac honestatem. Nihil utilius Dilectione. Moysis Dauidisque exempla afferuntur. 111 
    CAP. uIII.---Consiliorum uis; illam ex iustitia et prudentia mutuantur. 114 
    CAP. IX.---Quamuis indiuidue sint iustitia atque prudentia, uulgi tamen, cardinales uirtutes distinguentis, ingenio seruiendum esse. 116 
    CAP. X.---Iustitie ac prudentie coniunctorum potentia Salomonis, Iosephi ac Danielis exemplo demonstratur. Ib. 
    CAP. XI---Tertia conditio que ad fidem alicui conciliandam ualet, in Moyse, Daniele et Iosepho fulsisse ostenditur. 118 
    CAP. XII.---Neminem ab homine uitiis contaminato consilium poscere, sed ab eo cuiusmodi exemplar habemus in Scripturis. Ibid. 
    CAP. XIII.---Declarata diuinis testimoniis sapientie pulchritudine, eius cum aliis uirtutibus societatem probat. 119 
    CAP. XIu.---Prudentiam cum aliis uirtutibus coniunctam esse, maxime uero cum opum despicientia. 120 
    CAP. Xu.---De liberalitate, et quomodo etiam ab inope exerceri queat. Ibid. 
    CAP. XuI.---Modum in liberalitate, seruandum; non tamen nimis, parce ac timide ministrandas eleemosynas. 123 
    CAP. XuII.---Quas uirtutes in eo quem consulamus inesse oporteat. 126 
    CAP. XuIII.---Quantum iniqui consiliarii damni afferant exemplo schismatis decem tribuum probatur. 128 
    CAP. XIX.---Iustitia et affabilitate plurimos conciliari; sed hanc sinceram esse debere. Ibid. 
    CAP. XX.---Bonorum familiaritatis utilitas; et quod dispares etate aliquando pares sint uirtutibus. 129 
    CAP. XXI.---Maxima uiri commendatio si defendat infirmos, peregrinos suscipiat, etc. uituperatur auaritia; prodigalitas in sacerdotibus improbatur. 130 
    CAP. XXII.---Modum inter nimiam remissionem ac seueritatem esse statuendum. 133 
    CAP. XXIII.---Eorum fluxam fidem esse qui pecunia uel ambitu redempti fuerint. 134 
    CAP. XXIu.---Bonis artibus ad honores nitendum, maxime ecclesiasticos; adeptum uero munus sapienter ac moderate administrandum. Ibid. 
    CAP. XXu.---Beneficia potius in pauperes quam in diuites conferenda, et quare. Ad pecunie contemptum sequitur adhortatio. 136 
    CAP. XXuI.---uetus malum auaritia, inanisque pecuniarum possessio. 137 
    CAP. XXuII.---In pecunie contemptu forma inest iustitie; quam uirtutem nec non alias maxime sectari debent clerici. 138 
    CAP. XXuIII.---Misericordiam etiam cum inuidia propria largius exercendam: ad quod refertur memorabilis uasorum sacrorum in captiuorum redemptionem ab Ambrosio factorum historia. Quenam sint ueri Ecclesie thesauri. Regule in conflandis atque impendendis uasis initiatis seruande. 139 
    CAP. XXIX.---Deposita uiduarum, imo omnium fidelium  in Ecclesia cum sui etiam periculo defendi oportere. 142 
    CAP. XXX.---Exhortatio ad fugiendos inuidos atque ad prudentiam, fidem uirtutesque alias prosequendas. 144 
    LIBER III. 145 
    CAPUT PRIMUM.---Ratio cum corde nostro conuersandi. Prophetarum otia cum aliorum otiis conferuntur. Numquam in angusto iustum esse. Ibid. 
    CAP. II.---Christianis nichil utile nisi quod iustum. Que officia perfecta, queue media. uirum iustum semper aliorum studere utilitati. 147 
    CAP. III.---De non querendo proprio emolumento, et quam flagitiosum sit aliene utilitati detrahere. 149 
    CAP. Iu.---Quod uni utile est, non uere utile; et quod proposite a philosophis de naufragis duobus questioni locus non sit apud Christianos, quibus ubique caritas atque humilitas exercende sunt. 151 
    CAP. u.---Iustum nichil agere quod sit contra officium; quod confirmatur tum Gygis annuli fabula, tum Dauidis ac Ioannis Baptiste exemplis. 153 
    CAP. uI.---Preualere apud nos emolumentum non oportere. A frumento lucrum captantibus Euangeliis parabola, nec non Salomonis effata obiiciuntur. 156 
    CAP. uII.---Peregrinos tempore famis neutiquam expellendos: hec questio discutitur. 158 
    CAP. uIII.---Honestum utili anteponentes a Deo probari. Ibid. 
    CAP. IX.---Fraudes et turpia lucra maxime dedecere clericos; illos in causis pecuniariis interuenire nequaquam debere, secus in capitalibus. Nemini etiamlacessiti, nocere debent. Ibid. 
    CAP. X.---De fraude in omni contractu fugienda cautum esse etiam in sacris Litteris. 164 
    CAP. XI.---Inductis per reticentiam rhetoricam fraudum quarumdam exemplis, eas aliasque omnes apertius in Scriptura damnari ostenditur. 165 
    CAP. XII.---Nihil promittendum quod sit inhonestum, nec si quid iniustum iuraueris, obseruandum. 167 
    CAP. XIII.---Iuditha, cum multa pericula pro honestate subiisset, multiplicem reportasse humilitatem. 169 
    CAP. XIu.---Elisei factum quam honestum atque utile fuerit. Eiusdem cum decantato Grecorum facinore comparatio. Ioannem pro honestate uitam impendisse. Ibid. 
    CAP. Xu.---Relato Romanorum generoso concilio, maximam fuisse Moysi honestatis curam declaratur. 171 
    CAP. XuI.---Paucis de Tobia iniectis, Raguelem philosophis antecelluisse euincitur. 172 
    CAP. XuII.---Quanto honestatis studio antiqui Patres in captiuitatem abituri, sacrum ignem occulerint. Ibid. 
    CAP. XuIII.---Superioris euentus, ac potissimum oblati a Nemia sacrificii narratione Spiritum sanctum, Christianorumque baptisma significari. 174 
    CAP. XIX.---Narratur admissum in leuite cuiusdam uxorem a ciuibus Gabaa flagitium, atque ex illius ultione colligitur quam ueteribus illis cordi fuerit honestatis ratio. 176 
    CAP. XX.---Post solutam ex Elisei uaticinio diram Samarie obsidionem, quanta fuerit quatuor leprosis honesti cura enarratur. 178 
    CAP. XXI.---Esther uite periculo honestatis decus secutam esse, immo et regem barbarum, illata nece uiro amicissimo; amicitiam enim semper honestati coniungendam. 179 
    CONCLUSIO. 184 
    In tres libros de uirginibus admonitio. 183 




DE uIRGINIBUS LIBRI TRES.
    LIBER PRIMUS. 187 
    CAPUT PRIMUM.---Exordium, in quo motiua scribendi et bene sperandi de successu operis multa arte exponuntur. Ibid. 
    CAP. II.---Sancte Agnetis laus, ex eo presertim petita quod, uix duodecim annos nata, minas, terrores, pariter ac promissa respuerit. 189 
    CAP. III.---uirginitatis commendatio, presertim ex eo quod uerbum e celo in terra elicere potuerit. 191 
    CAP. Iu.---uirginitatis decus ethnicis abiudicatur atque etiam philosophis abiudicatur; et de Pythagorea uirgine. 192 
    CAP. u.---uirginitatis patriam celum esse, auctorem uero Dei filium. Dotes Ecclesie. 194 
    CAP. uI.---Sanctus uir mulierum incommoda cum uirginum priuilegiis comparat, non ideo se matrimonium damnare contestatus. 195 
    CAP. uII.---Parentes hortatur ut ad uirginitatem filias instruant; tum matrimonium aduersus hereticos tuetur, et quedam Canticorum loca moraliter exponit. 198 
    CAP. uIII.---Locum sequentem Canticorum, Fauus distillans, etc., sic edisserit ut inde ansam arripiat cum apibus sacras uirgines comparandi. 200 
    CAP. uIII.---Alios e canticis locos exponit, uirginem ut  Christum inquirat exhortans, ipsamque cum angelis conferens. 200 
    CAP. IX.---Ultima uirginitatis laus proponitur, auaritie nimirum immunitas. Quanta uirginis felicitas, que non cogitur luxui atque uanitati morem gerere. 203 
    CAP. X.---Obiicientes exhortationum Ambrosii ad uirginitatem nullum fructum esse, exemplis refellit. 204 
    CAP. XI.---uirginitatem parentum fauori atque etiam patrimonio anteponendam. 205 
    LIBER II. 207 
    CAPUT PRIMUM.---De moribus uirginum instituendis acturus rationem propositi reddit, presumptionis inuidia abs se deriuata. Ibid. 
    CAP. II.---uirginibus Marie exemplum proponitur, cuius uirtutes precipue commendantur. 208 
    CAP. III.---Ut Maria uite informande, sic Thecla mortis obeunde exemplar dicitur. Quomodo hec a bestiis adorata sit. 211 
    CAP. Iu.---De duplicii martyrio Antiochene uirginis ad lupanar damnate, et militis Christiani qui eam, mutatis uestibus, liberauerat. 212 
    CAP. u.---Amicorum duorum e secta Pythagorea memorabile factum cum laude recensetur. De Dionysii in spoliandis idolis irrisione et de deorum infirmitate. 216 
    CAP. uI.---Libri secundi conclusio; et quod antequam seueriora traderet precepta, uirginum animas orationis atque exemplorum suauitate mulcere debuerit. 217 
    LIBER III. 219 
    CAPUT PRIMUM.---Liberii Marcellinam dato uirginitatis uelamine consecrantis refertur et commendatur oratio. Ibid. 
    CAP. II.---uirginis institutionem a sobrietate auspicatus, fabulosam Hyppoliti necem ac suscitationem refert suggillatque. 221 
    CAP. III.---uirginibus fugiende uisitationes, pudor seruandus, silentium per mysteriorum celebrationem obseruandum. 222 
    CAP. Iu.---Recitata Liberii exhortatione, sororis uirtutes laudat Ambrosius, ipsique uaria consilia de ieiunio paulisper remittendo, precibus frequentandis, etc., suppeditat. 224 
    CAP. u.---Ad lacrymas fundendas hortatur. Quomodo Christus corpus doloris susceperit stratumque uersauerit in infirmitate. 226 
    CAP. uI.---Mentione sancti Precursoris inductus, omnia cedis eius adiuncta quam eloquentissime describit et amplificat. 227 
    CAP. uII.---Quid sentiendum de iis qui, ne in persecutorum manus ueniant, sibi uim inferunt. Exempla. 229 
    In librum de uiduis admonitio. 231 




DE uIDUIS LIBER UNUS.
    CAPUT PRIMUM.---uiduitatis cum uirginitate relatio presentem tractatum precedenti connectit. uiduis Sareptana in exemplum proponitur, cuius commendatur hospitalitas. 233 
    CAP. II.---uere uidue precepta traduntur ex Apostolo; qua occasione secundas nuptias negat a Paulo fuisse damnatas. Quo sensu nubere melius quam uri dicatur. Quanta uiduarum dignitas. 236 
    CAP. III.---Quod Sareptana uidua figura Ecclesie fuerit, Isaias autem figura Christi. 239 
    CAP. Iu.---Qualis uiduarum uita esse debeat patefacit exemplo Anne. Triplex castitatis gradus, triplexque eius uirtutis exemplum in Maria, in Anna nec non in Susanna. 241 
    CAP. u.---Liberalitatis erga pauperes exemplum in uidua Euangelica proponitur, in cuius duobus minutis utrumque testamentum signatum est. Exhortatio ad uiduas de bonis operibus. 242 
    CAP. uI.---In Nemi exemplum uidue ex nuru ad uirtutem abs se instituta fructum capientis proponitur. Tristitia uiduitatis spe gaudiorum futurorum abunde compensari; et de lacrymarum utilitate. 244 
    CAP. uII.---Fortitudinem uiduis non deesse exemplo Iudith ostenditur, atque eiusdem describitur in Holophernem preparatio, nec non castitas, sapientia, modestia. 245 
    CAP. uIII.---De Debbora et preclaris que uiduis prestitit documentis. Quod illa Ecclesie pugnas ac triumphos prefigurauerit. 247 
    CAP. IX.---Obiectionibus de subsidii comparandi patrimoniique conseruandi necessitate refutatis, indecentissimum esse demonstrat uiduam cui filie iam nubiles sunt adhuc nubere. 250 
    CAP. X.---Christi benignitas in miseris adeundis, et quod tanti medici inuocationem celerrima consequatur sanatio. Moralis de uoluntate quam in socru Petri expressam docet,  acceptio. 252 
    CAP. XI.---Causis que pro nuptiarum iteratione afferri solent explosis, profitetur a se non damnari secunda coniugia, hereticosque ea improbantes castigat. 254 
    CAP. XII.---Precepti et consilii discrimina, diuitis adolescentis, cuius Euangelium meminit, exemplo illustrantur. 256 
    CAP. XIII.---Spadones non uoluntarios non maxime laudandos, damnandos qui in se manus conuerterunt ut tales efficiantur: neminem laudandum nisi eum qui se ipsum per continentiam uicerit. 257 
    CAP. XIu.---uiduitatis consilium quam frequens quantique momenti. Inuehitur in uiduitatis impugnatores. 260 
    CAP. Xu.---uiduis liberorum desiderium obiicientibus respondet, eas presertim aggrediens que filios ex primo susceperint coniugio. 261 
    In librum de uirginitate admonitio. 263 




DE uIRGINITATE LIBER UNUS.
    CAPUT PRIMUM.---Iudicii Salomonis historica, philosophica et moralis explicatio. 259 
    CAP. II.---Historie Iephthe commentatio. Factum damnandum, in soluendo uoto fides approbanda. Cur Deus Iephthe parricidium non impedierit. 267 
    CAP. III.---Ex historia Iephthe ansam arripit tum castigandi uirginalis continentie improbatores, tum se ipsum excusaudi quod ne uirgo sacra nuberet uetuerit. 268 
    CAP. Iu.---Magdalene dubitantis occasione uirgines ad fidem cohortatur, spiritualiter explicans Christi cum illa colloquium. 270 
    CAP. u.---Sui defensionem repetens, cupere etiam nupturas ad uirginitatis studium reuocare profitetur. 272 
    CAP. uI.---Ad uirginitatem prouocare nec improbum esse, nec nouum, nec inutile; nuptie tamen non damnande. 272 
    CAP. uII.---Quod uirginitas non sit noxia. Respondetur tum iis qui obiiciebant hinc nuptias fieri iuuentuti difficiliores, tum iis qui uirgines serius esse uelandas contendebant. 275 
    CAP. uIII.---Sicut omnis etas Christo querendo est habilis, ita et omnis locus ad id opportunus. De sequendo Christo per diem. 277 
    CAP. IX.---Querendum Christum in montibus aromatum atque in deserto: huius fecunditas, exposito cur flos atque lilium dicatur Christus, describitur. 279 
    CAP. X.---Quid faciendum ut Christi mereamur in nos aduentum. Pedum lotio quid significet, et quod dicit Sponsa: Quomodo inquinabo illos? 280 
    CAP. XI.---Bonum esse ad accessum Christi trepidare ac festinare. Christo applicantur Cantici uerba: Manus autem mee stillauerunt myrrham, etc. 281 
    CAP. XII.---Omnibus et maxime uirginibus Christum exspectandum. Quid sit quod Sponsus cincinnos suos humidos dicat. Tentatores spernendi. 283 
    CAP. XIII.---Quo pacto sponsus teneri queat, et per quam fenestram manum mittere dicatur sponsus. Silentium uirginitatis comes et custos. 285 
    CAP. XIu.---Qua ratione Sponsa in celestem Ierusalem sit ingressura. Eiusdem ciuitatis lumen, muri, porte, ciues explicantur. Quomodo intelligatur anima spoliari a sanctis angelis. 287 
    CAP. Xu.---Quare anima feminino uocabulo nuncupetur. Anime motus equis comparantur. 290 
    CAP. XuI.---Sponsi in hortum nucis inuitatio spiritualiter explicatur. Mirabiles fidei effectus, cui adiicienda probatur humilis confessio. 291 
    CAP. XuII.---Cauendam iactantiam suadet exemplo apicule. Christus apostolique nobis imitandi. 293 
    CAP. XuIII.---Quod a petis anime currus, equi et ale attribuuntur, id petitum ab Ezechiele. Quatuor animalium formas, quibus quatuor euangeliste exprimuntur, quatuor etiam uirtutum cardinalium esse figuras. Quomodo anima uolare debeat. 294 
    CAP. XIX.---Piscationis Petri explicatio mystica. Exhortatio ut nos Christi beneficio dignos exhibeamus. 298 
    CAP. XX.---Ambrosius quasi piscator rete missuram, piscationem secundam a Domino petit. Quam utile Ioanni fuerit omnia pro Christo deseruisse. Piscatorum cum Moyse collatio. 300 
    In librum de Institutione uirginis admonitio. 301 




DE INSTITUTIONE uIRGINIS LIBER UNUS.
    CAPUT PRIMUM.---Parentibus merito curam esse maiorem uirginis sacre quam relique sobolis; et quod silentium maxime uirginitati conueniat. 305 
    CAP. II.---Orationem inchoari debere a Dei laudibus, ac in gratiarum actiones desinere. Euangelicus locus de oratione explicatur. 307 
    CAP. III.---Culpandum non esse femineum sexum, cui  a Deo tanta dona collata fuerint. Deum non approbasse hominem nisi post creatam mulierem, eo quod huius cum illo unio magni figuram erat expressura sacramenti; ex quo nomen accepisse ipsa declaratur. 309 
    CAP. Iu.---Mulieris quam uiri leuius fuisse peccatum asseritur. Remedia aduersus mulierum tentationes 311 
    CAP. u.---Euam in Sara, sed maxime in Maria damnationis sententia quasi solutam esse. uirginitatis Marie impugnatores refelluntur. 313 
    CAP. uI.---Quam sit absurdum supponere matri sue Christum uirginitatis munera denegasse. 316 
    CAP. uII.---Ubi probatum est Mariam perseuerasse in integritate uirginea, ex eo quod in matrem discipulo data fuerit, confirmatur uirginitatis propositum ab ea minime mutari potuisse, cuius tanta constantia in Filii passione, tantaque uirtus in Baptiste exsultatione prefulserit. 317 
    CAP. uIII.---Ezechielis testimonia, et potissimum quod habet de porta non aperienda, in Mariam quadrare, ut pote per quam non reseratam transierit Christus. 319 
    CAP. IX.---Quomodo uariis symbolis uirginitas significetur, quidue ex eorum singulis discere debeant sacre uirgines. 321 
    CAP. X.---uirginitatem coronam esse in manu Domini. Fides catholica de Trinitate aduersus hereticos asseritur. Ibid. 
    CAP. XI.---Quod non uni Christo laborare oporteat. Ipse non legitur secundus esse nisi tantum quatenus homo est. 323 
    CAP. XII.---Christum iuuenis secundi nomine ab Ecclesiaste designatum cum nonnullis locis intelligi; eum igitur esse qui et transisse portam et in ea sedens manducasse describitur. 324 
    CAP. XIII.---Marie uirginitatem pulchre designari per ollam et nubem leuem. Huius nubis pluuiam atque olle unguentum a uirginibus debere colligi. 325 
    CAP. XIu.---Quod mystice de Ecclesia dicta Marie etiam conueniant. 326 
    CAP. Xu.---Quomodo uirgines per lilia, Christum uero per aceruum tritici liliis circumdatum adumbrentur. 327 
    CAP. XuI.---Qua ratione uirginibus abeundum Christo. De illius diuinitate non ambigendum; et quod uirgo Christum omniumque simul ornamenta uirtutum induere debeat. 328 
    CAP. XuII.---Gratie Deo aguntur quod angelorum uita in paradiso quondam perdita iam fulgeat in uirginibus. Ambrosia Deo commendatur ac offertur. 330 
    In exhortationem uirginitatis admonitio. 333 




DE EXHORTATIONE uIRGINITATIS LIBER UNUS.
    CAPUT PRIMUM.---Exordium a reliquiis sanctorum Agricole et uitalis, quas e Bononia attulerat, illarumque adinuentione sumptum. 335 
    CAP. II.---Reliquiarum pretium amplificat; deinde Iulianam uiduam que illis donaretur dignam asserit. 339 
    CAP. III.---Iuliane ad liberos exhortatio. 340 
    CAP. Iu.---Castitatis dignitas, nuptiarum damna, Apostoli sententia de nuptiis. 342 
    CAP. u.---uirginibus in utroque Federe palmam publice salutis attributam. Horti ac uinee figura uirginitatem, sicut olerum typo coniugium designari. Unde filios hortatur ut, reiectis Achab et Iezabel spiritalibus, uerum illum Naboth amplectantur pro nobis accusatum atque occisum. 344 
    CAP. uI.---Filios docet qua ratione ipsi nubes leues esse queant per uirginitatem, et dare Leui ueros eius. Dominice ac Mosaice sortitionis quodnam discrimen? 346 
    CAP. uII.---Sterilitatis uirginum laus. Tentationes uirginum; ad quod recurrendum sit contra eas remedium. 348 
    CAP. uIII.---Ut prolem suam, que Deo iam a parentibus promissa erat, acrius urgeat, filie Iephte in implendo paterno uoto obsequium refert. Deinde de sancta pie sobolis alacritate gratias agit. 350 
    CAP. IX.---Maternam exhortationem ut sua quoque cumulet sanctus presul, sancte uidue filias ad querendum Christum in Scripturarum lectione, bonis operibus et nocturnis orationibus incitat. 352 
    CAP. X.---uirginitati competere Ecclesiastis locum de uestibus, quod autem addit de oleo ferendo in capite, hoc et de mentis humilitate et de modesta corporis compositione intelligi. Quomodo Ecclesie dicat Synagoga: Ubi pascis, etc., hec uero eas Christi uoces accipiat: Nisi scias te, etc. 355 
    CAP. XI.---Hortatur ut iurandi facilitatem uitent, letitie lacrymas anteponant, etc. 358 
    CAP. XII.---Iubet bonam parari existimationem, maxime uero requirit in uirgine sobrietatem. Sancte Sotheris exemplum proponitur. 359 
    CAP. XIII.---uirgines de seruanda in se imagine diuina  monet. Quomodo et quatenus aliene lingue flagellum non timendum. Susanne, Iosephi, Danielis et Iobi exempla. 361 
    CAP. XIu.---Ex incommodis seculi de cuiusquam merito non iudicandum. Coronam a Paulo predicatam illi uidue reseruari, que uiduitatis sue ac filiorum uirginitatis duplex Deo obtulit sacrificium. 362 
    In librum de Lapsu uirginis consecrate admonitio. 363 




DE LAPSU uIRGINIS CONSECRATAE LIBER.
    CAPUT PRIMUM.---De tanto lapsu omnes ut sibi et Ecclesie condoleant excitat. 367 
    CAP. II.---Corruptam alloquitur, ipsius anime statum ante et post crimen describens. 368 
    CAP. III.---Quam sit misera que iam apud Deum accessum non habeat, immo neque apud ipsos homines. 369 
    CAP. Iu.---Confutatis excusationibus quas corrupte solent pretendere, parentum ac totius familie uirginis de qua agitur sortem miseratur. 370 
    CAP. u.---Solemnitate consecrationis et uotorum reuocata, obiectiones ex Apostoli uerbis petitas soluit. 372 
    CAP. uI.---Commemoratis rationibus quibus illam a turpitudine reuocari oportuerat, ipsius amentiam miratur. 373 
    CAP. uII.---Omnem episcopalem officii curam illi a se prestitam fuisse asseuerat; sed ipsam non solum inde nichil profecisse, uerum etiam aliis obiecisse graue scandalum. 375 
    CAP. uIII.---Remedii adhibendi ratio et difficultas. uere penitentie actus interior et signa exteriora commendantur. Futuri iudicii seueritas. 376 
    CAP. IX.---uirginis corruptorem obiurgat atque ad penitentiam commouet. 379 
    CAP. X.---uirgini lapse uiuidos penitentie affectus suppeditat. 380 
    In librum de Mysteriis admonitio. 383 




DE MYSTERIIS LIBER.
    CAPUT PRIMUM---Tractatibus quos ante de moribus Sanctus habuerat subiecturum se mysteriorum expositionem spondet. Deinde, cur eam non prius elucubratus fuerit declarato, mysticam aggreditur apertionem, quam a Christo ipse olim celebratam demonstrat. 389 
    CAP. II.---Quid initiandi Ecclesiam ingressi promiserint, quibusne coram testibus, et quamobrem se conuerterint ad Orientem. 390 
    CAP. III.---In aqua et ministris operatio Diuinitatis consideranda est. 391 
    CAP. Iu.---Aquam non mundare sine spiritu declaratur, ostenditurque Spiritum sanctum in baptismo Christi uere descendisse. 394 
    CAP. u.---Confirmatur Christum adesse in baptismate. Confessio Trinitatis a baptisatis edi solita expenditur. 397 
    CAP. uI.---Egressis e fonte baptismatis quare unctio fiat in capite; cur etiam pedum lotio post baptismum. 398 
    CAP. uII.---uestimentis candidis peccatorum indicari: cuius opera ut Ecclesia se nigram atque decoram diceret effectum est. Sponse Christi, que Ecclesia est, decor, nec non Christi erga eam affectus. 399 
    CAP. uIII.---De mystico dominici altaris conuiuio, quod Synagoge sacris antiquius esse ostenditur. 403 
    CAP. IX.---De ueritate corporis Christi in Eucaristia, nec non de effectibus huius sacramenti dispositionibusque ad illud recipiendum requisitis. 405 
    In libros de Sacramentis prefatio. 409 




DE SACRAMENTIS LIBRI SEX.
    LIBER PRIMUS. 417 
    CAPUT PRIMUM.---Ubi premisit acturum se de sacramentis, que prius explicata non oportuit, accedit ad mysterium apertionis, quam a Christo in surdi ac muti curatione signatam docet. Ibid. 
    CAP. II.---Unctionem athlete christiani exponit, quem ut excitet ad seruandam fidem abrenuntiationis, testium quibus presentibus ea facta est dignitatem amplificat. 419 
    CAP. III.---Licet fontem atque ministros tantum uiderint neophyti, maiora tamen esse que non uidentur ostendit. 420 
    CAP. Iu.---Sacramenta Christianorum diuiniora et priora esse quam Iudeorum. De uocis Pascha significatu. Ibid. 
    CAP. u.---In historia curationis Naaman uirtutem aque baptismalis significari. De Spiritus sancti descensione sub specie columbe cum Christus baptizaretur. 421 
    CAP. uI.---Baptisma per transitum maris Rubri nec non per diluuium fuisse prefiguratum. 423 
    LIBER SECUNDUS. Ibid. 
    CAPUT PRIMUM.---Resumit explicationem diluuii, ueri in eo baptismi figuram ostendens. Ibid. 
     CAP. II.---Piscine Probatice ab angelo commote, ac ei qui primus descendisset sanitatem restituentis historia, itemque paralytici ad Christum responsio edisseruntur. 425 
    CAP. III.---Nonnullis ex historia Naaman enarratis, alias aliquot eiusdem sacramenti figuras perstringit. 426 
    CAP. Iu.---Alias duas baptismatis figuras, in ferro quod ad nutum Elisei natauit, nec non in fonte edulcorato proponit Auctor. Ibid. 
    CAP. u.---Ad preces sacerdotis adesse Trinitatem. 427 
    CAP. uI.---Cum in homines mortis sententia propter peccatum lata fuisset, baptismus ad eosdem resuscitandos inuentus astruitur. 428 
    CAP. uII.---Triplicis interrogationis et immersionis exemplum in trina responsione Petri exstitisse. Unum esse nomen in quo nos saluari oporteat, et qua ratione Christo commoriamur. 429 
    LIBER III. 431 
    CAPUT PRIMUM.---Quare in baptismo demersi ac uiuificati recipiant unguentum in capite, et quid sit regeneratio. De mysterio lotionis pedum. Ibid. 
    CAP. II.---Baptizatum consignari Spiritu sancto. Per impositionem luti super oculos baptizati peccatorum significari confessionem. 433 
    LIBER Iu. 435 
    CAPUT PRIMUM.---Secundum ueteris legis Tabernaculum, et que moris erat ibi seruari, ad baptisterium baptismique effectus adaptantur. Ibid. 
    CAP. II.---Humanam in baptismo conditionem admirationi esse ipsis angelis. 437 
    CAP. III.---Sacramenta nostra Iudeorum sacramentis antiquiora esse. 438 
    CAP. Iu.---De ueritate corporis Christi in Eucaristia, et cur sanguis sub aliena specie detur. 439 
    CAP. u.---Ipsis Domini uerbis corpus et sanguinem eius consecrari et uere confici. 443 
    LIBER u. 445 
    CAPUT PRIMUM.---Melchisedech figura Christi, illumque sacrificium figura Eucaristie. Duplex causa cur aqua in calice admisceatur. Ibid. 
    CAP. II.---Quemadmodum qui mundatus fuerit, et inuitetur a Christo, et ipse ad inestimabilem sacramenti suauitatem aspiret. 447 
    CAP. III.---Eucaristie fructus, et quonam modo Ecclesie de conuiuarum multitudine gestienti respondeat Christus. 448 
    CAP. Iu.---Ut nouos fideles instituat orandi forma, propositam ipsis instar speculi Dominicam orationem paucis exponit. 450 
    LIBER uI. 453 
    CAPUT PRIMUM.---Non in Eucaristia diuine substantie esse participes. Ibid. 
    CAP. II.---In sacramentis omnibus trinitatis operationem, diuinarumque Personarum equalitatem aduerti posse. 455 
    CAP. III.---Orandi rationem traditurus, Christi atque Apostoli uerba conciliat. 456 
    CAP. Iu.---Quare secreto et in omni loco orandum, et quo sensu dictum sit leuantes puras manus. 457 
    CAP. u.---De inordinata orantium disceptatione, et qua modestia mulieres orare oporteat; item de orationis initio, medio et fine. 458 
    In libros de Penitentia admonitio. 461 
    DE PeNITENTIA LIBRI DUO. 465 
    CAPUT PRIMUM.---Moderationis laus. Quam necessaria sit ea uirtus prefectis Ecclesie. Hinc ansum arripit Nouatianos arguendi. Ibid. 
    CAP. II.---Nouatianorum cum Scriptura et secum ipsis contradictio. Ius ligandi atque soluendi male ab heresi uindicari, recte ab Ecclesia. Ibid. 
    CAP. III.---Pergit arguere Nouatianorum de remissione peccatorum immisericordem doctrinam. 469 
    CAP. Iu.---Quanta sit diuina misericordia, et quod qui Christum negauerunt non omnes eodem loco habendi sint 471 
    CAP. u.---Obiectioni ab immutabilitate Dei petite respondetur, additurque eos maiorem obtinere misericordiam qui quodammodo inuiti deliquerunt 472 
    CAP. uI.---Nouatianos inclementiores esse hypocritis qui in Euangelio redarguuntur. 474 
    CAP. uII.---Nouatianos propter nimiam seueritatem partem cum Christo habere non posse. 475 
    CAP. uIII.---Quanta discipulis suis Christus contulerit. Nouationes, dum manus imponunt et baptismum conferunt, a se ipsis redargui. 476 
    CAP. IX.---Scripture uerba, Si autem in Dominum peccauerit homo, quis orabit pro eo? quo sensu intelligenda  sint. 478 
    CAP. X.---Ioannem non absolute ac simpliciter prohibuisse ne pro sontibus peccati ad mortem fieret oratio. 480 
    CAP. XI.---Superior Ioannis sententia illustratur alio eiusdem testimonio, Nouatianique arguuntur. 481 
    CAP. XII.---Alius ex Euangelio Ioannis locus, in eiusdem argumenti confirmationem explicatur, obiicientibusque seruandorum mandatorum Dei necessitatem respondetur. 483 
    CAP. XIII.---Qui peccatum ad mortem fecerint, non deserendos, et quid sit tradi Satane in interitum carnis. 484 
    CAP. XIu.---Quod supra dixerit Ambrosius, carnem ad interitum Satane traditam a serpente comedi, explicatur. Precepta ad oculorum mentisque custodiam. 486 
    CAP. Xu.---Quid sit uenire in uirga uel spiritu mansuetudinis. Ratio agendi erga grauiter lapsum. Quomodo Ecclesie farina omnes conspergi ac cibo caritatis pasci debeant, ne similes Nouatianis fiant. 489 
    CAP. XuI.---Nouatiani cum Apostolo comparantur. Quam pulchre illis conueniat Domini uerbum, Nescitis cuius Spiritus estis. Illorum de penitentia doctrina redarguitur 492 
    CAP. XuII.---Seueritati pietatem addendam esse. Corinthium baptismate fuisse initiatum contra Nouatianorum cauillos astruitur. uocem interitum non significare destructionem, sed tantum castigationem carnis. 494 
    LIBER II. 495 
    CAPUT PRIMUM.---Ambrosius superioris libri preceptis noua subtexurus, necessitatem mature agendi penitentiam allegorice insinuat. Ibid. 
    CAP. II.---Apostolicum locum ab hereticis obiectum soluit, eumque de baptismatis iteratione intelligendum ostendit. 497 
    CAP III.---Superiorem solutionem confirmat. 499 
    CAP. Iu.---Aliam obiectionem ex blasphemia in Spiritum sanctum petitam retorquet in ipsos Nouatianos. 501 
    CAP. u.---Obiectionem ex eo petitam quod Petrus non affirmate Simoni mago ueniam promisisse uideatur, soluit. Deinde addit apostolos penitentiam, cuius a Dauide fructus ostenduntur, ad nos transmisisse. 504 
    CAP. uI.---A fide uel innocentia lapsos hortaturus ad penitendum, ex Isaia quid eos a Deo exspectare, quidne ipsosmet prestare oporteat, docet. Contra saltationes et choreas. Quas habere debeat conditiones penitentia. 507 
    CAP. uII.---Ad flenda et confitenda peccata hortatur. Contra Nouatianos docet perfectam cuiusque peccati iustificationem per odorem unguenti a Maria in Christi pedes effusi expressam docet. 510 
    CAP. uIII.---In actione penitentis Magdalene traditam esse penitentie formam. Non insultandum peccatoribus, pro quibus Christus mortuus est. 512 
    CAP. IX.---Quo pacto fides ad penitentiam necessaria. Quot etiam soluendi subsidia cuique suppetant. Orationem, fletus et ieiunia pecuniis potiora esse. Penitenti edefectus signantur. 516 
    CAP. X.---Utilitas precum ab omni Ecclesia simul emissarum. uere penitentie difficultas. 518 
    CAP. XI.---Contra illos qui baptismum usque ad mortem differunt. 521 
    In libros de Fide admonitio. 523 




DE FIDE LIBRI QUINQUE.
    Prologus. Ibid. 
    CAPUT PRIMUM.---Catholicam fidem ab hereticorum et infidelium erroribus distinguit. uocum Dei et Domini interpretatio. Personarum discrimen et nature unitatem contra Arianos asserit. 530 
    CAP. II.---Gratianum ad fidei zelum exhortatus, Christi diuinitatem ex eo probat quod ille cum Patre unam habeat operationem. Diuina attributa Christo etiam conuenire, et de uariis ipsius appellationibus. 531 
    CAP. III.---Patris et Filii unitatem Scriptura probat. 533 
    CAP. Iu.---De Dei unitate et de magorum muneribus. 535 
    CAP. u.---uarie Arianorum in Christum blasphemia referuntur; quibus antequam respondeatur, monentur catholici caueant a sophismatis philosophorum, eo quod scilicet in illis heretici spem precipuam collocarent. 536 
    CAP. uI.---Christum Patri dissimilem non esse probaturus, Ariane hereseos duces dissensionis arguit, atque aduersus eos Scripturarum presidium indicat. 537 
    CAP. uII.---Ex Paulo, prophetis atque E angelio Christus asseritur Patri similis. 539 
    CAP. uIII.---Ex probata Filii cum Patre similitudine Filii etiam eternitatem concludi debere; quam tamen specialibus Scripture testimoniis astruit. 540 
    CAP. IX.---Contra hereticos asserit nullo modo Christum  Patri posteriorem esse, utrique uero eternitatem tribuendam. 541 
    CAP. X.---Iterum de Christi eternitate, et quod diuina generatio ad humane modulum non sit exigenda. 542 
    CAP. XI.---Non posse probari Patrem Filio priorem esse. 544 
    CAP. XII.---Iterate in Filium obiectioni respondetur eam retorqueri posse in Patrem. Nihil humani in generatione Christi ex Maria: ergo nichil humani in generatione ex Patre. 545 
    CAP. XIII.---Questio quomodo genitus sit Filius soluitur ostenditurque, uisione Nabuchodonosoris diuinitatem eternitatemque Filii esse signatam. 547 
    CAP. XIu.---Quod Dei Filius non sit creatura. In eam rem argumenta Apostoli testimonio confirmantur. 549 
    CAP. Xu.---Quo sensu intelligendi sint duo Scripture loci quibus Christus factus et creatus dicitur. 550 
    CAP. XuI.---Arianos Christo iniuriam facere si genitum et creatum confundant; si uero non, quem genitum legunt creatum negare debent. Nihil in Deo creatum, nec creaturam Filium dici posse, in quo Patri complacuit. 551 
    CAP. XuII.---Christum Deum uerum esse. Patris et Filii una eademque operatio. 553 
    CAP. XuIII.---In Nicena definitione Arianos errores, ne quem decipiant, commemorari. Eidem cum anathemate suo referuntur, quod non modo Nicee latum dicitur, sed et Arimini semel et iterum. 555 
    CAP. XIX.---Ubi Ario primum e memoratis erroribus attribuit eumdem refellit Ioannis testimonio, atque tragicam ipsius mortem describit. 556 
    CAP. XX.---Optat ad se mundandum, ut olim ad Isaiam, Seraphim aduolare. Christum ad se, ad Gratianum imperatorem atque ad lectores suos inuitat; et tandem Imperatorem ceterosque fideles mensa celesti inebriari suadet. 558 
    LIBER II. 559 
    Prologus. Ibid. 
    CAPUT PRIMUM.---Arianorum Dei Filio bonitatem abrogantium obiectionem soluit. 563 
    CAP. II.---Bonum esse Dei filium ab operibus probatur. uerba Sponse Christi bonitatem designantium edisseruntur. 564 
    CAP. III.---Filium Dei Deum uerum ac bonum esse. 566 
    CAP. Iu.---Omnipotentem esse Dei Filium. Ibid. 
    CAP. u.---Obiectos aduersus Christi omnipotentiam Scripture locos, ac in eo maxime immoratur ut eumdem non raro ex humane nature affectu locutum probet. 567 
    CAP. uI.---Libertas Christo uindicatur. 569 
    CAP. uII.---Quidquid in Christo non congruit diuinitati, illud ex humanitate ab ipso suscepta oriri. 570 
    CAP. uIII.---Explicatio horum uerborum: Pater maior me est. 571 
    CAP. IX.---Obiectio quod Filius a Patre sit missus soluitur. Sedulo distinguendum que locutiones Christo ut Deo, que eidem ut homini conueniant. 575 
    CAP. X.---Obiectio a Filii obedientia petita diluitur. 578 
    CAP. XI.---Quo consilio et qua utilitate Christus carnem induerit. Quantum prosit fidem habere, et quod Dei Filius sine ulla subiectione sit missus. 579 
    CAP. XII.---Christum ratione iudicis consideratum Catholici an Ariani melius sibi concilient inquiritur. Obiectio soluitur ex eo petita quod Pater Filium inuitat ut a dextris suis sedeat. 581 
    CAP. XIII.---Continuata iudicii Dominici allegoria, blasphemas Arianorum opiniones refellit. 583 
    CAP. XIu.---Christi iudicis exponit sententiam; discussisque aduersariorum cauillis, ab ea prouocationem non dari ostendit. 585 
    CAP. Xu.---Ariane et Iudaice peruicacie comparatio. Ibid. 
    CAP. XuI.---Gratiano uictoriam spondens eam ab Ezechiele predictam narrat, Deumque obsecrat ut fideli exercitui, duci ac regioni ferat auxilium. 587 
    LIBER III. 589 
    CAPUT PRIMUM.---Obiectum sibi fabularum usum exemplo Scripture diluit, cum alia petica memorantis, tum maxime Sirenas que figure sunt uoluptatum, a quibus et Pauli uerba et Christi facta oportet auocent Christianos. Ibid. 
    CAP. II.---Que corporis sunt, a Christo pro nobis suscepti, diuinitati non tribuenda. Quod legitur, soli Deo competere immortalitatem, etiam de Christo intelligendum. 591 
    CAP. III.---Filium a Patre non separandum ex Apostolo confirmatur. 592 
    CAP. Iu.---Christum non nisi secundum carnem factum narrari, et quod orauerit ad humanitatem esse referendum. Quare Filius hominis potens dicatur. 594 
    CAP. u.---Factum in Scriptura non semper idem esse ac  creatum. 596 
    CAP. uI.---Obiectionem ex Ioanne desumptam diluit contra Manicheos. 598 
    CAP. uII.---Salomonis dictum, Dominus creauit me, etc., incarnationem Christi significare, uocemque principium accipi posse de documentis uirtutum quarum magister ac principium exstitit Christus. 599 
    CAP. uIII.---uersiculus Isaie, Filius datus est nobis, etc., de Christi humanitate ac diuinitate explicatur. 600 
    CAP. IX.---Difficultatem ex loco Salomonis supra laudato exorientem soluit. 602 
    CAP. X.---Baptiste uerba ex quibus Christum etiam ante incarnationem factum disputabant heretici soluit, et quo sensu sint intelligenda explicat. Ibid. 
    CAP. XI.---Quoties Christus dicitur factus, hoc uel ad incarnationem, uel ad causam siue adiunctum aliquod referri docet. Christum uerum sacerdotem esse in Melchisedech prefiguratum. 605 
    CAP. XII.---Regnum Patris atque Filii unum esse ac indiuiduum; et unam similiter utriusque diuinitatem. 608 
    CAP. XIII.---Filio maiestatem suam esse, ac paterne equalem: cuius socii non sunt angeli, sed spectatores. 610 
    CAP. XIu.---Unius substantie cum Patre Filium esse. 611 
    CAP. Xu.---uerbi uis et opportunitas contra hereticos. 613 
    CAP. XuI.---Catholici contra subdolas Arianorum confessiones premuniuntur. 615 
    CAP. XuII.---Cur Dominus Stephano stare uisus sit, explicatur; et ex huius ad Filium precibus eiusdem ac Patris equalitas confirmatur. 616 
    LIBER Iu. 617 
    CAPUT PRIMUM.---Haud mirum esse quod homines in Christi cognitione errauerint, sed quod Scripture non obtemperauerint: illum quoque nec angelis nisi reuelatione fuisse cognitum Christi in celum ascendentis qualis triumphus. Ibid. 
    CAP. II.---In celum sine fide ascensurum neminem, uel, si quis ascenderit, eiiciendum. Esse etiam in nobis celos, quorum porte aperiende ac per Christi diuinitatis confessionem eleuande sunt. Contra Arianos. 620 
    CAP. III.---uerba illa, Omnis uiri caput Christus . . . caput autem Christi Deus, et alia, Qui autem plantat et qui rigat unum sunt, aduersus Arianos explicantur. 622 
    CAP. Iu.---Obiectum ab hereticis textum, Non potest Filius facere a se quidquam, etc., soluit. 624 
    CAP. u.---Ceptam obiecto loci expositionem urgens, rationes quatuor quibus aliquid fieri non posse affirmamus, explicat, et earum primas tres in Christum non cadere demonstrat. 626 
    CAP. uI.---Accedit ad quartam e rationibus supra memoratis, et Filium nichil facere quod non probetur a Patre probans, nonnullas difficultates tollit. 629 
    CAP. uII.---Proposita doctrina hinc confirmatur quod Filius sit Patris uerbum, non quale nostrum, sed uerum et operatorium. 631 
    CAP. uIII.---Obiectionem qua heretici Filium Patri inequalem esse contendebant eo quod alium generare non possit, in ipsos retorquet. Diuina ex humanis non esse iudicanda, sed standum Scripture auctoritate. Omnipotentiam non minus Patri quam Filio conuenire. 632 
    CAP. IX.---uarias Arianorum captiunculas, queis Filium cepisse argutabantur, profert et explodit. 636 
    CAP. X.---Obiicientibus quod Christus dicatur uiuere propter Patrem respondetur. 639 
    CAP. XI.---Discrimen quod asserere moliebantur Ariani e uerbis Apostoli, omnia ex Patre et per Filium omnia esse docentis, irridetur. 643 
    CAP. XII.---Quod obiiciebatur ex Ioanne Filium uiti et Patrem agricole comparari, de incarnatione intelligendum: Filium secundum diuinitatem agricolam quoque esse, ac non secundum humanitatem asseritur. 647 
    LIBER u. 649 
    Prologus. Ibid. 
    CAPUT PRIMUM.---Quam impii sint Ariani, dum illud in quo humana felicitas constat impugnant. Ioannem semper cum Patre Filium coniungere; unde uera Filio asseritur diuinitas. 652 
    CAP. II.---Per uocem solus, cum in Scripturis de Patre dicitur, non excludi Filium. Trinitatem non inter omnia, sed super omnia solam esse. Filium non a Patre separandum. 654 
    CAP. III.---Arianis contra urgentibus Deos induci duos ex unitate substantie, respondetur pluralitatem ex diuersitate potius inferri, proindeque in ipsos recidere suam accusationem. De unitate Personarum S. Trinitatis. 657 
     CAP. Iu.---Hereticis obiicientibus Christum Patrem adorasse respondetur. 659 
    CAP. u.---Obiectio ex Christi ad Zebedei filiorum matrem uerbis petita diluitur. 660 
    CAP. uI.---Proposite obiectioni accuratius soluende insistit. 663 
    CAP. uII.---Alia obiectio soluitur, ex hoc loco petita: Dilexisti eos sicut et me dilexisti. 666 
    CAP. uIII.---Christo, in quantum uerus est Dei Filius, Dominum non esse, sed in quantum homo est: uno uerbo, sedulo esse distinguenda que Christo ut Deo, que ut homini conueniant. 668 
    CAP. IX.---Iudaico more ordinem uerborum, In nomine Patris, et Filii, et Spiritus sancti, obiicientibus respondetur. 672 
    CAP. X.---Arianos ad gentiles palam transire dum obiiciunt uerba: Qui in me credit, non in me credit, etc. uerus loci sensus explicatur. 673 
    CAP. XI.---Quod Christus legatur nichil a se loqui, hoc referendum ad ipsius humanitatem. Quomodo etiam secundum diuinitatem audire ac uidere Patrem recte dicatur. 675 
    CAP. XII.---Superiora confirmat ex parabola diuitis ad querendum sibi regnum proficiscentis. Nos hic esse Christi regnum. 677 
    CAP. XIII.---De subiectione Christi Patri, et rerum omnium Christo. 679 
    CAP. XIu.---De subiectione Christi disputare pergit. 682 
    CAP. Xu.---Superius disputata strictim resumit, ex unitate diuine potestatis in Patre et Filio quecumque de Filii subiectione dicuntur ad solam humanitatem referenda colligens. 685 
    CAP. XuI.---Arianos a Spiritu sancto per Dauid condemnatos, quippe qui scientie Christi derogare audeant. Christo, ut Dei Filio scientiam deesse non posse. 687 
    CAP. XuII.---Quod Christus diem iudicii reuelare noluerit, in hoc nostre utilitati consultum esse. Hinc Filio tribuere ignorantiam quam sit absurdum. 691 
    CAP. XuIII.---Scientiam Patris ac Filii equalem esse, et ideo non minorem Patre filium. Arianorum temeritas percellitur. 693 
    CAP. XIX.---Quam temerum sit de diuina generatione disputare, et quantum fugienda Arii arrogantia. 696 
    In libros de Spiritu sancto admonitio. 697 




DE SPIRITU SANCTO LIBRI TRES.
    LIBER PRIMUS. 703 
    Prologus. Ibid. 
    CAPUT PRIMUM.---Gratianum cum propter fidem tum propter basilicam Ecclesie redditam laudat. Aduersarios, si Spiritum sanctum seruire negauerint, quin sit super omnia negare non posse. 709 
    CAP. II.---Spiritum sanctum esse inter omnia non probari ex illis uerbis: Omnia per ipsum facta sunt. 711 
    CAP. III.---Quod Apostolus dixerit ex Patre, per Filium omnia esse, ab eorum consortio Spiritum sanctum non secludi. Ab angelis Filium adorari, non a Spiritu: hunc enim testem eius esse, non ministrum. Dignitatem Spiritus sancti ex eo elucere quod irremissibile declaretur peccatum in eum admissum. 712 
    CAP. Iu.---Spiritum sanctum unum et eumdem esse qui locutus est in prophetis et in apostolis, qui Spiritus Dei et Christi est, quem preterea Spiritum paraclitum, Spiritum uite et ueritatis Scriptura significat. 717 
    CAP. u.---Spiritum sanctum, cum creaturas sanctificet, nec creaturam esse nec mutabilem; eum semper bonum esse. 719 
    CAP. uI.---Quamquam in aqua et Spiritu baptizamur, hunc tamen illi longe prestare, atque adeo non seiungendum a Patre et Filio. 722 
    CAP. uII.---Spiritum sanctum creaturam non esse, cum sit incircumscriptus et apostolis per omnes regiones dispersis infusus. Eodem Mariam repletam esse, nec non etiam Christum Dominum atque adeo superiora et inferiora omnia. 723 
    CAP. uIII.---A Deo solo dari Spiritum: neque tamen totum singulis. Per Spiritum effundi caritatem. Ipsum inter creata non reponendum. 726 
    CAP IX.---Spiritum sanctum recte dici unguentum Christi, oleum letitie. Christum ipsum non esse unguentum; mirum autem id non uideri si unguentum uocetur et Spiritus, cum Pater ac Filius etiam Spiritus appellentur. 728 
    CAP. X.---Quod Spiritus peccata condonat, hoc illi cum Patre ac Filio, non autem cum angelis esse commune. 731 
    CAP. XI.---Spiritum ad omnes mitti, nec transire ex loco  in alium. 731 
    CAP. XII.---Patris et Filii et Spiritus sancti unam esse pacem atque gratiam, similiter unam caritatem, unam denique trium communicationem. 734 
    CAP. XIII.---Diuinarum etiam Personarum unum esse nomen e Scripturis demonstratur. 735 
    CAP. XIu.---Singulas Trinitatis Personas lucem esse, Spiritum autem etiam ignem significari e Scripturis ostenditur. Negari non posse Spiritus diuinitatem. 736 
    CAP. Xu.---Spiritum sanctum eque ac Patrem et filium uitam esse. 738 
    CAP. XuI.---Spiritum sanctum flumen esse magnum, cuius munere mystica Ierusalem irrigatur. Eumdem fonti suo, id est Patri et Filio equalem esse. 739 
    LIBER II. 741 
    Prologus. Ibid. 
    CAPUT PRIMUM.---Spiritum Domini etiam Dominum et uirtutem esse, nec in hoc Patri uel Filio inferiorem. 746 
    CAP. II.---Unum esse Patris et Filii et Spiritus sancti consilium. 747 
    CAP. III.---Sicut uita est cognoscere Patrem et Filium, ita uitam esse cognoscere Spiritum sanctum, proindeque a Patris diuinitate non separandum. 748 
    CAP. Iu.---Spiritum sanctum non secus ac Patrem et Filium, operatione non diuersa uiuificare. 749 
    CAP. u.---Sicut Patrem et Filium, ita etiam Spiritum sanctum in Scriptura significari. Hoc ipsum a paganis quoque scriptoribus adumbratum, sed planissime demonstratum esse in mysterio Incarnationis. Ibid. 
    CAP. uI.---Obiicientibus ex uerbis Amos creari Spiritum respondetur. 752 
    CAP. uII.---Creationis spiritalis seu regenerationis non minus auctorem Spiritum esse, quam Patrem ac Filium. In quo consistat illa creatio eiusque prestantia; et quomodo quod membra et corpus Deo tribuere uidentur sacri codices debeat intelligi. 756 
    CAP. uIII.---Argutiam hereticorum qui Deum dictitabant in Spiritu, non cum Spiritu glorificandum diluit. 757 
    CAP. IX.---Apostolicum locum quo heretici, ut discrimen inducerent inter Personas diuinas, abutebantur exponit et explicat. 761 
    CAP. X.---Unam esse Trinitatis uoluntatem. In uisione Petri adumbratam esse uocationem gentium. In Ieremia in locum a Iudeis demisso et inde educto ab Abdemelech Spiritus sancti ab iisdem Iudeis comtemptui habiti et a gentibus honorati symbolum preiuisse. 764 
    CAP. XI.---Nobis Abdemelech in exemplum proponitur. Unitatem nature et scientie in Trinitate e Scripturis agnoscendam. 767 
    CAP. XII.---Probato Spiritum eque reuelare ac Patrem et Filium, quomodo non loquatur a se idem Spiritus explicatur. Spiritum eo sensu audire et clarificare Filium, quod eum prophetis atque apostolis reuelauit. 770 
    CAP. XIII.---In tribus Personis imperii, constitutionis, largitatisque unitatem agnoscendam. 773 
    LIBER III. 777 
    CAPUT PRIMUM.---Non tantum prophetas et apostolos a Spiritu missos, uerum etiam Filium Dei. Quare eumdem Spiritum sicut columbam super Christum descendisse Lucas scripserit. Ibid. 
    CAP. II.---Filium perinde ac Spiritum dari: unde non subiectio, sed una diuinitas operatione demonstratur. 779 
    CAP. III.---Eamdem quoque unitatem inde cognosci, quod Spiritus digitus dicatur et Filius dextera. Ibid. 
    CAP. Iu.---Spiritum, propterea quod digitus uocatur, minorem esse contendentes refelluntur. 781 
    CAP. u.---Unitatem per digitum atque dexteram significari inde confirmat, quod eadem opera Dei sint que sunt manuum; et que manuum, eadem etiam sint digitorum. 783 
    CAP. uI.---Spiritum perinde ac Patrem et Filium arguere, immo uero iudicare non posse iudices absque ipso. 784 
    CAP. uII.---Filium ipsum non iudicare aut uindicare sine Spiritu; unde idem Spiritus uerbi gladius appellatur. 786 
    CAP. uIII.---Predictam unitatem eo probari quod sicut Pater, ita etiam Filius contristari ac tentari legitur. Tentatum etiam Filium in deserto, ubi erecta fuit in eneo serpente figura crucis. Ibid. 
    CAP. IX.---Spiritus sancti uel cum Patre et Filio coniunctio uel propria diuinitas asseritur. 788 
    CAP. X.---Spiritus sancti diuinitatem astrui ex Ioannis loco. Hunc quidem deletum fuisse ab hereticis, sed inani conatu, cum inde facilius eorum perfidia conuinci possit. Iterum ex duobus Ioannis testimoniis colligitur Spiritus diuinitas, ac demum quomodo Spiritus, aqua et sanguis testes dicantur exponitur. 789 
     CAP. XI.---Obiicientes Ioannis uerba, Spiritus est Deus, ad Deum Patrem referenda esse, refelluntur. 792 
    CAP. XII.---Ex eo quod in Trinitate diuinitatis lucem, quam in Christo tres apostoli adorauerunt, inesse Paulus significauerit, adorandus etiam esse Spiritus declaratur. Ostenditur ex ipsis uerbis Spiritum designatum ab Apostolo. Eiusdem diuinitas inde probatur, quod templum habeat, in quo non ut sacerdos habitet sed ut Deus. 797 
    CAP. XIII.---Obiicientibus Catholicos, dum Spiritui attribuunt diuinitatem, tres Deos inducere, respondetur. 798 
    CAP. XIu.---Ex Epistolis ad Thessalonicenses et aliorum Scripture textuum collatione ostenditur Spiritui sicut et aliis Personis dominatum arrogari. 799 
    CAP. Xu.---Etsi Spiritus Dominus appelletur, tres tamen Dominos hinc non induci. 801 
    CAP. XuI.---Patrem sanctum esse, ac similiter Filium et Spiritum, atque hinc trisagio eodem celebrari; nec posse a nobis Deum predicari dignius quam si eumdum sanctum dicamus. Ex loco Ioannis unde calumniam conflabant heretici, Trinitatis equalitatem unitatemque astrui deitatis. 802 
    CAP. XuII.---Ubi ad intelligentiam uerborum Domini loca in quibus uerba illa dicta fuerint iuuare exemplis ostendit Ambrosius, Christum sententiam ex Ioanne citatam locutum esse in porticu Salomonis, per quam sapientis anima significatur, docet. Contra Iudeos, qui Dei Filium emerunt ac uendiderunt Iosephum. 804 
    CAP. XuIII.---Spiritus sancti diuinitatem ex iis que hactenus disputata sunt confirmaturus, nonnulla iterum tractanda sumit: nimirum peccata eum non habere, sed condonare, creaturam non esse, sed creatorem; ac demum, non adorare, sed adorari. 807 
    CAP. XIX.---Ex eo quod supra probatum est Spiritum manere et loqui in prophetis colligit ab eo agnosci omnia que Dei sunt, atque adeo unum esse cum Patre et Filio. Hoc ipsum exinde iterum confirmat quod omnia habet que habet Deus. 810 
    CAP. XX.---In flumine de sede Dei promanante figuram fuisse Spiritus sancti; per aquas uero quas Dauid memorat, celestes uirtutes designari. Regnum Dei opus esse Spiritus; nec mirum si hic idem conregnet cum Filio, quando nos etiam Filio conregnaturos promittit Paulus. 812 
    CAP. XXI.---Missum a Spiritu fuisse Esaiam, proindeque eumdem Spiritum ab eo uisum. Quid per currentes rotas alasque diuersas intelligendum Spiritus sanctus Deus Sabaoth appellari debeat. 813 
    CAP. XXII.---Ut regni unitas probetur in tribus personis, citatus Esaie locus expenditur; et in iis a quibus uel de Patre uel de Filio uel de Spiritu expositus sit nullam sensus diuersitatem fuisse declaratur. 814 
    In librum de Incarnationis Dominice sacramento admonitio. 815 




DE INCARNATIONIS DOMINICAE SACRAMENTO
    LIBER UNUS. 817 
    CAPUT PRIMUM.---De sacrificiis Caini et Abelis: Quosnam lata in Cainum feriat sententia. Ibid. 
    CAP. II.---Post enumerata uaria hominum genera qui sub nominis christiani falso uelamine Ecclesiam lacerantes, memorate sententie obnoxii sunt, admonet quemadmodum nobis declinanda sit eadem sententia. 820 
    CAP. III.---Eis qui Ioannis testimonium non reciperent de uerbi eternitate increpitis, nec non laudato eodem euangelista, locum expendit, quo non solum uerbi eternitatem diuinitatemque signari tradit, sed etiam ex his eadem in patre attributa demonstrari. 821 
    CAP. Iu.---Non sufficere si credamus in Christo ueram carnem, nisi a diuinitate omnem cum ea confusionem secludamus: neque si eumdem utriusque federis Deum dicamus, nisi ceternum ipsimet uerbum profiteamur. 824 
    CAP. u.---Fidem hanc Ecclesie fundamentum esse ac ualere aduersus omnes hereses, qua in Christo diuina simul et humana generatio creditur. Infirmitates corporis diuinitati non attribuendas. 827 
    CAP. uI.---Perstringuntur hi omnes heretici qui Christum uel in phantasmate passum, uel duas in se personas complexum dicunt, non secus ac qui uel a Dei Filio uerbum distinguunt, uel a carne non distinguunt diuinitatem, uel hanc, tanquam imperfectam, iniuriis corporis subiiciunt. 830 
    CAP. uII.---Quod libris superioribus hunc addiderit excusat. Contra eos qui animam a Christo negabant esse susceptam. Quomodo metuere aut proficere dicatur Christus. 834 
    CAP. uIII.---Contra catholicam sententiam, Filium qui generatus est Patri qui generauit equalem esse, opponentibus aduersariis genitum cum ingenito eiusdem nature esse non posse, respondetur. 838 
     CAP. IX.---Dum ingenitum Patrem, quod in Scriptura non legerunt heretici, sibi concedi uolunt, eos contentionis studium patefacere. uox ingenitus etiam creature communis asseritur. 840 
    CAP. X.---A superioribus eos non discrepare qui Filium Patri similem agnoscentes, eiusdem substantie inficiantur. Nihil uocem ingenitum Catholicis obstare, sed hereticorum prodere perfidiam. 844 
    FRAGMENTUM AMBROSIANUM EX THEODORETO DESUMPTUM. 847 
    In Epistolas S. Ambrosii nouo ordine distributas admonitio. 849 
    Ordo Epistolarum secundam, temporum rationem distributarum asseritur. 851 
    Ordo nouus Epistolarum S. Ambrosii cum antea uulgatis comparatus. 867 
    Ordo Romane editionis cum ueteribus et hac noua editione comparatus. 869 
    Ordo ueterum editionum cum Romana et hac noua editione comparatus. 871 
    Epistolarum index alphabeticus. 873 




EPISTOLAE IN DUAS CLASSES DISTRIBUTAE.
    PRIMA CLASSIS. 875 
    GRATIANI AD AMBROSIUM EPISTOLA.---Ambrosium ad se inuitat, ut se in fide de Filii et Spiritus sancti diuinitate confirmet. Ibid. 
    EPISTOLA PRIMA.---Ambrosius apud Cesarense, quod non uenerit, excusat, seque uoluntati eiusdem in lucubrandis tractatibus de Spiritu sancto tractatibus satisfacturum spondet. 876 
    EPIST. II.---Constantio in episcopum nuper electo de precipuis sacerdotii officiis et uirtutibus precepta tradit. 879 
    EPIST. III.---Felicis munusculum predicat, sed eum quod se a longo tempore non inuiserit, arguens, ut non tamdiu procrastinetur petit. 888 
    EPIST. Iu.---Sermone Felicis recreatum se esse, maxime uero quod uenturum ad basilice consecrationem eum speraret postquam celebrassent initi abs se episcopatus diem. Suas ad hoc preces ei promittit mutuasque ab eodem reposcit. Ibid. 
    EPIST. u.---Sententiam abs se in causa Indicie latam defendens, Syagrii iudicium arguit, quod legitima in eo forma non seruata sit. Syagrium inspectionem uirgini contumeliosissimam decreuisse. In quibus inspectio sit toleranda. Accusatore ac testibus uituperatis, refertur Marcelline aliarumque pro Indicia testimonium, post quod iudicium Ambrosianum subiicitur. 891 
    EPIST. uI.---Syagrio quod Indiciam contumeliose inspectioni addiuisset exprobrat; atque atrocissimam ultionem quam Isrelite ob uiolatam in uxore leuite castitatem repetiuerunt ante oculos ponens, totam rei seriem describit. 898 
    EPIST. uII.---Iusto, sciscitanti quidnam didrachmi dimidium pro redemptione offerri preceptum, significasset, Ambrosius rescribit. 904 
    EPIST. uIII.---Refellit eos qui secundum artem negabant scripsisse sacros auctores. 912 
    GESTA CONCILII AQUILEIENSIS CONTRA PALLADIUM ET SECUNDIANUM HAERETICOS. 916 
    EPIST. IX.---Concilium Gallis episcopis gratias agit, eisque Palladii et Secundiani damnationem scribit. 939 
    EPIST. X.---Imperatoribus de synodi conuocatione gratias agit; qui ad eam conuenerint exponit, hereticorum tergiuersationem, blasphemias ac peruicaciam memorat; tandem implorat fidem imperatorum, ut et eorum auctoritate exsecutioni mandentur concilii decreta, et alii nonnulli heretici cerceantur. 940 
    EPIST. XI.---Imperatoribus quid in synodo actum fuerit episcopi significant, eosque monent, ne Ursinum sibi patiantur obrepere, ipsum turbarum auctorem necnon infami crimine accusatum asseuerantes. 944 
    EPIST. XII.---Aguntur imperatoribus gratie ob restitutam Ecclesie tranquillitatem, eisdemque episcoporum preces promittuntur. Tum nuntiatis quibusdam catholicorum dissidiis, rogantur iidem principes ut Alexandrie iubeant coire concilium, cui et auxilium suum impendere non dedignentur. 947 
    EPIST. XIII.---Actis Theodosio gratiis de restitutis in basilicas orthodoxis, et dolore suo propter Ecclesie turbas significato, episcopum Antiochie mortuo Meletio subrogatum queritur Ambrosius; et ut Nectarius Constantinopoli post Maximum ordinatus loco cedat, uel de utriusque ordinatione in synodo Rome pronuntietur, petit. 950 
    EPIST. XIu.---Theodosio, quod restituende inter orientalem atque orientalem Ecclesiam unitati operam dedisset, commendato, episcopi cur de ea re superiorem scripserint epistolam, exponunt: addunt cure etiam sibi  fuisse ut fautores Apollinaris condemnarentur: postremo nec se concilium petendo iniuriam cuiquam intulisse, nec a maiorum instituto usquam defecisse asserunt. 953 
    EPIST. Xu.---Acholii mortem se resciuisse, nec sine quodam miraculo; illum non tam mortuum esse quam ad feliciorem uitam translatum; actiones eius ut Eliseo similis haberetur meruisse, ut autem etiam Eliam dicatur exprimere, maxime successorem, quem spiritus sui heredem fecit, persuadere. 956 
    EPIST. XuI.---Anysio in Acholii locum recens adscito gratulatur, et decessorem laudans, ut Anysius eiusdem meritorum successor fiat apprecatur. 959 
    EPIST. XuII.---Imperatorum esse religionem tueri, nec ab eis instaurationem superstitionis postulandam. Falso petitionem senatus nomine oblatam esse, cum ei senatores christiani non consenserint. De hoc referri oportere ad Theodosium et ad episcopos: ualentinianum, si priuilegia in fidelibus concesserit, ab Ecclesia reiiciendum. 961 
    RELATIO SYMMACHI URBIS PRAEFECTI.---Imperatoribus supplicat senatus nomine ut ueteres religiones instaurentur ac reparetur ara uictorie, ut ad eum iusiurandum exigatur more antiquo. 966 
    EPIST. XuIII.---Relationi Symmachi respondet Ambrosius. 971 
    EPIST. XIX.---Ambrosius, a uigilio ad episcopatum recens allecto ut sibi formam institutionis traderet obsecratus ipsi uaria tradit precepta. 982 
    EPIST. XX.---Narrat sorori que Mediolani per dies aliquot, propter basilicam, quam Ariani petebant, euenere. 994 
    EPIST. XXI.---Excusat se Ambrosius quod, uocatus, non uenerit ad consistorium, asserens in causa fidei uel ecclesiastica neminem iudicare debere nisi sacerdotes; nec se in eo contumacem, quod iniuriam ordini suo non inurat. Addit Auxentium forte Iudeos aut infideles electurum iudicum loco; nec recusare quominus in ecclesia uel in synodo de his disputaret. 1003 
    SERMO CONTRA AUXENTIUM.---De basilicis Tradendis. 1007 
    EPIST. XXII.---De inuentione corporum Geruasii et Protasii, et de martyribus. 1019 
    EPIST. XXIII.---Definiendi paschalem diem difficultate ac necessitate propositis, licitam esse dierum obseruationem, dum superstitio absit, probat, suumque consilium aperit. 1024 
    EPIST. XXIu.---Exposito cur legationis sue rationem reddat, quomodo in consistorium ingredi coactus, Maximi osculum recusauerit, et accusationes quibus hic ab eo se deceptum, et a Bautone immissos imperio barbaras criminabatur, in ipsum retorserit, narrat. 1035 
    EPIST. XXu.---Studio, num sibi in reos sententiam ferre liceret consulenti, respondet. 1039 
    EPIST. XXuI.---Argumento superioris epistole repetito, episcopos reorum mortem prosequentes Iudeis adulteram Christo sistentibus comparat. Hinc locum ubi oblata fuit mulier exponens, de remissione peccatorum multa disputat. 1042 
    EPIST. XXuII.---Aegyptiorum abominationes Ireneum docet pecora esse: hinc intelligi pietatem atque uirtutem improbis displicere; ac proinde uiros bonos contrariis instare studiis oportere. Hoc illustratur exemplo uxorum Iacob ad fugiendum patrem sequendumque coniugem consensum prebentium: qua in allegoria quidnam prestare conueniat accedentes ad Ecclesiam declaratur. 1046 
    EPIST. XXuIII.---Pythagoricum adagium, communem uiam esse declinandam, petitum fuisse ex sacris paginis, indeque colligi a plebeia uita abhorrere debere sacerdotalem. Hinc Ambrosius Ireneum ut populares opiniones et cupiditates fugiat, ingrediatur uiam arctam, excitat. 1051 
    EPIST. XXIX.---Pulchritudinem summi boni querendam suadet, fore ut illa recreetur oculus noster atque anima nutriatur spondens. Ad hoc bonum nonnisi uirtute perducimur. 1054 
    EPIST. XXX.---Docet non habitandum in locis depressis more luxuriosorum, sed, sanctorum instar, in editioribus, ubi edificandum est templum Domino, scilicet in propriis mentibus. A luxuriosis non edificari hoc templum, cuius fastigium equitatis ope metimur. 1061 
    EPIST. XXXI.---Querenti Ireneo num eos qui statim a pueritia, et eos qui iam etate prouectiores crediderint, diuersa caritate Deus diligat, respondet Ambrosius. 1065 
    EPIST. XXXII.---Perdicis fallacia et libidine adumbrari Satanam tradit. Quomodo hic clamando sibi congregauerit populos, et eos etiam Christus clamando ad se reuocauerit. 1068 
    EPIST. XXXIII.---Ireneo uereri se ne quis ex loco Scripture de duabus uxoribus duas in eodem homine  animas esse arbitretur, significanti respondet. 1071 
    EPIST. XXXIu.---Horuntianum, an anima, de qua praue sentiunt philosophi, celestis substantie sit querentem, primo remittit ad libros Esdre; tum dignitatem eius ostendens Pauli testimonio, qua ratione ibidem omnis creatura ingemiscere, ac rursus liberanda esse dicatur, explicat. 1074 
    EPIST. XXXu.---In hac epistola queritur cur, cum in uerbis Apostoli non omnis creatura dicatur corruptioni obnoxia, congemiscere tamen, omnis dicatur: postea ex iis que ibidem sequuntur, de Spiritu adoptionis, de magnitudine premiorum celestium, de sanctorum gemitu, primitiis Spiritus, etc., disseritur. 1077 
    EPIST. XXXuI.---Roganti quemnam spiritum Paulus scripserit postulare pro nobis gemitibus inenarrabilibus, respondetur. 1082 
    EPIST. XXXuII.---Cum Simplicianus Ambrosio testatus esset eum utiliter facturum, si quid ex Apostolo dissereret apud populum, ipsius uoluntati se hoc daturum spondet sanctus uir. 1083 
    EPIST. XXXuIII.---Sapientem esse diuitem, neque hic ullum sexum excipi se didicisse ex Petri epistola, cuius locus enucleatur. 1095 
    EPIST. XXXIX.---Faustinum propter sororis mortem hominum consortium fugientem arguit. 1098 
    EPISTOLA XL.---Ab imperatore audiri se postulat, affirmans in principe laudari facilitatem; tacere se sine utriusque periculo non posse; nec regibus displicere libertatem; illum uero, quamuis pius sit, decipi posse; sententiam de synagoga reparanda esse periculosam, cum episcopum martyrio uel preuaricationi exponat. Contra ualentinianos. 1101 
    EPIST. XLI.---Sorori refert quemadmodum, loco Ieremie de sacerdotum uerbis explicato, Euangelicam lectionem enarrauerit, ostenderit illic Domini misericordiam commendari, cuius idem a nobis exigit imitationem; ac docuerit qua ratione euangelicam peccatricem Dominicos pedes lauando, tergendo, ungendo, atque osculando referamus. 1113 
    EPISTOLA SIRICII PAPAE AD MEDIOLANENSEM ECCLESIAM.--- Mediolanenses docet diaboli factum inuidia ut noue hereses irreperent in Ecclesiam. Quam perniciose ille sint prodit; et in conuentu ecclesiastico eorum auctores, quorum singillatim nomina recensentur, damnatos refert. 1121 
    EPIST. XLII.---Synodus Mediolanensis laudat Siricium, quod Ecclesiam a lupis defenderet. Hos aduersus uirginitatem, simulata coniugii defensione, seuire: cum huic illam preferri iubeat Paulus. Iidem heretici e uirgine Christum negantes nasci potuisse, Scripture testimoniis refelluntur. Paucis additis de laude uiduitatis et abstinentie, quibus isti infesti erant, ipsos, ut pote Manicheos anathamate abs se confixos testantur Patres. 1123 
    EPIST. XLIII.---Horontiano respondet, roganti cur homo rebus aliis, quibus longe precellit, conditus fuerit posterior, nec rei huius uel Ambrosius ipse uel Moyses rationem deprompserit. 1129 
    EPIST. XLIu.---Moysen, que inter Deum et mundum distinctio sit, recte indicasse. Sex dies orbis creationi non eo attribui, quod tempore Deus indigeat, sed ut dispositio exprimeretur. Declaratur Septenarii dignitas, cui tamen octonarius antefertur, ut pote qui sit noui testamenti numerus, ut ille ueteris. 1134 
    EPIST. XLu.---Sabino sciscitanti an de paradiso scripsisset Ambrosius, queue ipsius de illo esset sententia respondet. 1142 
    EPIST. XLuI.---Ambrosius Sabino scribit maledicum Apollinaristam publice fuisse confutatum: sese cum eo, etsi seruilem in Christum formam non admitteret, humaniter egisse; at illa uerba, Deum scilicet Patrem filii esse et Dominum creature, que illi comprimis displicebant, cum uerbis Dauidicis conuenire. 1145 
    EPIST. XLuII.---Sabino cur librum apertius perscriptum ipsi miserit causam reddens, quamobrem scribere quam dictare malit explicat. Hinc illum ad mutnum epistolarum usum inuitat, quanta inde redeat utilitas patefaciens. 1150 
    EPIST. XLuIII.---Sabinum ut libros suos seuero expendat examine obsecrat, et que commoda hinc oriantur exponit; subiungens tamen duritiem uerborum tolerandam esse, dum fidei professio integra sit, suas uariis heresibus fidei professiones opponit. 1151 
    EPIST. XLIX.---Nunquam minus se solum esse quam cum solus sit amico scribens, solitudinis bona exemplis docet. 1153 
    EPIST. L.---Quod mentiri Deus non possit, non esse infirmitatis, Dei tamen esse aliquod infirmum, sed quod fortius sit hominibus, crucem nimirum. Quod Deus prophetiam Balaam infuderit mirum non esse, cum illud nec  sacerdoti negauerit Christum persequenti, ut nempe sibi ex inimicis exprimeret testimonium. Quanta infidelitate atque auaritia prophetias suas corruperit Balaam. 1156 
    EPIST. LI.---Aduentum Theodosii non ingrato affectu se declinare, sed ne tacere cogeretur, aut offensionis causam preberet. Iracundum esse Theodosium, sed ex se placabilem; ne igitur eum commoueret, ualetudinem excusasse. Ingemuisse episcopos cedem Thessalonicensem, proinde in eluenda illa sanctorum imitandam penitentiam, sine qua peccatum non tollitur, Diabolum, qui ei inuiderit, uincendum. Non auderes, illo presente, offerre sacrificium, a quo etiam diuinitus fuerit deterritus: at ipsam penitentiam sacrificium esse. Quod factum eius non preuerterit, dolere se, quippe qui eum uere diligat. 1159 
    EPIST. LII.---Tatiano causam cur in iudicio cum nepte subeundo timeat, sublatam gratulatus, ei ut facilem se ad componendum prebeat, suadet. 1164 
    EPIST. LIII.---Causam silentii sui aperiens, ualentiniani obitum, maxime propter summam eius in Deum pietatem atque in se beneuolentiam luget. Deinde nuntiato ad eiusdem sepulturam presto esse marmor, ut ea sororum causa maturetur suadet. 1165 
    EPIST. LIu.---Remissam apparitori offensam, necnon Faustini tussim recrudescentem Eusebio nuntiat. 1167 
    EPIST. Lu.---Eusebii sobolem partim apud se remansisse, partim ad illum profectam esse commemorans, duos Faustinos accommodatis familie Noachi benedictionibus exornat; et salutanti ualentiniano Chanaan et Nembrot personas aptat. Ibid. 
    EPIST. LuI.---Dolet Ambrosius contentionibus Euagrii ac Flauiani Capuanum concilium finem afferre non potuisse. Flauianum quod imperatori preces obtulerit, incusat; sed ita tamen ut hoc ipsius iuri nolit officere. Postremo Theophilum quomodo iudicium hoc a Capuana Synodo illi commissum exerceat, monet. 1170 
    EPISTOLA DE CAUSA BONOSI.---Sciscitantibus quid in Bonosi causa esset statuendum respondet. 1172 
    EPIST. LuII.---Eugenio cur cum Mediolani non exspectauerit, explicat deinde, iis que sub ualentiniano et Theodosio relationis Symmachi occasione facta fuerant recensitis, eumdem tyrannum quod sumptus idolorum templis concedendo nec Dei timorem nec aliorum de se existimationem ante oculos habuerit, libere arguit. 1174 
    EPIST. LuIII.---Paulini et Therasie post distributas egenis suas facultates secessum narrat, necnon futuras ob eam causam paganorum criminationes, quorum superstitionem ac cecitatem luget. Tum nichil pro religione turpe ducendum exemplis probans, saltationem Dauidis, Elieque nuditatem mystice explicat et defendit. 1178 
    EPIST. LIX.---Nuntiatio Iacobi presbyteri secessu ex Perside in Campaniam, huius plage tranquillitatem laudat, tumultus quo Mediolanum agitabatur illi opponens. 1182 
    EPIST. LX.---Paternum filio neptem ex filia uxorem tradere cogitantem a proposito ipsa minimum consideratione deterret. Id legi diuine congruum negat, itemque pietati ac Cesareis constitutionibus: tum solutis quibusdam obiectiunculis, easdem nuptias non expedire confirmat. 1183 
    EPIST. LXI.---Cur Mediolano secesserit, ac mature eodem redierit, declarato, gratiisque Deo propter opem Theodosio prestitam actis, uoluntati eiusdem principis obsecuturum se pollicetur. 1186 
    EPIST. LXII.---Quod pridem ad Theodosium non scripserit accusat; seque ad eum mittere diaconum significans, ut ipsius preces quibusdam in Ecclesie asylum receptis admittat petit. 1188 
    EPIST. LXIII.---uercellensem Ecclesiam episcopo propter intestinas contentiones diutius orbatam dolens, concordiam qua Eusebius olim fuerat electus, laudat; utque Christum in medio sui stantem habere eadem Ecclesia studeat, suadet. Ibid. 
    SECUNDA CLASSIS.---Ireneo roganti cur manna quod olim pluit Isrelitis, Christianis non pluat, respondet. 1219 
    EPIST. LXu.---Simplicianum, cur hostiarum sanguis partim super altare, partim in crateras infunderetur scire cupientem Ambrosius docet. 1222 
    EPIST. LXuI.---Premissa laude epistolarum, maxime que de re utili instituuntur, docet per id quod Aaron mulierum inaures in uituli caput conflauerit, significari ereptum serpentinis flatibus fidei signaculum, ac premonstratam Iudeorum idololatriam: per id uero quod fractis tabulis Moyses uitulum comminuit, indicari delendam superbiam ac perfidiam: per illud tandem quod in proximum iussit seuire, non admoneri ut consanguineos posthabeamus religioni, et quidquid in nobis Deo resistit precidamus. 1224 
    EPIST. LXuII.---Ubi ostensum est, quod Aaron filios excusanti Moyses acquieuerit, innui sententiam cuiusque circa proprium munus antecellere, idem locus consideratur. 1227 
     EPIST. LXuIII.---Quiduam Deus Iudeis interminatus fuerit, dicens: Ponam celum ereum, et terram ferream. 1231 
    EPIST. LXIX.---Roganti Ireneo quare lex uiros ueste muliebri, ac mulieres uirili uti prohibeat, respondet. 1232 
    EPIST. LXX.---Quemadmodum fortis anime est in bono stare, ita debilis labi ac resurgere. Quocirca cum in Canticis processus anime robustioris describuntur, in Michee uero prophetia lapse conuersio, eam considerandam proponit. 1234 
    EPIST. LXXI.---Post uarios gradus, queis anima lapsa sese reparat, supra descriptos, hic anime fidelis a Christo susceptio, eruditio et consummatio considerantur, ostenditurque in Christi itineribus diuersos anime progressus designare. 1241 
    EPIST. LXXII.---Rogabant aliqui cur Deus, cum in Testamento ueteri circumcisionem instituerit, eum abrogauerit in nouo; cur etiam de illa legem tulerit, cum ipsa puerum in discrimen adduceret; cur tandem in ea corporis parte fieri uoluerit: his questionibus respondet Ambrosius, ad Constantium scribens. 1243 
    EPIST. LXXIII.---Interroganti cur lata sit Lex, cum eam abesse Paulus indicat, respondetur. 1251 
    EPIST. LXXIu.---Quod multi Legem, utpote quam Deus condidisset, negabant abrogandam, aut ex eius abrogatione utrumque Testamentum ab eodem Deo non esse colligebant, id solui ex illo Apostoli: Lex pedagogus noster fuit, etc. 1254 
    EPIST. LXXu.---Proposita eruendi Paulini sensus difficultate, subiungit textum eiusdem Apostoli, heredem nullum fieri nisi per fidem affirmantis. Deinde Iudeos hereditatem propter uetus Testamentum sibi debitam contendentes refellit. 1257 
    EPIST. LXXuI.---Rogatus ab Ireneo Ambrosius Epistole ad Ephesios summam exhibet. Scribit igitur illic nobis proponi celestem hereditatem, et solii celestis consortium cum Christo, per quem in libertatem sumus asserti: finem uero fidei caritatem, qua Christo connectimur, ostendi: nullam aliam epistolam pluribus refertam esse benedictionibus, quas singulatim breuiterque prosequitur. 1259 
    EPIST. LXXuII.---Roganti que hereditas illa sit, pro qua mortem oppetere plerique non dubitant, respondetur. 1263 
    EPIST. LXXuIII.---Abrahe instar nos ex fide iustificari, qua sumus filii libere: circumcisionem tantum per Christum uim habuisse, quam ipse in semet passus antiquauit: iustitiam ergo non exspectandam nisi ex fide, que, si perfecta sit, numquam caritate destituitur. 1267 
    EPIST. LXXIX.---Bellicio, qui, cum credidisset in Christum, e morbo conualuerat, asserit et morbum et sanitatem eiusdem Christi tribuenda uisitationi; atque ut ipsum retineat, et ad alia sacramenta properet, illum hortatur. 1269 
    EPIST. LXXX.---Ubi curationem ceci a natiuitate ostendit diuine fuisse potestatis, discipulorum interrogationem reprehendit; atque nonnullas eiusdem historie partes memorat et paucis edisserit. 1272 
    EPIST. LXXXI.---Quosdam clericos propter laborem ac difficultatem animo despondentes, uerbis erigit, eisque non modo futuram mercedem ponit ob oculos, sed etiam paratum Christi presidium. Eam ob rem, explicatis aliquot Scripture locis, admonet ne se diuelli ab illo patiantur. 1273 
    EPIST. LXXXII.---Quomodo in Marcelli, leti et amborum sororis causa constitutus sit Iudex, et quare illam cognitionem ita susceperit, ut maluerit arbitrum agere, commemorat, litis exponit statum, ac Marcello damnum non egre ferendum ostendit. 1275 
    EPIST. LXXXIII.---Sisinnium propter ueniam filio, qui se inconsulto uxorem duxerat, datam commendat; et commodis quibusdam que ille ex se relaturus erat, memoratis eumdem hac ignoscendi facilitate sanctorum uestigiis institisse ostendit. 1279 
    EPIST. LXXXIu.---Cynegium de consultatione sua commendat. 1282 
    EPIST. LXXXu.---Syricio gratiis actis quod litteras ad se miserit per Syrum presbyterum, celerem huius uestitum laudat, et de sequendo Christo quedam subiungit. Ibid. 
    EPIST. LXXXuI.---De litteris a Prisco utrinque perlatis. 1283 
    EPIST. LXXXuII.---Laudat Polybum, cuius rogatu se binas ad Segatium et Delphinum epistolas scripsisse significat. Ibid. 
    EPIST. LXXXuIII.---Priscum litterarum utriusque baiulum laudat. 1284 
    EPIST. LXXXIX.---De Alypii ad se, deque suis ad eum litteris agit. Ibid. 
    EPIST. XC.---Antonii amorem in se suumque uicissim in  illum commemorat. 1284 
    EPIST. XCI.---Candidianum laudat, ac se deprimit. 1280 
    In libros duos de excessu fratris Satyri admonitio. 1285 




DE EXCESSU FRATRIS SUI SATYRI LIBRI DUO.
    LIBER PRIMUS. 1289 
    LIBER SECUNDUS.---DE FIDE RESURRECTIONIS. 1315 
    In consolationem de obitu ualentiniani admonitio. 1355 
     DE OBITU uALENTINIANI CONSOLATIO. 1357 
    In orationem de Obitu Theodosii admonitio. 1383 
    DE OBITU THEODOSII ORATIO. 1385 
    In hymnos sancti Ambrosii admonitio. 1405 
    HYMNI. 1409 
    ELENCHUS manuscriptorum atque editorum codicum ad quos emendata sunt S. Ambrosii opera. 1413 
    INDEX RERUM ET SENTENTIARUM. 1415 




FINIS INDICIS RERUM.

